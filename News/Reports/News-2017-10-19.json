{"url": "https://news.bg/world/livan-s-byudzhet-za-parvi-pat-ot-12-godini.html", "text": "Парламентът в Ливан одобри първия държавен бюджет от 12 години насам. Гласуването му е жизненоважна стъпка към реформиране на крехката икономика и предотвратяване на опасността за нарастващия дълг да излезе извън контрол.Това съобщи Ройтерс.Последните правителства не успяха да приемат годишни бюджети поради серия от политически кризи след убийството на бившия министър-председател Рафик Харири през 2005 г.\"Приемането на бюджета е основна стъпка по пътя на държавата към възстановяването на реда в публичните финанси\", каза след гласуването министърът на финансите Али Хасан Халил.Приемането на бюджета беше приоритет за правителството на сина на Рафик Харири - Саад Харири. Той встъпи в длъжност през януари.Саад Харири описва бюджета за 2017 г. като \"историческо постижение\" и каза, че правителството му ще се стреми да върне страната към финансовото и политическото здраве.Основна пречка пред приемането на бюджета за 2017 г. и предходните бюджети е искането от страна на някои политици да се извърши одит на извънбюджетните разходи от предходни години.", "date": "2017.10.19", "title": "Ливан с бюджет за първи път от 12 години"}
{"url": "https://news.bg/politics/borisov-zashtiti-interesite-na-balgarskata-diaspora-pred-tereza-mey.html", "text": "За нас е важно при преговорите, водени между Брюксел и Лондон, да бъде гарантирана правната сигурност на гражданите и това да е първостепенен приоритет. Това заяви българският премиер Бойко Борисов по време на разговора си със своя британски колега Тереза Мей в Брюксел преди заседанието на Европейския съвет, съобщиха от МС.\"Това са висококвалифицирани специалисти, които дават голяма добавена стойност на британската икономика\", заяви Борисов.Той бе категоричен, че излизането на Великобритания от ЕС няма да наруши сътрудничеството и приятелството между България и Обединеното кралство. Борисов вижда силната обвъзрваща роля за добрите отношения между двете държави в голямата българска диаспора в Обединеното кралство.По време на разговора Тереза Мей и Бойко Борисов бяха единни в мнението си, че България и Великобритания ще продължат доброто си сътрудничество за гарантиране на сигурността в Европа, за управлението на миграционните потоци и борбата с тероризма.Британският премиер Тереза Мей посочи, че е запозната отлично с усилията на страната ни за опазване на границата на Европейския съюз и приветства българското правителство за постигнатото.Министър-председателят на Великобритания Тереза Мей покани Борисов да посети Обединеното кралство.В белгийската столица българският премиер Бойко Борисов се срещна и с председателя на Европейския съвет Доналд Туск. Двамата обсъдиха приоритетите на Българското председателство на Съвета на Европейския съюз през 2018 година.България се подготвя отговорно за своето първо председателство и в сътрудничество с останалите страни от Тройката председателства, заяви Борисов. Активно се работи с Естония за постигане на максимална приемственост по отворените досиета, каза Борисов.Темата за Западните Балкани е важна не само за страните от региона, но и за целия Европейски съюз, е общото мнение на Борисов и Туск. Двамата обсъдиха организацията на срещата на върха през месец май 2018 г. в София, на която домакини са и българският премиер, и председателя на Европейския съвет.Българското председателство създава подходяща обстановка за  обсъждане на европейската перспектива на държавите от Западните Балкани, смятат те. Председателството ни е предпоставка за гарантиране на икономическото развитие на региона, неговата транспортна, енергийна, инфраструктурна и дигитална свързаност с Европейския съюз, смятат Туск и Борисов.", "date": "2017.10.19", "title": "Борисов защити интересите на българската диаспора пред Тереза Мей"}
{"url": "https://news.bg/economics/nek-nastoyava-tya-da-se-grizhi-za-oborudvaneto-za-belene.html", "text": "НЕК настоява  да се извършва от нейни служители. За това се водят преговори с Русия. Това обяви след заседание на енергийна комисия в парламента шефът на НЕК Петър Илиев. Той обясни, че това би било изцяло във финансовите възможности на компанията, тъй като за консервацията през годината биха били нужни между 12-15 служители целогодишно. Той коментира, че това би струвало в пъти по-евтино.\"Тук работим с наши служители, а материалите са 20 хил. лв.\", обясни той. На въпрос за изказването на енергийния министър Теменужка Петкова, че по принцип руснаците са настоявали те да го правят, шефът на НЕК обясни: \"Те ни предлагат те да го правят, но ние отказваме.\" По думите му това би било изключително финансово неизгодно.\"Затова предпочитаме да го правим със собствени сили под техен контрол\", каза още Петър Илиев. Той посочи, че преконсервацията ще се извършва с наши сили под ръководството на заводите производители. Така е правено и със старото оборудване.По думите му НЕК има огромен опит в съхраняване на оборудване. \"Повече от 20 години старото оборудване го съхранявахме и това оборудване работи перфектно без никакви забележки.\"Той бе категоричен, че част от оборудването за \"Белене\" вече е пристигнало на площадката. Именно за него ще бъде направена обществена поръчка за изграждане на навеси. \"Всичкото е съгласувано къде да бъде разтоварено, как ще се съхранява - със заводите производители\", увери той. Шефът на НЕК обясни, че друга част от оборудването е на , а трета част е поставена в складове.Част от оборудването е поставено в среда на азот. \"Това го следим постоянно дали този азот не му спада налагянето, за да можем да му гарантираме качеството. Другата част от оборудването е покрито със смес, която отнема влагата. По предписанието на заводите производители оборудването трябва да бъде покрито с навеси\", обясни още той във връзка с пристигналото оборудване на площадката в Белене.", "date": "2017.10.19", "title": "НЕК настоява тя да се грижи за оборудването за \"Белене\""}
{"url": "https://news.bg/world/latviya-otkazva-da-prieme-poveche-bezhantsi.html", "text": "Латвия не може да настани повече бежанци. Това заяви премиерът на страната Марис Кучинскис на среща с председателя на Европейската комисия Жан-Клод Юнкер, предаде ТАСС.Кучинскис категорично е заявил, че Латвия не може да приеме повече лица, търсещи убежище. По думите му страната е на позиция, че всяка държава трябва сама и доброволно да избира дали да приема повече бежанци.Премиерът на Латвия също така е подчертал, че страната до сега е била солидарна с проблемите, възникнали от бежанската криза. Латвия изпълнявала всичките си задължения.Припомняме, през 2015 година Латвия изрази готовност да приеме 531 бежанци от квотите на ЕС за две години. Към момента в Прибалтийската държава има 363 мигранти.По-рано днес вътрешният министър на страната е заявил, че все пак Латвия ще изпълни задълженията си да получава бежанци по квотите на ЕС.", "date": "2017.10.19", "title": "Латвия отказва да приеме повече бежанци"}
{"url": "https://news.bg/crime/ostavyat-v-aresta-ediniya-zapodozryan-za-strelbata-v-stolichniya-kvartal.html", "text": "Задържаха за 72 часа стрелеца в столичния квартал \"Лозенец\", съобщи БНТ. Йордан Златков (син на криминално известния Злати Златев - Златистия - б.р.) ще бъде разследван за хулиганство с особена дързост и цинизъм.Той е стрелял със законно притежавано оръжие. Една от версиите е, че пистолетът е на сина на бившия министър Долорес Арсенова - Калоян Арсенов.Припомняме, в сряда по обяд в столичния квартал \"Лозенец\" участник в празненство започна безразборната стрелба пред заведението. Куршуми от стрелбата пробиха прозорци на дома на младо семейство с малко дете.Жителите на квартала правят подписка за затваряне на заведението.", "date": "2017.10.19", "title": "Оставят в ареста единия заподозрян за стрелбата в столичния квартал"}
{"url": "https://news.bg/politics/borisov-zashtitava-myastoto-na-turtsiya-v-nato.html", "text": "\"Не знам какво ще предложи утре Доналд. Тази вечер ще говорим и за Турция. Пред публиката е по-добре да кажеш каквото иска да чуе - антитурция печели аудиторията, но Турция е най-големият съсед и на България и на ЕС\", коментира премиерът Бойко Борисов относно пред медии в Брюксел, където е по повод заседанието на Европейския съвет.По негово мнение споразумението с Турция не трябва да се пипа. \"Отношенията трябва да се запазят. Темата Турция в ЕС е нелепа, но отношенията са друго\", отсече премиерът.\"Ако прекратим отношенията, България ще стане южен фланг на НАТО\", обясни Борисов и добави, че така цялата концепция за отбраната на България и съюза се срива.\"Искаме всички народи на балканите да усетят тази перспектива\", коментира премиерът темата за приобщаването на Западните балкани.Заедно да вървят тези страни, иска премиерът. Той изтъкна, че същото важи за Косово и за Сърбия и че се надява политическите елити там да го разбират.\"В България много хора грешно разбират председателството\", коментира Борисов. По негово мнение българите сс останали с впечатление, че ние ще командваме.\"Целта ни на всички е, мисля все повече колеги го разбират, че макар малко да започнем със всички държави, за да усетят перспективата\", увери премиерът.\"Разводът винаги е проблем за децата. Особено когато става дума за имоти и пари\", коментира министър-председателят относно Брекзит и добави, че именно за това става дума.Усещането на Борисов е, че много трудно ще се постигна разбиране. Премиерът не очаква консенсус с Тереза Мей. Той иска да се вкара прагматизмът в решенията.Относно обвиненията от страна на Таско Ерменков, че шефът на Държавната агенция за разузнаване може би е втори братовчед на Бойко Борисов, премиерът категорично отрече.\"Вчера един ахмак казал, че Драго ми бил братовчед\", възмути се Борисов и призова медиите да проверяват такава информация преди да я публикуват. \"Оставете ахмаците нека си говорят\", зави премиерът.", "date": "2017.10.19", "title": "Борисов защитава мястото на Турция в НАТО"}
{"url": "https://news.bg/world/sled-9-godishna-pauza-leybaristite-vzeha-vlastta-v-nova-zelandiya.html", "text": "Лейбъристите в Нова Зеландия, които са опозиция вече 9 години, се връщат на власт. Партията може да състави коалиционно правителство и ако това се случи, лидерът Джасинда Ардърн ще стане най-младият премиер на страната от далечната 1856 година, съобщи БиБиСи. 37-годишната лейбъристка беше лидер на опозицията през последните три месеца. След изборите в Нова Зеланидя от 23 септември почти цял месец се водеха коалиционни консултации между водещите политически сили.С обявеното днес решение се очертава страната да има ново правителство, което ще опира на коалиция център-ляво. Очаква се коалицията да бъде подкрепена и от зелената партия в страната.Припомняме, на изборите в Нова Зеландия нито една партия не успя да събере мнозинство. Лейбъристите станаха втори на изборите, а с най-добър резултат беше управляващата до сега консервативна Национална партия на Бил Инглиш.", "date": "2017.10.19", "title": "След 9-годишна пауза лейбъристите взеха властта в Нова Зеландия"}
{"url": "https://news.bg/economics/frenska-kompaniya-prouchva-balgariya-za-prekonstruirane-na-samoleti.html", "text": "Френска компания проучва България за преконструирането на пътнически в товарни самолети за карго услуги. Това става ясно от срещата на главния секретар на Изпълнителната агенция за насърчаване на малките и средните предприятия (ИАНМСП) Росица Апостолова с бизнес делегация от Департамента Вал д\"Oаз (CEEVO).Фирмата Trade Company Finances избира между страни от Югоизточна Европа, сред които и България. Директорът на компанията Йосеф Херайеф обясни, че в момента единствено в САЩ се преконструира пътнически в карго самолети. Планува се конвертирането да започне да се извършва и в Европа. Френската компания търси подходящи местни партньори в Югоизточна Европа, включително и в България. Първоначалният лан е да бъдат наети 150 инженери и техници за стартиране на проекта с цел конвертиране на около 15 самолета годишно.След стъпването на няколко чужди компании за ремонт на самолети и части, България вече работи в областта на авиоиндустрията, обясни Апостолова.Френската делегация се срещна и с ръководството на Техническия университет в София. Ректорът проф. Георги Михов представи възможностите за обучение на студенти в авиоиндустрията.Генералният директор на Комитета по икономическо развитие на Департамента Вал д\"Oаз Жан-Франсоа Бенон изтъкна, че в района на департамента работят над 44 000 фирми, от които 1200 чуждестранни.Основните представени сектори са авиоиндустрията, информационни технологии, козметика и парфюмерия, биотехнологии, сигурност и др. Бенон изтъкна, че на територията на Вал д\"Oаз са разположени 11 университета, в които се обучават над 35 000 студенти и 22 научни центъра.Друга френска компания търси партньорство в областта на киното и звукозаписа. Фирмата Elokami работи с Юнивърсъл мюзик и й предстои да се запознае с възможностите на \"Ню Бояна\" за снимането на филми в България.Компания Copac, отново от Франция, е сред най-големите производители на метални конструкции. \"Търсим индустриални партньори за производството на различни елементи в България\", каза оперативният директор Оливие Демесенс. Copac оперира още в Китай, Индия и Тунис.", "date": "2017.10.19", "title": "Френска компания проучва България за преконструиране на самолети"}
{"url": "https://news.bg/crime/evakuiraha-detsa-ot-stolichno-uchilishte.html", "text": "Задушлива миризма бе причина да бъдат евакуирани деца от училище в столичния квартал \"Гео Милев\".На спешния телефон 112 е подаден сигнал в 17 часа. Екипи на полицията, пожарната и химически автомобил провериха случая, съобщиха от МВР. Сигналът е подаден след като ученик е усетил парене на очите. От съображения за безопасност учениците бяха изведени от сградата, а специализираните екипи направиха замерване.При проверката не е установено нищо притеснително. Един от учениците признал пред служителите на реда, че е използвал недобросъвестно спрей за самозащита.", "date": "2017.10.19", "title": "Евакуираха деца от столично училище"}
{"url": "https://news.bg/regions/vodach-izostavi-kolata-si-v-stara-zagora-sled-intsident.html", "text": "Лека кола се е приземила между две дървета в парка \"Артилерийски\" в Стара Загора, съобщи Нова телевизия. Инцидентът е станал около 5 часа сутринта.Предполага се, че водачът е загубил контрол върху управлението на автомобила, защото е шофирал с превишена скорост. Вследствие на това колата помела три колчета на пешеходната алея, ударила се в бордюра, преобърнала се и кацнала между дърветата в парка.След инцидента водачът е избягал от мястото на произшествието.Полицията в града работи по установяването самоличността на водача.", "date": "2017.10.19", "title": "Водач изостави колата си в Стара Загора след инцидент"}
{"url": "https://news.bg/world/otvoreno-pismo-na-tereza-mey-do-grazhdanite-na-es.html", "text": "Преди срещата на върха между лидерите на ЕС в Брюксел, британският министър-председател Тереза Мей публикува отворено писмо към гражданите на ЕС, живеещи във Великобритания. От посолството на Великобритания в България разпространиха превод на писмото на Мей.Докато пътувам към Брюксел днес, знам, че много хора очакват от нас, лидерите на 28-те страни-членки на Европейския съюз, да демонстрираме, че поставяме на хората първо място.В изказванията си досега ясно заявих, че правата на гражданите са първият ми приоритет. Знам, че колегите ми от другите страни от ЕС имат същата цел - да защитят правата на европейските граждани на територията на Великобритания, както и на британските граждани в Европейския съюз.Бих искала да ви уверя, че тази тема продължава да бъде приоритет, както и че имаме консенсус по основните принципи. Фокусът през следващите седмици ще бъде върху постигането на споразумение, което е добро както за хората в Обединеното Кралство, така и за тези в ЕС.В началото на този процес някои ни обвиниха, че третираме европейските граждани като разменна монета в преговорите. Това е много далеч от истината. Европейските граждани, които са се установили на територията на Великобритания, допринасят изключително много за страната ни. И ние искаме те и техните семейства да останат тук. Не бих могла да го кажа по-ясно: европейските граждани, които пребивават законно на територията на Обединеното кралство днес, ще могат да продължат да живеят тук.Но това споразумение ще даде яснота не само относно статута им, но и относно здравеопазването, пенсиите и други социални придобивки. То ще означава, че европейските граждани, които допринасят финансово към системата на Великобритания, ще могат да се възползват от нея. Същото ще важи и за гражданите на Обединеното кралство в страните- членки на ЕС. Това споразумение ще позволи на семействата, установили живота си в ЕС или Великобритания, да останат заедно. То ще гарантира, че правата на гражданите на Великобритания в ЕС и правата на европейските граждани в Обединеното кралство няма да започнат да се различават с течение на времето.Това, което остава да бъде свършено, е изясняването на няколко важни точки. На този етап на преговорите, това е напълно очаквано. Съвсем близо сме до постигането на споразумение. Знам, че и двете страни ще подходят с откритост към предложенията на другата страна. Уверена съм, че с гъвкавост и изобретателност и от двете страни, ще можем да приключим дискусиите относно правата на гражданите през идните седмици.Наясно съм, че съществува сериозно безпокойство относно начина, по който ще се приложи това споразумение. Хората имат притеснения, че процесът ще е бюрократичен и сложен, и ще заложи препятствия, които трудно могат да бъдат преодолени. Искам да успокоя тревогите и по тези въпроси.В момента работим по усъвършенстван дигитализиран процес за тези, които в бъдеще ще кандидатстват за статут на уседналост във Великобритания. Правим го с мисъл за потребителите и ще поддържаме диалог с тях на всяка стъпка от развитието на процеса. Ще запазим цената възможно най-ниска, не по-висока от цената за издаването на британски паспорт. Критериите ще бъдат ясни и прозрачни, и в пълно съответствие със споразумението за напускане. Няма да се налага кандидатите да дават обяснение за всяко пътуване в и извън Великобритания. Няма да бъде необходимо да показват и пълна здравна осигуровка, каквито са в момента европейските правила. Най-важното е, че за всички граждани на ЕС, които вече имат постоянно жителство по досегашните процедури, ще има улеснен процес за замяна на текущия им статут със статут на уседналост във Великобритания.За да гарантира разработването на системата в срок, правителството ще създаде потребителска група с участието на европейски граждани, живеещи във Великобритания, и експерти по темите на дигитализацията, технологията и правните въпроси. Тази група ще провежда редовни срещи, за да гарантира, че процесът е прозрачен и отговаря точно на нуждите на потребителите. Наясно сме, че британските граждани, живеещи на територията на ЕС, ще имат подобни притеснения относно евентуалната промяна на процедурите след като Великобритания напусне ЕС. Непрекъснато повдигаме тези въпроси по време на преговорите. Бихме искали да работим в тясно сътрудничество със страните членки на ЕС, за да бъдат техните процедури също толкова усъвършенствани.Искаме хората да останат в страната, искаме и семействата да останат заедно. Ценим високо приноса на европейските граждани към икономическата, социална и културна същност на държавата ни. Убедена съм, че страните-членки също ценят високо британските граждани, живеещи в техните общности. Надявам се, че тези гаранции, както и тези, дадени от Великобритания и от Европейската комисия миналата седмица, ще дадат още по-голяма яснота на четирите милиона души, чието притеснение за въздействието на Брекзит върху бъдещето им е разбираемо.", "date": "2017.10.19", "title": "Отворено писмо на Тереза Мей до гражданите на ЕС"}
{"url": "https://news.bg/economics/dve-firmi-obzhalvat-izbora-na-izpalnitel-na-tol-sistemata.html", "text": "Две от шестте фирми, които участваха в тръжната процедура за избор на , са подали жалби, съобщават от Министерство на регионалното развитие и благоустройството. В момента тече запознаване с жалбите.Държавата ще пледира за бързо произнасяне на институциите и компетентните органи, увери министър Николай Нанков депутати в Народното събрание. Важно е становището и на Комисията за защита на конкуренцията.Припомняме, за изпълнител беше избран консорциумът \"КАПШ ТРАФИК СОЛЮШЪНС\".За да се избегне ново забавяне на процедурата, ще бъде поискано предварително изпълнение на договора с фирмата - изпълнител.\"Знаем, какъв риск поемаме, но нямаме нито ден за губене\", е категоричен регионалният министър.Според неговата оценка  за пет месеца нещата по тол системата са придвижени почти до необратим край, а екипът е готов да направи всичко необходимо да изпълни поетия ангажимент от следващата година системата да бъде въведена.С част от приходите от тол такси ще се финансира доизграждането на автомагистрала \"Хемус\" след 2020-та година. Намеренията са за довършването на последните 50 километра от аутобана разходите да могат да бъдат редуцирани до не повече от 500 млн.лв.Припомняме, като едно от важните неща, които трябва да се свършат в мандата, правителството определя въвеждането на ТОЛ системата. За това особено много настоява министърът на регионалното развитие и благоустройството Николай Нанков, който предупреди за съпротива и че очаква изборът да бъде обжалван, а процедурата отново да се забави. \"Едни хора вече втора година се опитват да саботират ТОЛ системата\", заяви Нанков. За въвеждането й .В началото на годината като едно от първите си действия като новоизбран президент Румен Радев се обяви против възобновяване на процедурата за възлагане на обществена поръчка за тол таксите. В профила си във фейсбук Радев информира, че от съобщение на  от 29 декември 2016 г. става ясно, че е възобновена процедурата за възлагане на обществена поръчка за проектиране, изграждане и въвеждане на електронна система за събиране на тол такси от автомобилите над 3,5 т. Това беше и едно от На 18 май обществената поръчка бе , за да бъде прекратена отново само дни по-късно - на 22 май заради подадени на .", "date": "2017.10.19", "title": "Две фирми обжалват избора на изпълнител на тол системата"}
{"url": "https://news.bg/regions/desetgodishna-zabrana-za-sech-v-lozen-planina-iskat-mestni-zhiteli.html", "text": "Жителите на село Лозен искат пълна десетгодишна забрана за сеч в Лозенска планина. За 21 октомври, събота, те организират протест в защита на селището си, съобщиха от Комитета за защита на Лозенска планина.Митингът пред кметство Лозен е организиран от Комитета за защита на Лозенска планина и е подкрепен от всички неправителствени организации в селото. Три са основните искания на лозенци. Първото от тях е да спре изсичането в горите на Лозенската планина за период от 10 години. Единственото изключение от това са дърветата, засегнати от корояда и други болести.Заедно с ограничението за изсичане, лозенци искат да бъде решен и проблема с корояда. Третото искане, което ще представят жителите на селото, е за възстановяване на разбитите от сечта горски пътища и чешми.Исканията били единодушно приети на събрание в селото от 11 юни 2017 година. Те са подкрепени от местната власт, уверяват от Инициативния комитет.Многогодишен е проблемът със сечта в Лозен. След като преди година хора от Лозен сигнализираха за масова незаконна сеч в планината имаше протести.Представители на инициативния комитет смятат, че проблемът е не толкова в незаконната, колкото при законната сеч. \"Лозен отдавна загуби доверието си в контролните органи. Грозни сечища, разбити пътища, пресъхнали чешми. Не желаем повече това в Лозенска планина, независимо дали формално е законно, или не. Лозенска планина е посещавана е от хиляди туристи годишно. С множеството си екопътеки, манастири, параклиси, чешми и зони за отдих тя е много по-ценна като туристическа дестинация, отколкото като източник на дървен материал\", заявяват от комитета.Лозен е малка планина и не можем да си позволим да я сечем повече, убедени са жителите на селото.От инициативния комитет допълват, че склоновете на планината са в изключително свлачищни зони и обезлесяването им би било фатално. Множеството просеки, по които се извличат отсечените дървета, вече се превръщат в дерета. Негативният ефект трайно се усеща в селото при проливни дъждове.Местните са категорични, че исканията им са окончателни. Ако посланието им не бъде чуто, хората готвят гражданско неподчинение и блокиране на пътни артерии.Софийското село Лозен е най-голямото село в България. Жителите му станаха известни миналата година с протестите си срещу изграждането на кариери за инертни материали над селото. Протестите доведоха до отмяна на решение на Министерския съвет.", "date": "2017.10.19", "title": "Десетгодишна забрана за сеч в Лозен планина искат местни жители"}
{"url": "https://news.bg/crime/antikoruptsionniyat-zakonoproekt-na-pravitelstvoto-mina-na-parvo-chetene-v-pravna-komisiya.html", "text": " на Министерски съвет бе приет на първо четене в правна комисия с 14 гласа \"за\" и против - 7 . Законопроектът на БСП събра 7 гласа \"за\", против нямаше, а 14 гласуваха \"въздържал се\".Акцентите в правителствения законопроект са създаване на нов антикорупционен орган, в който влизат КПУКИ, БОРКОР, звено от Сметната палата, дирекцията от ДАНС за противодействие на корупцията, КОНПИ.Комисията ще бъде от 5 члена, като председателят се избира от НС, а той предлага заместниците си, които депутатите одобряват. Парламентът ще я контролира и ще се приема доклад за дейността й. Ще се приемат декларации за имуществено състояние, както и сигнали от медии.Разширява се понятието \"длъжностно лице\", като се включват и лица от частния сектор. Инкриминира се търговията с влияние.Антикорупционният законопроект на БСП трябвало да отговори на въпроса защо няма ефективни присъди за корупция по високите етажи на властта.Органът, предвиден в законопроекта на БСП, ще проверява имуществените декларации и ще разследва корупционните престъпления. Сливането на КОНПИ и КПУКИ няма да доведе до резултат. Органът ще разследва само когато определено лице извършва определено престъпление - длъжностно присвояване, умишлена безстопанственост и др.Председателят да се назначава от президента, иска БСП, както и да има трима заместник директори, назначавани с мнозинство от 2/3 от НС.Димитър Лазаров от ГЕРБ възрази, че законопроектът на БСП няма финансова обосновка за нова агенция с разследващи функции, както и няма как да се избират с 2/3 мнозинство заместник-директорите, защото в Конституцията е записано какво се избира с квалифицирано мнозинство.Пенчо Милков от БСП каза, че имало финансова оценка в частта анализ на въздействието на законопроекта, същата каквато имало и при ГЕРБ.\"Да не си мерим оценките\", призова председателят на правната комисия Данаил Кирилов.Християн Митев от Патриотите заяви, че създаването на органи, които нямат общо с разследването, е опасна тенденция, защото не са свързани с Конституцията. Патриотите припомниха, че сме парламентарна, а не президентска република, затова членовете на този орган трябва да се избират от НС.Хамид Хамид от ДПС заяви, че ДПС ще подкрепят законопроекта на МС, но са обезпокоени от някои текстове. Няма да подкрепят БСП заради предложението им не Народното събрание да назначава ръководителя.Десислава Атанасова от ГЕРБ обърна внимание, на доброволните сътрудници, предвидени в законопроекта на БСП и попита дали това са доносници.Крум Зарков от БСП видя съединяване на отделните органи горе в главата, но долу щели да си останат като стълбове по отделно. Според него органът не само, че нямало да работи, но и щял да вреди.\"Разследване, и само разследване. Това му е цаката\", обобщи Зарков философията на законопроекта.Йордан Цонев от ДПС възрази на твърденията, че народните представители не трябва да назначават ръководителя на комисията.\"Да не би в президентството да няма условия за корупция? Или огромната администрация на президента не е склонна към корупция? Само задавам въпроси\", уточни Цонев.\"Камбанката от Румъния дрънчи над главите ни. Това, което става в Румъния потвърди опасенията ни, че това може да се превърне в орган за разчистване на сметки\", заяви Цонев по повод искането този орган да има разследващи функции по подобие на Румънския антикорупционен орган.Данаил Кирилов нарече законопроектът на БСП репресивен, защото има опасност едно лице да получи огромна власт.", "date": "2017.10.19", "title": "Антикорупционният законопроект на правителството мина на първо четене в правна комисия"}
{"url": "https://news.bg/euronews/yunker-vecherya-s-liderite-na-vishegradskata-chetvorka.html", "text": "Председателят на Европейската комисия Жан-Клод Юнкер се срещна на работна вечеря с лидерите на Унгария, Полша, Чехия и Словакия - държавите, които са най-критични спрямо плановете на Юнкер за задълбочаване на интеграционните процеси в ЕС, информира Ройтерс.Лидерите на страните от Вишеградската четворка са обсъдили с Юнкер теми като миграцията, отбраната, бюджета на ЕС и Шенгенското пространство.След срещата Юнкер публикува в Twitter, че в менюто на работната вечеря е имало \"консенсус относно постигането на компромис и сътрудничество. #обединение #БъдещетоНаЕвропа\".Според Юнкер в положението, в което в момента се намира ЕС, той има нужда преди всичко от единство на 27-те държави членки.", "date": "2017.10.19", "title": "Юнкер вечеря с лидерите на Вишеградската четворка"}
{"url": "https://news.bg/euronews/stop-na-evrofondovete-za-chlenkite-koito-ne-priemat-bezhantsi-iskat-evrodeputati.html", "text": "Страните, които отказват да приемат кандидати за убежище, да останат без достъп до фондовете на ЕС. За това настояват евродепутати в проекта за преговорен мандат на Европейския парламент относно новите правила от Дъблин.След като Комисията по граждански свободи прие предложението за нов регламент Дъблин, бяха приети още и средства за отстраняването на сегашните слабости и за създаване на стабилна система занапред.Държавите, в които първо пристигат мигрантите, вече няма да бъдат автоматично отговорни за тях. Вместо това разпределението на отговорността ще се основава на \"съществуващи връзки\" с държава членка като например семейство, предишно пребиваване или придобито образование.Ако така връзка не съществува, веднага щом бъдат регистрирани и след проверка на сигурността, търсещите убежище лица автоматично ще бъдат причислявани към държава членка на ЕС според фиксирана система за разпределение.Тези мерки се предприемат с цел да не се налага държавите членки \"на първа линия\" да поемат непропорционален дял от международните задължения на Европа за защита на нуждаещите се и с цел ускоряване на процедурите за предоставяне на убежище. Всички държави членки, които не спазват новите правила, ще бъдат изправени пред риск от намаляване на достъпа им до еврофондове.По време на ноемврийската сесия в Страсбург от депутатите в пленарната зала ще бъде поискано официално да потвърдят решението на Комисията по граждански свободи да започнат преговори. Съветът предстои да одобри своя мандат.", "date": "2017.10.19", "title": "Стоп на еврофондовете за членките, които не приемат бежанци, искат евродепутати"}
{"url": "https://news.bg/int-politics/kosovo-otpravi-pokana-kam-boyko-borisov.html", "text": "Премиерът на Косово Рамуш Харадинай отправи покана към своя колега Бойко Борисов да посети Косово в удобно за него време, съобщиха от МВнР. \"Познавам много добри български строителни компании, които работят качествено тук. Познавам и много хора, завършили тук. Надявам се с визовата либерализация нашите граждани да открият красотите на българското Черноморие, за което съм чувал много добри отзиви, както и за зимните ви курорти\", заяви пред Захариева той.\"Благодаря на вас и на българското правителство за всичко, което сте направили за Косово. Когато обявихме независимост и търсехме нови приятели, вие бяхте там, благодаря ви. Вашата страна ще води ЕС от Нова година и вярвам, че ще се справите. Винаги ще бъдем насреща, когато пожелаете нашата подкрепа. Новото ни правителство е решено да продължи в посока към ЕС. Решени сме да поддържаме добри отношения с нашите съседи. Вярвам, че вашата позиция в Брюксел ще придвижи темата за Балканите в правилната посока\", приветства Захариева и нейният домакин - първият вицепремиер и министър на външните работи Беджет Пацоли.Президентът, премиерът и външният министър на Република Косово благодариха на българския вицепремиер и министър на външните работи Екатерина Захариева за подкрепата, която правителството ни оказва за европейската интеграция на Прищина.Българският първи дипломат е на двудневно работно посещение в Република Косово. С него тя завършва обиколката си на шестте държави от Западните Балкани, които желаят да се присъединят към ЕС и НАТО.\"Чувствам се в приятелска държава, а между приятели няма проблеми и винаги може да бъде намерено решение - заяви вицепремиерът Екатерина Захариева. - България ще председателства съвета на ЕС и един от приоритетите ни е интеграцията на Западните Балкани. Убедени сме, че ако приятелите ни от 6-те страни от региона не са в ЕС, проектът \"Европа\" няма да е завършен. Реформите се правят заради вашите граждани, не заради Брюксел.\"\"На срещата на върха на ЕС през май догодина в София искаме съседите ни да получат не само политическа подкрепа, а ясен план за всяка една държава съобразно техните собствени заслуги. Понякога реформите изглеждат тежки, но си струва: от влизането ни в ЕС България утрои брутния си вътрешен продукт, имаме 4 на сто ръст на икономиката и под 6 на сто безработица\", добави Захариева.Трябва да използваме шанса, че пет държави, които подкрепят разширяването, ще председателстват Съюза - Естония, Австрия, България, Румъния и Хърватия, подчерта още Захариева.Първата й среща в Прищина бе с президента на републиката Хашим Тачи. \"Оценяваме и благодарим за подкрепата ви към Косово. Виждаме България като стратегически партньор и трябва допълнително да задълбочим сътрудничеството си в сферата на икономиката. Целта ни е НАТО и ЕС - осъзнаваме предизвикателствата, но нямаме друг път. Ще продължим диалога със Сърбия - искаме нормализиране на отношенията. Това ще помогне на по-бързата интеграция и на двете държави. Договорът ви с Република Македония бе страхотно послание за целия регион\", заяви Хашим Тачи.\"Нека не гледаме назад - в историята, а в бъдещето. Вносът и износът се повишават, но трябва да ги подкрепим още. Възложила съм на всички наши посланици да подпомагат българския бизнес. Имаме много компании, които са готови да инвестират в съседните страни, включително старт-ап фирми\", каза Захариева.", "date": "2017.10.19", "title": "Косово отправи покана към Бойко Борисов"}
{"url": "https://news.bg/int-politics/amnesti-mamryat-polsha-za-tormoz-na-protestirashti-sreshtu-upravlyavashtite.html", "text": "Международната правозащитна организация \"Амнести интернешънъл\" публикува доклад, в който се твърди, че полските власти са използвали подслушване, следене и наблюдение, съдебно преследване и тормоз, а дори и прекомерна сила в редки случаи срещу мирни протестиращи срещу правителството от 2016 г. насам, съобщава \"Асошиейтед прес\".В доклада, който е под наслов \"Полша: по улиците в защита на човешките права\", се твърди, че полските власти понякога са извършвали продължителни проверки на самоличността на протестиращите, лишавайки ги от свобода на придвижване.Засега полското правителство не е коментирало по темата.Докладът също така цитира случаите на двама протестиращи, поставени под полицейско наблюдение. Като отбелязва, че полицията е оправдала наблюдението, като казва, че действията на протестиращите биха могли да нарушат обществения ред, \"Амнести\" нарича мерките нарушение на международните стандарти за правата на човека.Изследователката от \"Амнести интернешънъл\" Барбара Чернусакова коментира, че \"полското правителство се опитва да внуши страх в онези, които искат да протестират мирно\".", "date": "2017.10.19", "title": "\"Амнести\" мъмрят Полша за тормоз на протестиращи срещу управляващите"}
{"url": "https://news.bg/economics/api-pusna-obshtestvenata-porachka-za-tunel-zheleznitsa.html", "text": "Подаването на оферти в обществената поръчка за проектиране и строителство на тунел \"Железница\" на АМ \"Струма\" ще бъде в срок до 27 ноември.Агенция \"Пътна инфраструктура\" започна нова открита процедура за \"Проектиране и строителство на автомагистрала \"Струма\" Лот 3.1 Тунел \"Железница\".Индикативната стойност на поръчката е 250 млн. лв. без ДДС. Съфинансирането на проекта е от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г. Три са обособените позиции от обществената поръчка. Първата е за тунела, който ще е около 2 км и ще бъде най-дългият в България, а другите две позиции са за пътя преди и след съоръжението.Разделянето на поръчката в три позиции цели едновременната работа. Освен това така ще се гарантира проектът да завърши в срока на ОПТТИ 2014-2020 г.Обособените позиции са следните:Подучастък №1 от км 366+000 до км 366+720, включително обслужващ тунелен път при северния портал на тунел \"Железница\". Индикативна стойност: 33 545 308 лв. без ДДС. Срокът за изпълнение на проектирането и строително-монтажните работи е 600 календарни дни.Подучастък №2 от км 366+720 до км 369+000, включително обслужващ тунелен път при южния портал на тунел \"Железница\" и площадка за хеликоптери. Индикативна стойност: 194 301 267 лв. без ДДС. Срокът за изпълнение на проектирането и строително-монтажните работи е 1060 календарни дни.Подучастък №3 от км 369+000 до км 370+400. Индикативна стойност: 22 153 425 лв. без ДДС. Срокът за изпълнение на проектирането и строително-монтажните работи е 660 календарни дни.Кандидатите могат да подават офертите си до 17,30 ч. на 27 ноември 2017 г. Офертите ще бъдат отворени в 14 ч. на 28 ноември 2017 г.", "date": "2017.10.19", "title": "АПИ пусна обществената поръчка за тунел \"Железница\""}
{"url": "https://news.bg/disasters/4-leki-zemetreseniya-na-100-kilometra-ot-sofiya.html", "text": "Няколко леки труса са били регистрирани сутринта в Македония. Земетресенията са били в близост до македонската граница с България и на около 100 километра от София.Според данните от Европейския сеизмологичен център първият трус е бил регистриран в 9 часа сутринта местно време или 10 часа българско време. Земетресението е било с магнитуд от 3.0 по скалата на Рихтер и е било на дълбочина от 1 километър. Трусът е регистриран на 7 километра северозападно от Пехчево, Македония и на 108 километра югозападно от София.Второто земетресение е било в 9 часа и 17 минути македонско време или 10 часа и 17 минути българско време. То също е било регистрирано на 7 километра от Пехчево и 108 километра югозападно от София. Вторият трус е бил още по-слаб - с магнитуд от 2.4 по скалата на Рихтер. Трусът е бил и на по-голяма дълбочина - 4 километра.Третият трус е бил с магнутуд от 2.7 по скалата на Рихтер. Той е регистриран две минути след втория трус - в 9 часа и 19 минути македонско време или 10 часа и 19 минути българско време. Трусът е бил на дълбочина 3 километра и отново на около 110 километра югозападно от столицата ни.Последното земетресение е било най-силно - с магнитуд от 3.2 по скалата на Рихтер. То е било регистрирано в 9 часа и 27 минути македонско време или 10 часа и 27 минути българско време. Земетресението е било с дълбочина от 2 километра и е станало на 109 километра южно от София или на 6 километра северозападно от Пехчево, Македония.Трусовете са усетени леко в западната ни съседка. Няма информация за пострадали и за възникнали материални щети.Жители на Благоревград споделиха за news.bg, че в областния град, който се намира на не повече от 30 километра от епицентъра на трусовете, земетресение не е било усетено.", "date": "2017.10.19", "title": "4 леки земетресения на 100 километра от София"}
{"url": "https://news.bg/int-politics/kremal-otricha-da-ima-obshto-s-kandidaturata-na-kseniya-sobchak-za-prezident.html", "text": "Кремъл няма нищо общо с решението на телевизионната водеща Ксения Собчак да участва като кандидат в президентските избори. Това обяви говорителят на руския президент Дмитрий Песков, цитиран от руски медии.\"Не, това не е така\", коментира Песков пред журналисти в отговор на искане да коментира твърденията по адрес на Собчак, че кампанията ѝ е подготвена в Кремъл.Той също така призова да не се говори преждевременно за възможните опоненти на Владимир Путин на изборите, тъй като държавният глава все още не е обявил кандидатурата си.\"Понастоящем той предпочита да се съсредоточи върху работата си като президент\", добави прессекратарят.Собчак вчера обяви намерението си да участва в президентските избори в Русия, които са насрочени за март догодина. Тя обяви, че се позиционира като кандидат \"срещу всички\".За поста могат да се кандидатират руски граждани, навършили 35 години. През ноември телевизионната водеща ще навърши 36 години. Тя отбеляза, че вече била споделила на Путин намерението си да се кандидатира, като тя не смята, че идеята му се е понравила.", "date": "2017.10.19", "title": "Кремъл отрича да има общо с кандидатурата на Ксения Собчак за президент "}
{"url": "https://news.bg/politics/ms-dade-na-sportnata-akademiya-imot-v-nesebar.html", "text": "Правителството предостави безвъзмездно на Националната спортна академия (НСА) \"Васил Левски\" имот в Несебър, върху който е изградена водната учебна спортна база, използвана от академията. Това стана с решение на Министерския съвет, съобщиха от правителствения пресцентър.Парцелът има особено значение за дейността на базата. Той е в центъра на комплекса и граничи с плажа, където се провеждат учебните занимания по водни спортове.За въпросния . С неговото решение се установи, че имотът е възстановен незаконосъобразно по земеделската реституция.Това е , за които предстои процедура за предоставянето им за управление на НСА като имоти публична държавна собственост.Реституционните претенции към водната учебна спортна база започнаха от началото на 90-те години на ХХ век. В началото на 2013 г. по време на първия кабинет \"Борисов\" парламентът прие мораториум върху всички сделки с разпореждане и строителни дейности на нейна територия. По този начин на Академията бе предоставено време за завеждане и приключване на множеството дела за собственост.Припомняме, през 2010 година правителството обяви базата на НСА в Несебър за . Тя е разположена на площ от 135 декара. В комплекса има 14 спортни площадки, самостоятелен плаж и повече от 80 морски съда от всички видове и класове - ветроходи, моторници и гребни лодки.При многократните на студенти и преподаватели от Национална спортна академия на няколко пъти се  с предявяващите реституционни претенции.От ръководство и Академичната общност на НСА благодариха на премиера Бойко Борисов, на регионалния министър Николай Нанков, на спортния министър Красен Кралев, на образователния министър Красимир Вълчев, на областния управител на Бургас Вълчо Чолаков.", "date": "2017.10.19", "title": "МС даде на Спортната академия имот в Несебър"}
{"url": "https://news.bg/regions/kilometrichni-opashki-v-kresna-zaradi-tezhka-katastrofa.html", "text": "Читатели на news.bg сигнализираха за възникнало тежко пътнотранспортно произшествие в района на Кресненското дефиле. По информация на Агенция \"Пътна инфраструктура\" произшествието е възникнало по път I-1 (E-79) Кресна - с. Стара Кресна, при отклонението за село Горна Брезница.АПИ информира още, че движението по пътя е преустановено и в двете посоки, а водачите изчакват на място.Според сигнала до news.bg обаче катастрофата е станала в самото начало на Кресненското дефиле - веднага след моста на излизане от Кресна, в посока Благоевград. Според разказа на пътя нямало автомобили, но в района миришело силно на дим. Предполага се, че автомобилите може да са пропаднали в дерето към коритото на река Струма. Вследствие на произшествието в района вече са се образували километрични опашки. Опашката в посока Благоевград подминавала входа на Кресна откъм село Горна Градешница. Към 15.41 часа движението в района частично е било възстановено. Автомобилите преминават бавно заради образувалата се тапа.На мястото са пристигнали екипи на \"Пътна полиция\". Свидетели са видяли към мястото на инцидента да пътуват и пожарни коли, чули са и линейки. Към моменета няма информация за обстоятелствата около произшествието. Не е ясно и дали в катастрофата има сериозно пострадали хора. ", "date": "2017.10.19", "title": "Километрични опашки в Кресна заради тежка катастрофа"}
{"url": "https://news.bg/crime/filmat-na-elena-joncheva-ne-pritesnyava-karakachanov.html", "text": "Оградата по границата отдавна е стратегически обект. Така военният министър Красимир Каракачанов отговори на нападките на червения депутат Елена Йончева.С промени в Закона за отбраната и въоръжените сили преградното съоръжение стават стратегически обект, за да може законово военните да се включат в охраната. Той припомни, че поне от две години това е така.\"Какво точно не им харесва на БСП, не мога да разбера\", изненадан е министърът. \"Елена Йончева не е споделяла с мен своите кадри, така че не мога да ги коментирам\", изтъкна той по повод филма, които подготвя социалистката за корупцията и пробойните по границата.Мнението на военния министър е, че ако журналист показва ситуацията по границата, това не е заплаха за националната сигурност, но ако го прави политик умишлено - е.", "date": "2017.10.19", "title": "Филмът на Елена Йончева не притеснява Каракачанов"}
{"url": "https://news.bg/int-politics/monasi-i-sveshtenitsi-prekasvat-bogohulna-piesa-kreshtyat-van-masonite-ot-gartsiya.html", "text": "В Гърция полиция за борба с безредиците е използвала палки, за да спре опит за нахлуване по време на театрална постановка на монаси, свещеници и други православни християни, протестиращи срещу, както твърдят те, богохулстваща пиеса, съобщава \"Асошиейтед прес\".Носейки прътове с гръцки знамена на тях, някои от 100-те души от тълпата са се опитали да пробият полицейския кордон пред Аристотеловия театър в град Солун. Събитията са се разиграли снощи.Протестиращите са се опълчили срещу постановката \"Часът на дявола\", адаптация на историята на португалския автор Фернандо Песоа за дискусия между млада жена и персонификация на дявола.Скандирайки \"Вън масоните от Гърция!\", те размахвали религиозни символи и икони.Актрисата Евгения Самара е била шокирана и безкрайно изненадана от протеста, докато режисьорът Григорис Апостопулос коментира, че \"символичната\" пиеса говори за доброто и злото у хората.", "date": "2017.10.19", "title": "Монаси и свещеници прекъсват \"богохулна\" пиеса, крещят \"вън масоните от Гърция\""}
{"url": "https://news.bg/politics/dps-pita-tsacheva-shte-zabrani-li-tsesiite-sas-zakon.html", "text": "Ще бъдат ли ограничени или забранени цесиите и прихващанията, когато става дума за такъв тип банки като КТБ? Това попита депутатът от ДПС Йордан Цонев правосъдния министър Цецка Цачева по време на блиц контрола в правна комисия. Йордан Цонев се поинтересува и има ли работна група за промяна в законите във връзка с изводите, които налага случаят КТБ.Цонев припомни фалита на банките през 90-те години и високата маса на несъстоятелност на Първа частна банка (ПЧБ) тогава.\"Нормалната практика е допускане на цесии, но в случая фалит на банки това уврежда масата на несъстоятелността\", констатира Цонев и обяви, че синдиците на КТБ са завели над 800, опитвайки се да спрат такъв тип сделки.Цачева отговори, че има специален закон за банковата несъстоятелност, който е в обхвата на Министерството на финансите (МФ). Тя увери, че когато станат ясни предложенията на ДПС в тази насока от МП ще реагират с експертиза. От ДПС потвърдиха, че обмислят законодателна инициатива в тази посока.", "date": "2017.10.19", "title": "ДПС пита Цачева ще забрани ли цесиите със закон"}
{"url": "https://news.bg/health/okolo-2200-sa-klinichnite-homeopati-v-balgariya.html", "text": "Около 2200 са регистрираните клинични лекари-хомеопати, обучени в университет. Това каза на пресконференция д-р Петко Загорчев, председател на Етичната комисия към Българския лекарски съюз и председател на УС на Българската медицинска хомеопатична организация, цитиран от Дарик.Хомеопатията е дял от медицината. Това е причината лекарите да препоръчват да се търси помощта само на клинични хомеопати, а не на класическите.Припомняме, думата хомеопатия идва от гръцкото \"хомиос\" - подобен, и , \"патос\" - болест. В основата на хомеопатичния метод е използването на силно разредена форма на вещество, което причинява симптомите на съответната болест.Хомеопатията може да се упражнява само от лекари или от лекари по дентална медицина, припомнят от организацията текста от Закона за здравето. Клиничната хомеопатия е дял от медицината.Използването на хомеопатични продукти намалява лечението с антибиотици и антипиретици от педиатрите с 30 до 50 %, заяви д-р Слави Филчев, началник на Детско отделение в Пета МБАЛ-София.Според д-р Филчев, хомеопатията работи ефективно дори и при намаляване на страничните ефекти от химио- и лъчетерапия. Хомеопатията не е панацея. Това е причината да се изучава в медицински университети. Съветът на лекарите е пациентите да са внимателни при избор на хомеопати, да приемат помощ само от тези, които имат медицинско образование и не изготвят сами продуктите за лечение.", "date": "2017.10.19", "title": "Около 2200 са клиничните хомеопати в България"}
{"url": "https://news.bg/crime/po-malko-katastrofi-s-motoristi-tazi-godina.html", "text": "Пътни полицаи и представители на столични мотоклубове отчетоха намаляване при катастрофите с мотористи.Това стана ясно на среща в отдел \"Пътна полиция\" - СДВР между пътни полицаи и представители на столични мотоклубове. Срещата бе по повод предстоящото на 21 октомври закриване на мотосезона, провел се под мотото \"Не на агресията на пътя\".Като причини за намалелите пътнотранспортни произшествия с мотористи от полицията изтъкват общите усилия за промяна в културата на шофиране, призивите за толерантно поведение на пътя и предприетите мерки за контрол по Закона за движение по пътищата.Освен общия брои на ПТП с мотористи, данните сочат, че през изминалите месеци броят на ранените и загинали при катастрофи с мотори също е намалял.През тази година до 15 октомври са регистрирани 102 пътни инцидента с мотористи, при които са загинали четирима водачи и един пешеходец, ранените са 103-ма, от тях 95 са управлявали мотоциклет. Статистиката сочи, че през 2016 г. произшествията са 118, с петима загинали мотористи, един пешеходец и ранени 124, от които 102-ма водачи на мотоциклети.\"Всички участници в движението да спазват правилата и да бъдат толерантни един към друг\", напомни Комисар Тенчо Тенев, началник на отдел \"Пътна полиция\"- СДВР.За взаимно уважение на пътя, дисциплина и самоконтрол, пък апелира президента на столичен мотоклуб \"Джентълмен\" Иван Саздов .", "date": "2017.10.19", "title": "По-малко катастрофи с мотористи тази година"}
{"url": "https://news.bg/economics/yabalkite-poskapvat.html", "text": "Плодовете у нас масово поскъпват. Причината - слабите реколти заради измръзването на дръвчетата от ниските пролетни температури.Увеличението на цените на някои плодове вече се усеща. Родната реколта на сливи, круши и ябълки е с пъти по-слаба от предходни години, съобщава Нова телевизия.Тази тенденция се наблюдава в цяла Европа.Припомняме, производителите в Кюстендилско изразиха притеснение от слабата реколта още преди месеци. От декар ябълкови масиви производителите изкарвали под 500 килограма от плода. Някои производители дори отчели нулева реколта.Поради това се очаква и цените все повече да се повишават. Към момента цената за килограм ябълки варира от 1.50 лв. до 3 лв. в зависимост от сорта и произхода на плода.Очаква се обаче до края на месеца цената да скочи с до 50 стотинки.", "date": "2017.10.19", "title": "Ябълките поскъпват"}
{"url": "https://news.bg/politics/boil-banov-smeni-rakovodstvoto-na-audiovideo-orfey-ead.html", "text": "Министърът на културата Боил Банов смени ръководството на търговско дружество \"Аудиовидео Орфей\" ЕАД, съобщиха от Министерството на културата. Това стана след установено тежко финансово състояние на търговското дружество.Новите членове на Съвета на директорите на дружеството са Даниел Хаджиев, Мая Грозданова и Иван Павлов.\"Аудиовидео Орфей\" ЕАД е търговско дружество с принципал министъра на културата. Създадено е преди повече от 20 години за производство, съхранение и разпространение на аудиовизуални продукти и презентационна дейност, уверяват от МК.\"Аудиовидео Орфей\" ЕАД е единственото специализирано предприятие в страната за извършване на дигитална реставрация на филмов архивен материал, своеобразен гарант за опазване на националното културно наследство.\"Аудиовидео Орфей\" ЕАД предоставя технически условия и провежда практически занятия със студенти, които изучават различни киноспециалности на НАТФИЗ \"Кр. Сарафов\", СУ \"Климент Охридски\", НБУ, ЮЗУ \"Неофит Рилски\", НХА.", "date": "2017.10.19", "title": "Боил Банов смени ръководството на \"Аудиовидео Орфей\" ЕАД"}
{"url": "https://news.bg/crime/rusiya-krie-kak-ni-remontira-dvigatelite.html", "text": "Нямаме гаранция за ремонта на двигателите за руските МиГ-ове. Това стана ясно във военната комисия в НС, на която бе изслушан министърът на отбраната Красимир Каракачанов и неговите заместници.Експертите по приема на двигателите установила няколко разминавания. Основният проблем е, че липсват оригинални формуляри на производителя. Двигателите пристигнали у нас с документи от ремонтната организация, а не от фирмата производител на двигателя, каквото е условието по договора.Липсата на оригинален формуляр означава, че няма информация кога са произведени двигателите, колко време са работили, къде са работили. Цялата тази информация е изключително чувствителна за ВВС. Цялата процедура може да се атакува от фирми, които не са участвали в конкурса за ремонт. Затова МО пише до руския завод. Отговорът от там сочи, че заводът за ремонт е и завод производител на двигателите.След проведена среща с доставчика е решено военният министър да изпрати писмо до РСК МиГ. От отговора на руската компания зависи дали ще продължим с ремонта или спираме.Сред въпросите е дали производителят и фирмата, извършила ремонта са една и съща организация. Искаме отговор защо руската страна не казва къде е летял този двигател, кой е бил пилотът и т.н. \"Искаме да знаем и какъв е остатъчният ресурс на двигателите, за да не се окаже, че след ремонта той не е достатъчен\", обяснява военният министър. Нашето военно аташе в Москва ще прецени и инспектира на място оригиналните формуляри, които към момента Русия не ни дава.\"До края на седмицата очакваме отговори. Въпросът е всичко да е ясно и да няма шум в системата\", категоричен бе Красимир Каракачанов и добави, че има варианти да решим проблема.Владимир Тошев каза, че ВМС са имали горчив опит. \"Получили сме уж два нови двигателя. Оказва се, че са бракувани. Държавата плати 6 милиона лева за тях, корабът тръгна първо назад, сега върви като куцото магаре, едва едва върви\", предупреди той. \"Притеснявам се да няма нещо подобно тук\", заяви герберът.", "date": "2017.10.19", "title": "Русия крие как ни ремонтира двигателите"}
{"url": "https://news.bg/health/vzriv-rani-28-godishen-mazh-kray-kremikovtsi.html", "text": "28-годишен младеж е пострадал сериозно при трудова злополука в района на Кремиковци. Злополуката е била причинена вследствие на взрив.Сигналът за инцидента е постъпил на телефон 112 в 12.40 часа. По първоначални данни инцидентът е възникнал при производствени дейности.Мъжът е приет в спешното отделение на УМБАЛ \"Св. Анна\" в София. Към момента на приемането си мъжът е бил с откъсната част от дланта на лявата си ръка. Пострадалият имал и множество други рани от осколки в областта на гърдите и корема.От УМБАЛ \"Св. Анна\" информираха, че към 16.20 часа мъжът е бил стабилизиран. Той се намира в реанимацията на болницата.", "date": "2017.10.19", "title": "Взрив рани 28-годишен мъж край Кремиковци"}
{"url": "https://news.bg/world/us-dron-likvidira-glavatarya-na-teroristichna-grupirovka-v-pakistan.html", "text": "Главатарят на пакистанската екстремистка групировка \"Джамаат ул Ахрар\", която е планирала някои от най-кръвопролитните самоубийствени нападения в Пакистан през последната година, е починал от раните си, получени при удар на американски безпилотен самолет в Афганистан, съобщи говорител на екстремистката групировка, цитиран от \"Ройтерс\".\"Нашият лидер Омар Халид Хорасани беше ранен в един от неотдавнашните удари с безпилотни самолети в Афганистан. Той беше ранен тежко и днес се превърна в мъченик\", изтъкна говорителят.Убийството се случва преди посещението на американския държавен секретар Рекс Тилърсън през следващата седмица в Пакистан и вероятно ще намали още напрежението между (често предпазливите) съюзниците, след като Ислабамабад от години иска от Вашингтон да удря екстремисти, които атакуват в Пакистан и след това се крият отатък границата в Афганистан.Отцепническа групировка от пакистанските талибани, \"Джамаат ул Ахрар\" в миналото също е подкрепяла ДАЕШ (\"Ислямска държава\") и все повече се насочва към религиозни малцинства в Пакистан.Групировката пое отговорност за атентатите на Великден в обществен парк през миналата година, при които загинаха 70 души, много от тях християни, в източния град Лахор.", "date": "2017.10.19", "title": "US дрон ликвидира главатаря на терористична групировка в Пакистан"}
{"url": "https://news.bg/int-politics/tilarsan-vizhda-partnyorstvo-s-indiya-sreshtu-otritsatelnoto-kitaysko-vliyanie-v-aziya.html", "text": "Държавният секретар на САЩ Рекс Тилерсън заяви преди посещението си в Индия следващата седмица, че администрацията на Тръмп иска да \"задълбочи\" драстично сътрудничеството с Ню Делхи, гледайки го като ключов партньор във връзка с отрицателното китайско влияние в Азия, съобщава \"Ройтерс\".По-малко от месец преди президентът Доналд Тръмп да направи първото си държавно посещение в Китай, Тилерсън заяви, че Съединените щати са започнали да обсъждат създаването на алтернативи на китайското финансиране на инфраструктурата в Азия.В друг коментар, който може да разстрои Пекин, той коментира, че Вашингтон кани и други, включително Австралия, да се присъединят към сътрудничеството в областта на сигурността между САЩ и Индия, в което Пекин вижда заплаха.Всичко това съвпада с началото на седмичния конгрес на китайската комунистическа партия, по време на който президентът Си Дзинпин се стреми да консолидира властта си.\"Съединените щати се стремят към конструктивни отношения с Китай, но няма да страним от предизвикателствата на Китай към основаващия се на правилата ред, а и когато Китай разрушава суверенитета на съседните страни и вреди на САЩ и нашите приятели\", коментира Тилърсън пред Центъра за стратегически и международни проучвания.\"Индия и САЩ трябва да се стремят да подготвят други страни, за да защитят своя суверенитет, да изградят по-голяма свързаност и да имат по-силен глас в региона, като насърчават техните интереси и развиват техните икономики\", добавя Тилерсън.Решението на САЩ да разшири отношенията си с Индия почти със сигурност ще разстрои конкурента на Индия, Пакистан, където Тилърсън също ще се \"отбие\" следващата седмица, коментира анонимен старши служител на Държавния департамент.Пакистан е бил основният съюзник на САЩ в Южна Азия в продължение на десетилетия, но американските представители са разочаровани, че Пакистан не е успял да намали подкрепата си за талибаните в Афганистан, където администрацията иска Индия да играе по-голяма роля в икономическото развитие.Като част от стратегия за Южна Азия, представена от Тръмп през август, от Тилерсън се очаква да натисне Исламабад, който отрича, че помага на талибаните, да предприеме по-строги стъпки срещу екстремистите и да увеличи усилията за мирни преговори с Кабул.\"Очакваме Пакистан да предприеме решителни действия срещу офанзива на терористични групи, които заплашват собствения си народ и широкия регион\", каза Тилерсън.Тръмп заплаши по-нататъшни съкращения на помощите от САЩ за Пакистан, ако не постигнат сътрудничество.Китай, стратегически съперник на Съединените щати и Индия, също е и от жизненоважно значение за Тръмп по отношеие на ядрените опити на Северна Корея и оръжията, способни да достигнат Съединените щати.Тилерсън също така иска и конструктивни отношения с Китай. В продължение на много десетилетия Съединените щати са подкрепяли възхода на Китай. Подкрепяли са и възхода на Индия. Но тези две страни се развиват съвсем различно, съобщава високопоставен член на държавния департамент.В Пекин говорителят на външното министерство Лу Канг заяви, че Китай се надява, Съединените щати да се откажат от пристрастност при разглеждането на действията си в чужбина.\"Китай никога няма да се развива за сметка на други страни\", заяви Лу Канг в редовен брифинг в четвъртък. \"В същото време никога няма да се откажем от нашите справедливо заслужени права и интереси\", допълва той.Здравите отношения между Китай и Съединените щати са полезни за хората от двете страни и са очаквани от Азиатско-тихоокеанския регион, добави той.\"Няма да можем да се конкурираме с това, което Китай предлага, но страните трябва да решат какво са готови да платят, за да си осигурят суверенитета и бъдещия си контрол върху икономиките си, и ние провеждаме тези дискусии с тях\", коментира Тилърсън във връзка с разговори с Азиатски страни.", "date": "2017.10.19", "title": "Тилърсън вижда партньорство с Индия срещу отрицателното китайско влияние в Азия"}
{"url": "https://news.bg/finance/novoto-izdanie-na-lotariyata-na-nap-bie-po-interes-parvoto.html", "text": "Много повече са участниците във второто издание на Лотарията с касови бележки на Националната агенция по приходите (НАП), информираха от Приходната агенция.Само седмица след началото, за участие във втората част играта на данъчната агенция, са регистрирани над 470 000 фискални бонове на обща стойност над 8,5 млн. лв.Близо 30 000 от вече регистрираните бележки са от пазаруване чрез ПОС терминал.От НАП обясняват, че тази година имената на спечелилите наградите им ще бъдат обявявени не само на официалния интернет сайт на Лотарията - kasovbon.bg, но и на специално създадената във Facebook страница https://www.facebook.com/kasovbon/.В социалната мрежа потребителите виждат новините около играта, както и да задават своите въпроси.Голямата награда в тазгодишното издание на Лотарията е 50 000 лева. 2000 лева ще дават данъчните всеки месец на един щастливец, регистрирал печеливша касова бележка. Всяка седмица някой ще печели и предметна награда на стойност приблизително 1000 лв.Двойно по-голям шанс за спечелване на награда имат участниците, които са плащали с банкова карта и са регистрирали (и запазили) и бележката от ПОС терминала.Целта на данъчната лотария е да изгради навика клиентите да изискват касов бон при покупка или услуга и да осветли икономиката. В данъчната лотария имат право да участват всички български граждани, навършили 14 години.За целта те трябва да са регистрирали фискалните си бонове в интернет, на специално създадения за целта сайт.Както и през миналата година, данните, които трябва да бъдат въведени за участие, са стойността на покупката, датата и часа, в който е издадена касовата бележка. Няма ограничения за сумата, с която участвате в лотарията - може да е за стотинки за кафе, може да е многоцифрена сума за голяма покупка, уточняват от НАП.", "date": "2017.10.19", "title": "Новото издание на Лотарията на НАП бие по интерес първото"}
{"url": "https://news.bg/int-politics/hamas-obvini-sasht-v-nahalna-namesa-v-delata-na-palestina.html", "text": "Радикалната палестинска групировка \"Хамас\" обвини САЩ в \"нахална намеса\" в палестинците дела, след като специалният пратеник на американския президент Доналд Тръмп за Близкия изток настоя \"Хамас\" да бъдат разоръжени и да признаят Израел, ако ще бъдат част от каквото и да е правителство на единството на Палестина, съобщава \"Франс прес\".\"Това е нахална намеса в палестинските дела, защото това е правото на нашия народ да избира своето правителство според своите върховни стратегически интереси\", изтъкна високопоставеният член на \"Хамас\" Басем Наим пред АФП.Той обвини Джейсън Грийнблат, специалния представител на Тръмп за международните преговори, че отстъпва на натиска от страна на дясното правителство на израелския премиер Бенямин Нетаняху.\"Това изявление идва под натиск от крайнодясното правителство на Натаняху и е в съответствие с изявлението на Нетаняху от преди два дни\", изтъкна представителят на \"Хамас\".\"Хамас\" и палестинските им опоненти от \"Фатах\" сключиха споразумение в началото на месеца, съгласно което радикалните ислямисти от \"Хамас\" ще предадат контрола над Ивицата Газа на международно признатата палестинска власт до 1 декември, като се очакват и преговори за сформиране на правителство на единството на Палестина между \"Фатах\" и \"Хамас\".По-рано днес Грийнблат заяви в първия си подробен отговор на споразумението за помирение между \"Хамас\" и \"Фатах\", че всякакво подобно правителство трябва да се ангажира с ненасилие и да \"разоръжи терористите\", като очевидно имаше предвид \"Хамас\".\"Хамас\" и Израел водиха три войни от 2008 г. насам.", "date": "2017.10.19", "title": "\"Хамас\" обвини САЩ в \"нахална намеса\" в делата на Палестина"}
{"url": "https://news.bg/politics/bsp-kani-borisov-na-kino-i-iska-ostavkite-na-mvr-shefa-i-simeonov.html", "text": "Лидерът на БСП Корнелия Нинова се чуди защо границата ни е обявена за обект от националната сигурност. От трибуната тя алармира, че Валери Симеонов разходил журналисти и я снимал от въздуха. Бойко Борисов пък разходил премиера на Унгария Виктор Орбан. Тази ограда беше гордост за правителството, припомни тя.Нинова е смутена дали сега депутатите ще могат да питат за оградата като стратегически обект. Защо точно сега се взе това решение, попита лидерът на социалистите. Тя заяви и че поема цялата наказателна отговорност за думите си: \"От три месеца Елена Йончева снима кадри, говори със свидетели.\" Йончева снимала в реално време как мигранти преминават границата.Преди два дни на депутата Йончева й е забранен достъп до границата от гранична полиция. Свободата да питаме, да показваме истината вече ще бъде престъпление срещу националната сигурност, недоволна е Нинова. Кое ще е престъпление срещу националната сигурност - корупцията или истината, попита тя.По думите й с решението си управляващите забранили свободата да се мисли и пита. Нинова вижда посегателство в свободата на словото в приетото постановление на МС за оградата.Червените искат оставката на МВР министъра Валентин Радев и на вицепремиера Валери Симеонов. Филмът за корупцията по границата на Елена Йончева социалистите щели да покажат на европейските посланици.Нинова отправи призив към премиера Бойко Борисов да гледа филма и да разпореди ареста на червените.", "date": "2017.10.19", "title": "БСП кани Борисов на кино и иска оставките на МВР шефа и Симеонов"}
{"url": "https://news.bg/crime/remontat-na-ogradata-po-turskata-granitsa-priklyuchva.html", "text": "Малко Търново понесе значителни щети от бедствените наводнения през изминалите седмици. В засегнатите райони бяха частично повредени и участъци от възпрепятстващото съоръжение по границата с Турция.Очаква се скоро охраната на границата с Турция да се върне в нормален режим. Ремонтите са към своя край.Валежите в района на Малко Търново в периода 21-30 септември са определени като екстремни от НМХИ. Количеството валежи паднали за периода представляват 304% над нормата.Припомняме, че в община Малко Търново, където поройните дъждове отнесоха пътища, земна маса и дървета, .Стихията е нанесла и поражения върху част от оградата по българо-турската граница, където на места застрашени от нелегално преминаване, обичайно е назначена денонощна охрана. Екипи на Гранична полиция дежурят в района на засегнатите от бедствието участъци.Към момента ГКПП Малко Търново е затворен заради проверка на ГДБОП. Антимафиотите провеждат специализирана полицейска операция. Колите, които пътуват в посока Турция се връщат обратно. ", "date": "2017.10.19", "title": "Ремонтът на оградата по турската граница приключва"}
{"url": "https://news.bg/politics/tsvetanov-obvini-bsp-che-tarsyat-mediyno-vnimanie-s-falshivi-novini.html", "text": "ГЕРБ няма да паднат на нивото на неистини. С тази заявка Цветан Цветанов отговори на червената декларация.Цветанов призова социалистите да сезират компетентните органи, когато имат доказателства. Това, по думите му, е институционалният подход.Казаното от левицата било несъстоятелно още повече, че и АМ \"Тракия\" е обект от националната сигурност.Председателят на ПГ на ГЕРБ обвини левицата, че търси медийно внимание чрез фалшиви новини, но с такъв подход столетницата няма как да е алтернатива на управлението.ГЕРБ искат разговори и спорове по политики. Цветан Цветанов изтъкна, че догодина ще има увеличение на доходите на гражданите. 7% е контрабандата и в тези ниски нива той вижда ефективна борба с корупцията.При вас подобни новини нямаше как да има, заяде се той с червените и управлението на Орешарски. И днес Цветанов не пропусна да \"захапе\" червените за хванатия за организирана престъпна група брат на депутата Георги Стоилов, който финансирал кампанията на социалистите.", "date": "2017.10.19", "title": "Цветанов обвини БСП, че търсят медийно внимание с фалшиви новини"}
{"url": "https://news.bg/int-politics/sadat-na-es-ustanovi-che-ungariya-sabira-dvoyno-mito-ot-turski-prevozvach.html", "text": "Съдът на Европейския съюз в Люксембург съобщи, че унгарският данък върху пътните превозни средства е несъвместим със Споразумението за асоцииране ЕИО-Турция. Действително този данък представлява такса с равностоен ефект на мито, чието налагане е забранено с това споразумение.Istanbul Lojistik е търговско дружество, което извършва автомобилни превози от Турция до ЕС. През март 2015 г. унгарските данъчни органи констатират, че не е заплатен унгарският данък върху пътните превозни средства за един от товарните автомобили на дружеството, превозващо текстил от Турция за Германия.Впоследствие, унгарските органи разпореждат на Istanbul Lojistik да плати въпросния данък в размер на 60 000 HUF (около 200 EUR) и налагат на дружеството и глоби в размер на 600 000 HUF (около 2000 EUR). При това положение Istanbul Lojistik подава жалба срещу решенията на тези органи пред Szegedi Közigazgatási és Munkaügyi Bíróság (Съд по административни и трудови спорове, Сегед, Унгария). Дружеството изтъква, по-специално, че въпросният данък представлява такса с равностоен на мито ефект, чието налагане по отношение на търговията на стоки между ЕС и Турция е забранено с Решение № 1/95 на Съвета за асоцииране ЕС-Турция за прилагане на разпоредбите на Споразумението за асоцииране ЕИО-Турция за осъществяване на последната фаза на митническия съюз.Унгарската юрисдикция иска от Съда да установи дали спорният данък е съвместим с посоченото по-горе решение. В своето постановено днес решение Съдът най-напред напомня, че съгласно това решение се премахват митата и таксите с равностоен ефект между ЕС и Турция. В това отношение Съдът уточнява, че правилата на това решение трябва да се тълкуват в съответствие с практиката на Съда по разпоредбите на ДФЕС относно свободното движение на стоки. Следователно Съдът подчертава, че независимо от наименованието, начина му на събиране и размера му всеки едностранно наложен паричен налог, с който се облагат стоките, преминаващи граница, и който не е мито в прекия смисъл на това понятие, представлява такса с равностоен ефект. По-нататък Съдът посочва, че такса, чийто правопораждащ факт е транспортът на стоки и която се събира не върху стоките в това им качество, а върху определена необходима дейност, свързана с тези стоки също може да бъде подчинена на изискванията, произтичащи от принципа за свободно движение на стоки. В този контекст Съдът констатира, че размерът на таксата зависи от критерии, свързани по-специално с количеството на транспортираните стоки, както и с местоназначението им. Ето защо Съдът приема, че макар спорният данък да не се събира за стоките в това им качество, с него се облагат стоки, транспортирани с превозно средство, регистрирано в Турция при преминаването на унгарската граница.При тези условия Съдът постановява, че спорният данък, с който едностранно се облагат стоки, поради факта че преминават граница представлява такса с равностоен ефект на мито по смисъла на Решение № 1/95 на Съвета за асоцииране и следователно е несъвместим с това решение.", "date": "2017.10.19", "title": "Съдът на ЕС установи, че Унгария събира двойно мито от турски превозвач"}
{"url": "https://news.bg/int-politics/okolo-100-hil-kyurdi-sa-izbyagali-ot-kirkuk-ot-ponedelnik.html", "text": "Около 100 хил. кюрди са избягали от Киркук, страхувайки се от размирици, след като иракските правителствени сили завладяха провинцията в понеделник. Това обявиха официални лица от полуавтономното регионално правителство на Иракски Кюрдистан, цитирани от \"Ройтерс\".Около 18 хил. семейства са намерили подслон в градовете Ербил и Сюлеймания, уточни управителят на Ербил Навзад Хади пред журналисти. Един от неговите помощници е заявил пред \"Ройтерс\", че общият брой на избягалите кюрди е 100 хил. души.По-рано днес телевизия, базирана в Ербил, цитирайки командир на кюрдските сили пешмерга, съобщи, че кюрдските сили не са се изтеглили от нефтеното поле Хурмала, което се намира северозападно от Киркук.Хурмала е част от геоложката структура на нефтения басейн в Киркук. Находищата там бяха разработвани от полуавтономното регионално правителство на Иракски Кюрдистан, тъй като се намират в неговите административни граници.Иракските сили в понеделник завладяха провинция Киркук от кюрдските сили, които поеха контрола над нея през 2014 г., след като при настъплението на терористите от ДАЕШ (\"Ислямска държава\") иракската армия започна да се разпада в северните и западните части на Ирак.", "date": "2017.10.19", "title": "Около 100 хил. кюрди са избягали от Киркук от понеделник"}
{"url": "https://news.bg/economics/sanirani-sa-782-zhilishtni-sgradi-v-tsyala-balgariya.html", "text": "782 жилищни сгради в цяла България са санирани по Националната програма за енергийна ефективност, съобщиха от регионалното министерство. Информацията е към 18 октомври 2017 г.Сградите са вече изцяло реновирани. Така е подобрен живота на 93 840 души, които ги обитават.Изпълнението на програмата продължава. Още 612 сгради са в процес на ремонт. За други 628 предстои да бъдат реализирани мерки за подобряване на енергийната ефективност.Общо 2022 многофамилни жилищни сгради имат одобрение за саниране. Техните собственици вече са сключили договори за целево финансиране по Националната програма за енергийна ефективност.Най-много от тези сгради са в област Бургас - 236, от които 75 са вече обновени. За други 132 сгради са започнали ремонтите.189 са сградите, които са одобрени за саниране в област Благоевград, от тях 117 са реновирани. Трета по брой сключени договори е област Хасково с общо 180 договора и 86 вече изцяло обновени блока.Припомняме, на 18 януари 2017 година депутатите одобриха предоставянето на още 2 млрд. лева по програмата за саниране. Малко по-късно имаше спорове дали програмата за саниране ще продължи да се изпълнява.При съставянето на кабинета \"Борисов-3\" новият регионален министър Николай Нанков пое ангажимент програмата за саниране да продължи. Малко по-късно се разбра, че програмата продължава, но собствениците на жилищата, които ще бъдат обновени по програмата за енергийна ефективност, трябва също да участват във финансирането. При участието си във форума за строителството, министър Нанков обясни, че програмата за саниране продължава, но ще има нови правила.На сайта МРРБ може да бъде открита повече информация за изпълнение на Националната програма за енергийна ефективност: http://www.mrrb.government.bg/bg/782-jilistni-sgradi-sa-veche-obnoveni-po-nacionalnata-programa-za-energijna-efektivnost/.", "date": "2017.10.19", "title": "Санирани са 782 жилищни сгради в цяла България"}
{"url": "https://news.bg/society/10-000-balgari-godishno-izbirat-otnovo-balgariya.html", "text": "Около 1.1 милиона души са родени в България, но живеят в чужбина. Това сочат данни от изследването \"10 години в ЕС. Тенденции в българската миграция\" на Институт \"Отворено общество\". Изследването обхваща както родни, така и международни статистически данни за миграцията на българите от 1985 година насам.Най-голяма част от българите, напуснали родния си край, живеят в страни членки на ЕС, Турция и САЩ.Според статистика на Евростат от 2011 година в Турция има най-много хора, родени в България, но живеещи там. Основната причина за това е изселването на български турци и мюсюлмани от края на 80-те години на миналия век. Към 2011 година в Турция живеят 409 000 българи.На второ място по брой българи, живеещи извън страната, се нареждат Испания, Гърция и Германия. В Испания живеят 122 130 българи, в Гърция - 75 426, а в Германия - 71 250.Към 2011 на четвърто място в тази класация се нарежда САЩ, където живеят 65 202 наши сънародници. Другите държави извън ЕС, в които има най-много българи, са Канада, където има 30 485 българи и Израел - 16 633 българи. Тези две държави се нареждат съответно на седма и единадесета позиция.Във Великобритания броят на българите е близо 50 000, а в Италия - над 43 000. Останалите държави, в които има най-много наши сънародници са Кипър (19 284), Белгия (18 726), Франция (18 231), Австрия (15 323), Холандия (115 037), Румъния (11 029), Чехия (9 192) и други.Друга статистика на Евростат от 2016 година показва, че в държавите членки на ЕС най-много българи има в Германия - 32% от всички наши сънародници, живеещи в рамките на Общността. На второ място се нарежда Испания с 18%, на трето - Гърция с 11%, а на четвърто - Великобритания с 9%. В статистиката попадат още Италия (8%), Белгия (5%), Австрия (3%), Холандия (3%), Франция (3%) и други (8%).Съпоставени с други международни статистики, комплексните данни, изследвани от Институт \"Отворено общество\", показват, че напусналите страната българи са над 1 милион души. Официалната българска статистика отчита напусналите страната през последните три десетилетия около 900 хиляди души, данните от чуждите статистики сочат около 1.1 милиона, а оценките на ООН са за 1.176 милиона души. Разминаванията могат да се обяснят с различия във времевия обхват, различни дефиниции за миграция и неточности в данните.Между 600 и 700 хиляди българи са напуснали страната по икономически причини.Външната миграция е и основна причина за сериозните демографски проблеми в страната. Данни на Националния статистически институт сочат, че от 1985 до 1992 година страната са напуснали 465 000 българи. От 1992 до 2001 зад граница са отишли 217 809 българи. От 2001 до 2011 година - 175 244. От началото на второто десетилетие на 21 век се наблюдава значителен спад на миграцията на българи. От 2011 до 2016 година страната са напуснали само 24 403 българи. Другият основен фактор за намаляването на населението е отрицателния естествен прираст.За целия период от 1985 до 2016 година населението на България е намаляло с 1.85 милиона души. Според НСИ повече от половината (над 52%) от намалението се дължи на отрицателен естествен прираст (разликата между раждаемост и смъртност), докато близо 48% се дължи на нетната миграция. Близо половината от нетната миграция се дължи на изселването на българските турци в края на комунизма.В последните няколко години се наблюдават интересни промени във външната миграция. От една страна, броят на напускащите страната се запазва на високи нива - около 25 хиляди души средногодишно за последните 5 години. От друга страна, постепенно се увеличава обратният поток към страната - за последните 5 години той надминава 21 хиляди средногодишно.Така, нетната миграция от страната е средно около 4 хиляди души годишно, което е значително под нивата за последните три десетилетия.Данни на НСИ също така показват, че през 2016 година 21 241 души са променили своето обичайно местоживеене от чужбина в България. От тях 46% са родени в България - т.е. това са българи, които са се върнали обратно в България, други 9% са родени в други страни от Европейския съюз, а останалите идват основно от Турция, Русия и Украйна.През последните три години ежегодно в България се завръщат около 10 хиляди души, родени в България. Това е двойно повече спрямо 2013 г., когато броят на завърналите се българи е 4 771. Този поток все още е по-нисък от потока на изходящата миграция, но показва началото на процес на обратна миграция и завръщане в България.Темпът на завръщане може да се увеличи при наличие на висок икономически растеж, растяща заетост, намаляване на разликата в доходите и стандарта на живот между България и страните от Западна Европа. Вече има подобни примери в нови страни членки като Естония, където за втора поредна година нетната миграция е отрицателна, т.е. повече хора се заселват в страната, отколкото я напускат.", "date": "2017.10.19", "title": "10 000 българи годишно избират отново България"}
{"url": "https://news.bg/crime/noviyat-shef-na-vas-se-oglezhda-v-kolegite-si-kato-v-krivo-ogledalo.html", "text": "Георги Чолаков възнамерява да провежда политика на съдийско самоуправление за вземане на всички важни решения.Чолаков заяви намерението си веднага след като . Повторната процедура във ВСС се наложи, след като държавният глава  с оглед на това, че междувременно бе избран нов състав на ВСС. Днес новият висш магистратски орган , като така името на Георги Чолаков ще бъде изпратено за втори път в президентството за утвърждаване. Припомняме, че държавният глава няма право да налага втори път вето.Смятам да провеждам политика на съдийско самоуправление за вземане на всички важни решения в този съд, не само там където законът задължително казва. Аз съм номинация на колегите. Те са моите криви огледала, в които всеки ден ще се оглеждам. Те ще ми казват къде греша и къде - не. Смятам, че заедно можем да постигнем много\", коментира Георги Чолаков.Той беше категоричен, че процедурата е проведена по начин, приет от ВСС, а връщането на указа от президента като част от правомощията му.Още по време на изслушването членът на ВСС Атанаска Дишева заяви, че няма да подкрепи Чолаков, тъй като се действа в нарушение на действащата процедура и е трябвало да се изслушат и двамата кандидати. Припомняме, кандидатите за председател на ВАС бяха двама, като срещу Георги Чолаков се изправи съдия Соня Янкулова.Според друг член обаче - Вероника Имова няма нарушение на процедурата и в момента не се избира кандидат, а ВСС е изправен пред процедура по предлагане на избран кандидат: \"Ние предлагаме на президента, избран кандидат.\"Мандатът на настоящият шеф на ВАС Георги Колев изтича на 22 ноември 2017 г.", "date": "2017.10.19", "title": "Новият шеф на ВАС се оглежда в колегите си като в криво огледало"}
{"url": "https://news.bg/politics/sas-zakonoproekti-karakachanov-se-izpravya-sreshtu-radikalniya-islyam.html", "text": "\"Чужди граждани да не могат да присъстват в ръководството на религиозните общности в България. Чуждо финансиране да бъде спряно или контролирано от държавата. Да се установи възможността религиозното образование да се получава в България и да се ограничи чуждо нетрадиционно религиозно влияние в България и да се направят промени в Наказателния кодекс, чрез които правораздавателните органи да имат много по-лесни механизми за бързо справяне с тези проблеми\", коментира в Министерски съвет вицепремиерът и министър на отбраната Красимир Каракачанов, съобщава БНТ.Заплахата от радикален ислям и мерките за противодействие в България обсъждат в Министерския съвет Красимир Каракачанов, шефовете на специалните служби и силовите министерства. На срещата са обсъдени и въпроси, свързани с радикалния ислям като глобална заплаха.Всичко това ще бъде оформено в два законопроекта, които в момента се изработват и ще бъдат предложени за гласуване в Народното събрание до края на годината, обяви вицепремиера.Една от идеите, която ще залегне в един от двата законопроекта, е да се създаде Висш мюсюлмански институт у нас, който да обучава религиозните проповедници, а самата държава да поеме религиозното обучение в училищата. Всички тези промени ще бъдат оформени до края на месеца, коментира Каракачанов.Основният извод на Каракачанов е, че проблемите, които се забелязват в редица европейски държави, свързани с присъствието на чуждестранни проповедници и наличието на опит да се внесе радикална идеология сред религиозните общности съществуват и в България. Според него тези опити трябва да бъдат веднага ограничени с промени в Закона за образованието и Закона за вероизповеданията.Вицепремиерът аргументира информацията на службите и изводите от срещата с факта, че до 2010 година в България не е имало нито едно дело за радикален ислям, а от 2010 до 2017 година делата са скочили до 50. По думите му, проблемът са лица, които са завършили своето теологично образование в чужбина в страни, където се преподава салафитска и уахабитска религиозна идеология и които след това са се завърнали в страната и проповядват сред религиозни общности.Тези лица и дейността им трябва да бъдат ограничени и да бъде ограничено и финансирането от чужбина на религиозните вероизповедания у нас.", "date": "2017.10.19", "title": "Със законопроекти Каракачанов се изправя срещу радикалния ислям"}
{"url": "https://news.bg/int-politics/sasht-imat-interes-ot-slaba-rusiya-ubeden-gerhard-shryoder.html", "text": "Европа, за разлика от САЩ, е заинтересована от просперитета на Русия. Това обяви бившият германски канцлер Герхард Шрьодер, който понастоящем е шеф на борда на директорите на руската петролна компания \"Роснефт\".\"САЩ смятат, че могат да изолират Русия. Това от политическа гледна точка е безсмислица, а от икономическа гледна точка е опасно\", изтъкна Шрьодер по време на Евразийския икономически форум в италианския град Верона.По думите му, Русия, която е постоянен член на Съвета за сигурност на ООН, просто не можела да приеме такава изолация.\"Виждам, че САЩ са заинтересовани от по-слаба Русия, а интересът на Европа и Германия е в това Русия да просперира. За това има две причини - имаме нужда от пазар, особено Германия, имаме нужда и от ресурси за нашата индустрия\", изтъкна бившият германски канцлер.Шрьодер добави, че няма смисъл да се продължава с дестабилизирането на Русия. Според него е необходимо да се работи за отмяната на санкциите срещу Москва.Във Верона днес беше открит 10-ият Евразийски икономически форум. В продължение на няколко години форумът е единственото място в ЕС, където руският и европейският бизнес обсъждат проблемите на Голямата Евразия.", "date": "2017.10.19", "title": "САЩ имат интерес от слаба Русия, убеден Герхард Шрьодер"}
{"url": "https://news.bg/society/knsb-pritesneni-da-ne-otvorim-evropeyskiya-trudov-pazar-za-treti-strani.html", "text": "КНСБ настоява за запазване на пазарния тест при издаване на синя карта в противен случай отваряме европейския трудов пазар за граждани на трети страни. Това алармира президентът на КНСБ Пламен Димитров по време на пресконференция в централата на синдиката.Стана ясно, че с предложените промени в трудовото законодателство управляващите се готвят да премахнат пазарния тест, освен за сезонните работници и за висококвалифицирания персонал.По данни на КНСБ 142-ма са получили синя карта за деветте месеца на тази година. По-голяма част от тях учудващо - са спортисти. Изглежда България внася основно спортисти за икономиката си, констатират от синдиката.В момента няма пазарен тест само за сезонните работници със заетост до 90 дни и за 10 единични групи професии с доказан недостиг на български квалифицирани кадри и възнаграждение най-малко два пъти средната работна заплата за страната.От КНСБ представиха данни за сезонната заетост у нас. Така за 9-те месеца на 2017 г. достъп до българския пазар на труд са получили 3 898 души. Миналата година те са били 875. От тези 3898 - сезонни са - 3256 работници, граждани на трети държави. Те са били заети в два основни сектора - хотелиерство и ресторантьорство.\"Ние не сме съгласни с новото предложение за разширяване на сезонната заетост с включването на бранша строителство. Строителството в България е почти целогодишно\", посочи Пламен Димитров. Той изтъкна, че за деветте месеца на тази година по трите закона, които трябва да се изпълняват, са констатирани толкова нарушения, колкото за цялата минала година - 1170.Президентът на КНСБ бе категоричен, че синдикатът не подкрепя разширяването на списъка на дейностите, които се определят като сезонни и държат те да бъдат запазени в този вид, в който са сега.\"Пазарният тест за трудовата миграция трябва да бъде запазен\", категоричен бе Димитров.Татяна Джилянова, председател на синдиката на КНСБ в сектор туризъм, изтъкна, че 594 лв. е била заплата за първото тримесечие, а за второто 635 лв. Тя алармира, че исканите 10% за минималните осигурителни прагове не би трябвало да са проблем. По думите й има масово укриване на доходи.Виждаме, че се обявяват официални заплати, дори в Бюрата по труда от 600, 700, 800. Относно увеличения брой работещи от КНСБ предоставиха следните данни: 2 691 са от Украйна, 133 - Молдова, 71 - Турция, 54 - Русия, 23 -Македония. 142 със синя карта на ЕС - по два режима с пазарен тест и заплата 1,6 от средната работна. Командированите граждани от трети държави - са 174 лица.", "date": "2017.10.19", "title": "КНСБ притеснени да не отворим Европейския трудов пазар за трети страни"}
{"url": "https://news.bg/crime/prokuraturata-nastoyava-deloto-za-poboya-na-yazovira-v-asenovgrad-da-tragne.html", "text": "Прокуратурата протестира решението на Районния съд в града да бъде върнато делото спрямо 11-те мъже, участвали в боя край язовирa в Асеновград.Прокуратурата не е съгласна делото да бъде върнато заради процесуални нарушения.Обвинението е спрямо група роми за извършено хулиганство с особена дързост и цинизъм, отправяне на закани с убийство и нанасяне на средни телесни повреди по хулигански подбуди.Прокуратурата обаче смята, че не са извършени процесуални нарушения в хода на досъдебното производство. Прокуратурата настоява делото да се върне в Районен съд-Асеновград за насрочване и разглеждане.Припомняме,  цигани нападнаха първо момичета, които тренират кану-каяк в езерото \"40-те извора\", а след това инцидентът прерасна в масово сбиване. По-късно , а в последствие и още двама.Събитията предизвикаха бурни реакции в града.  срещу . ", "date": "2017.10.19", "title": "Прокуратурата настоява делото за побоя на язовира в Асеновград да тръгне"}
{"url": "https://news.bg/society/shampionat-ni-po-karate-todor-sabev-blagodari-na-premiera.html", "text": "Европейският шампион по карате Тодор Събев благодари на премиера Бойко Борисов и на здравния министър Николай Петров за незабавната реакция за неговото спасяване. Това стана по време на среща между Борисов и Събев.Припомняме, Събев получи мозъчен кръвоизлив след нерегламентиран удар по време на Европейското първенство по шотокан карате-до в Сърбия през май тази година. Тогава по разпореждане на министър-председателя Бойко Борисов със самолет \"Спартан\" Тодор Събев бе транспортиран до ВМА.Каратистът увери премиера, че се възстановява бързо. Той се надява, че през следващата година ще се върне към активната си тренировъчна и състезателна дейност. Премиерът се информира за здравословното състояние на Събев и за необходимостта от допълнителна подкрепа.", "date": "2017.10.19", "title": "Шампионът ни по карате Тодор Събев благодари на премиера"}
{"url": "https://news.bg/politics/yanaki-stoilov-nedovolen-ot-propagandnite-i-vremenni-tseli-na-kongresa-na-bsp.html", "text": "Конгресът на БСП се очертава с чисто пропагандни, временни цели. Това обяви лидерът на лявото крило в столетницата Янаки Стоилов в сутрешния блок на БиТиВи.По думите му, най-сериозната тема - БСП като алтернатива за България, не е била обсъждана в работен формат.\"В БСП има различия, има противоречия, не са от сега, но като че ли сега излизат на повърхността. Голяма част от тези разговори не минават по линията на спора каква е политиката на БСП, а повече излизат тези сблъсъци между групи и хора. Линията на най-остри противоречия е между част от ръководството и на партията и тези, които имаха най-голяма роля за техния избор\", коментира той, след като преди дни Корнелия Нинова се размина на косъм от бламиране на \"червения\" пленум, по време на който се обсъждаха конгресните теми.Стоилов отбеляза, че свикването на делегатите само по себе си не е демократичен акт - особено ако е базирано на теми, които \"нямат нужния заряд\", или по които не е имало време за подготовка. Според него към момента даже хора като Георги Гергов не смятали, че може да има съвместно управление с ГЕРБ, но пък по антикорупционния закон \"може да се търси някакво съгласие\" - проектът на левицата бил по-фокусиран, докато този на управляващите засягал и важната тема за лобизма. Социалистът отбеляза със съжаление, че за българските граждани изглежда, че въпросът е кой да контролира корупцията, а не кой да се бори с нея.", "date": "2017.10.19", "title": "Янаки Стоилов недоволен от пропагандните и временни цели на Конгреса на БСП"}
{"url": "https://news.bg/health/v-denya-na-balgarsiya-lekar-detski-hirurzi-v-pirogov-otstraniha-5-kilogramov-tumor.html", "text": "В навечерието на своя професионален празник детските хирурзи на \"Пирогов\" отстраниха 30-сантиметров тумор, тежащ 5 килограма и половина. Интервенцията извършиха заеждащия Отделението по детска коремна хирургия д-р Стефан Стоилов и неговият екип. Благодарение на 4 часовата операция образуванието вече е извадено, както са отстранени и прилежащите лимфни възли от момичето и то се възстановява нормално.До тази операция се стигна, след като близките на детето забелязват странно напълняване в областта на корема, продължаващо близо година. Оказва се, че момичето има овариална киста на единия яйчник, която е нарастнала толкова, че изпълва цялата коремна кухина. Детето е насочено към спешната университетска болница в София, където го оперира д-р Стоилов.Детският хирург споделя, че не е виждал толкова голямо образувание при дете по време на своя професионален опит. Ако състоянието в постоперативния период се запази такова, лекарите обещават още днес да изведат от реанимация момичето и да го настанят в отделението, където да може да бъде с близките си.Министър Николай Петров поздравяви всички свои колеги медици в България по повод 19 октомври, Ден на българския лекар. \"Днес почитаме паметта на Св. Йоан Рилски Чудотворец - светец, посветил живота си на това да лекува хората и по тази причина избран за покровител на българските лекари\", коментира Петров. \"Да помагаш на нуждаещия се, да побеждаваш болката, да даряваш и спасяваш живот е мисия, за която човек трябва да се чувства призван. Медицината не е обикновено образование, което трябва да се завърши, за да се придобие специалност, тя е усещане, дълг и начин на живот\", споделя в своето обръщение министърът. \"Ето защо вярвам, че всички ние, положилите Хипократовата клетва, сме го направили с ясното съзнание, че се отдаваме на грижите за здравето на нашите съграждани, въпреки трудностите, с които се сблъскваме и въпреки саможертвите, които неминуемо правим\", допълва още той.Министър Петров отчита, че всички, които работят в системата на здравеопазването, знаят за незавидното състояние, в което тя се намира, но е убеден, че с общи усилия и воля за промяна ще успеят да се справят с предизвикателството, опазвайки и отстоявайки авторитета на лекаря. ", "date": "2017.10.19", "title": "В деня на българсия лекар, детски хирурзи в Пирогов отстраниха 5-килограмов тумор "}
{"url": "https://news.bg/politics/prezidentskoto-veto-varhu-zakona-za-otbranata-padna-s-preglasuvane.html", "text": "Мнозинството в парламента на косъм успя да пребори ветото на президента върху Закона за отбраната.За да мине повторно върнатият от президента Закон са нужни 121 гласа. При гласуването първия път ветото мина. \"За\" закона бяха 117 депутати, 73 бяха \"против\", \"21\" се въздържаха.Данаил Кирилов от ГЕРБ поиска прегласуване. Този път ветото бе преодоляно. \"За\" бяха 131, 71 бяха \"против\" и 20 гласуваха \"въздържал се\". Държавният глава наложи вето на законопроекта, защото според него текстовете завишават изискванията за заемане на поста \"постоянен секретар на отбраната\" и въвеждат изискване новоназначените висши военни да бъдат представяни пред парламента.Според Радев промените, приети от НС, няма да преодолеят съществуващите неясноти в законовата уредба и могат да създадат дискриминация спрямо редица лица.Очаквано управляващите защитиха промените в Закона и атакуваха президентското вето.Промените в Закона за отбраната не целят да се противопоставим на президента, а да няма партизанщина при назначаването на секретаря на отбраната, заяви Пламен Манушев от ГЕРБ.По думите му с промените в Закона за отбраната и въоръжените сили ще се издигне авторитетът на Комисията по отбрана и на българския генерал. Промените не се правят, за да се противопоставя Народното събрание на президента, категоричен бе Манушев.Логическо противоречие в мотивите на държавния глава видя патриотът Милен Михов. Висшият генералитет трябва да бъде оставен на едно високо място и представянето му пред Комисията по отбрана е механизъм за издигане авторитета на българските генерали, а оттук и на авторитета на Българската армия, смята патриотът.Ветото на президента вече беше отхвърлено на заседанието на парламентарната военна комисия миналия четвъртък. Възникна спор между юристите дали юридическият екип на президентската институция е допуснал грешка, тъй като президентът е наложил частично вето върху Закона за изменение и допълнение на Закона за отбраната и въоръжените сили на България, приет на 27 септември 2017 г., а с издадения указ се връща за ново обсъждане целият закон, а не само оспорените текстове, както е посочено в мотивите към указа.Припомняме, че на 13 октомври от пресцентъра на Президентството съобщиха, че в медийни публикации некоректно се твърди, че президентът е наложил частично вето върху Закона за изменение и допълнение на Закона за отбраната и въоръжените сили на Република България, приет на 27 септември 2017 г.С издадения указ на президента се връща за ново обсъждане целият закон, а не само оспорените текстове, както е посочено в мотивите към указа, се посочва в прессъобщение на президентството.Цялата практика по упражняване на вето следва стриктно разпоредбите на Конституцията на Република България - чл. 101: \".... Президентът може мотивирано да върне закона в Народното събрание за ново обсъждане...\".Случаят е, че независимо, че само конкретни разпоредби са оспорени, президентът връща целия текст на закона.", "date": "2017.10.19", "title": "Президентското вето върху Закона за отбраната падна с прегласуване"}
{"url": "https://news.bg/world/arestuvaha-streletsa-ubil-i-ranil-nyakolko-dushi-v-sasht.html", "text": "Полицията е арестувала снощи 37-годишния Ради Лабиб Принс, който застреля трима души и рани още трима в източните американски щати Мериленд и Делауеър, съобщават американските медии.Чернокожият Принс застреля трима служители на фирма и рани тежко двама на територията на бизнес парк в Мериленд. Смята се, че той е работил в една и съща фирма с тях.След като забягнал с колата си от бизнес парка, той е прострелял още един човек в родния си град в щата Делауеър, преди да бъде арестуван в град Нюарк в същия щат.Засега не се уточнява какъв е мотивът на стрелеца. ", "date": "2017.10.19", "title": "Арестуваха стрелеца, убил и ранил няколко души в САЩ"}
{"url": "https://news.bg/politics/tasko-ermenkov-iska-da-unishtozhi-paralelnata-darzhava.html", "text": "Таско Ерменков иска да унищожи паралелната държава. Счита, че със случая с Георги Стоилов, ГЕРБ искат да отклонят вниманието от \"Кумгейт\".\"Ние, от ПГ на \"БСП за България\", констатирахме, че е имало дарение от брата на Георги Стоилов от 400 лева. За да няма спекулации решихме да го върнем. Това не предопределя вина на нашия колега. Този случай не се отнася до ежедневните проблеми на хората. Когато говорим за разпределяне на обществен ресурс от група роднини, в собствен интерес и в ущърб на обществото, вече касае всеки\", заяви депутатът от БСП Таско Ерменков по БНТ, визирайки скандала \"Кумгейт\" на ГЕРБ.\"Затова няма пътища, защото парите са откраднати, няма детски градини, тъй като парите са усвоени. Още по време на предизборната кампания предприехме кампания срещу паралелната държава и затова тези пристрастни назначения, включително и случая със зам.-министъра по транспорта Ангел Попов, са част от тази паралелна държава. За нас тя няма цвят, незаконна е и трябва да бъде унищожена\", категоричен е Таско Ерменков.\"Георги Стоилов не е настойник на брат си, не му е ръководител, не го е назначавал на държавна работа, не му е предоставял публичен ресурс, за да го усвои, че да говорим за корупционни практики, или политически чадър. С този случай се прави внушение, че има общо между него и скандалите на ГЕРБ. Целта е да се отвлече вниманието и там където има наистина роднински връзки, като случая с директора на финансова дирекция в общината и председателя на комисия, която се занимава с финансите, а същите са съпрузи- ето това е проблем\", коментира депутатът от БСПТой добави, че битката за чистотата на политиката е поведена от левицата, а битката- това да се принизи на битово ниво и да няма нищо общо с принципите, е на ГЕРБ.По отношение на бъдещия антикорупционен орган, Таско Ерменков обясни, че за да има авторитет тази институция, председателят й трябва да се назначава от онзи, който има най-висок рейтинг в държавата, а не от този, който има най-нисък, какъвто е парламентът.За предстоящия конгрес на БСП, Таско Ерменков каза, че той ще сплоти партията. Депутатът добави, че е добре битките от страна на БСП да се водят за България, а не вътре в самата партия. \"Убеден съм, че след конгреса, ще излезем обединени, защото ролята ни в политиката за България е важна\", заключи той.", "date": "2017.10.19", "title": "Таско Ерменков иска да унищожи паралелната държава "}
{"url": "https://news.bg/int-politics/severna-koreya-plashi-da-nanese-neochakvan-i-nevaobrazim-udar-sreshtu-sasht.html", "text": "Пхенян заплаши Вашингтон с \"невъобразим\" удар в \"най-неочаквания\" момент, съобщава южнокорейската агенция \"Йонхап\", която цитира изявление на официозната севернокорейска новинарска агенция.Изявлението на агенцията е свързано със съвместните маневри на южнокорейските и американските военноморски сили, водени от американския самолетоносач \"Роналд Рейгън\", които се провеждат в морето близо до Корейския полуостров.Отбелязва се, че САЩ са разположили край бреговете на КНДР своите \"основни цели\".В тази връзка в изявлението се подчертава, че \"САЩ трябва да знаят, че ще се сблъскат с невъобразим удар в неочакван момент\"Във военните учения участват два американски разрушителя, а също така авиация на двете страни. Военните отработват засичане и прихващане на балистични ракети, изстреляни от територията на КНДР.Положението на Корейския полуостров рязко ескалира през последните месеци, особено след като Пхехян извърши през юли две изпитания на балистични ракети, които и Северна Корея, и САЩ определиха като междуконтинентални.", "date": "2017.10.19", "title": "Северна Корея плаши да нанесе \"неочакван и невъобразим\" удар срещу САЩ"}
{"url": "https://news.bg/world/talibanite-izbiha-nad-40-voynitsi-v-afganistan-shturmuvayki-voenna-baza.html", "text": "Талибаните са избили най-малко 43 афганистански войници рано сутринта тамошно време, след като са щурмували военна база в южната част на Афганистан, съобщава \"Ройтерс\".От 60 военнослужещи, работещи в базата в южната провинция Кандахар, 43-ма са били убити, деветима са били ранени и шестима се водят за изчезнали, след като талибани са щурмували базата преди зазоряване, се уточнява в изявление на военното министерство.Двама атентатори самоубийци са извършили самоубийствения атентат с две откраднати военни коли \"Хъмви\".Уточнява се, че най-малко деветима талибани също са били убити.Преди дни талибаните извършиха най-голямата терористична атака в Афганистан през 2017 г., като избиха 71 души. ", "date": "2017.10.19", "title": "Талибаните избиха над 40 войници в Афганистан, щурмувайки военна база"}
{"url": "https://news.bg/crime/zapochna-deloto-sreshtu-kircho-kirov-za-razglasyavane-na-darzhavna-tayna.html", "text": "Състав на СГС даде ход на делото срещу ген. Кирчо Киров за разгласяване на държавна тайна. Делото се провежда при закрити врата. Пред репортер на news.bg ген. Киров заяви, че това е поредното скалъпено обвинение от страна на сегашното ръководство на разузнаването срещу него и семейството му най-вече. Делото е образувано заради телевизионно интервю от 2014 г., в което ген. Киров говори за случая на българския гражданин в Иран, заловен за пренасяне на наркотици.Живко Русев, шофьор на камион, бил задържан край Табриз в далечната 2008 година, тъй като в управлявания от него ТИР били открити 130 кг. хероин. Той е осъден на доживотен затвор в Иран, след което преместен в български затвор и на шестата година, освободен предсрочно заради заболяване.На днешното заседание прокурорът е поискал да бъде предоставен запис от предаването.Срещу ген. Киров има образувани общо четири дела, свързани с присвояване на средства в особено големи размери в качеството му на ръководител на Националната разузнавателна служба. По едно от водените срещу него дела - това за присвояване на пари в размер на близо пет милиона лева ген. Киров е осъден от .", "date": "2017.10.19", "title": "Започна делото срещу Кирчо Киров за разгласяване на държавна тайна"}
{"url": "https://news.bg/tourism/angelkova-ne-podava-ostavka-i-prenebregva-abtta.html", "text": "В началото на октомври Асоциацията на българските туроператори и туристически агенти - АБТТА поиска оставката на Ангелкова. \"Не мисля, че трябва да се задълбаваме в аргументите на една организация, която има 80 членове туроператори, които работят основно на пазара в чужбина. Тур операторите и тур агентите имат 2 основни дейности - водят българи в чужбина на екскурзии и привличат чуждестранни туристи в България, което е изключително важно за туризма тук\", заяви пред НоваТВ министърът на туризма Николина Ангелкова.Като  от страна на ръководеното от нея ведомство спрямо десетки становища и експертни препоръки, внесени в министерството от асоциацията. Това налагало извода за тотална липса на професионални компетенции и административен капацитет за справяне със задълбочаващите се проблеми на българския туризъм.Ангелкова подчертава, че в Националния туристически регистър има над 3400 туроператори и турагенти, а членовете на тази организация са около 80-90 от тях. \"Откакто се създаде Министерство на туризма наблюдаваме изключително устойчив ръст както в броя на посещенията на чуждестранните туристи, така и в приходите\", допълни още тя.\"Миналият зимен сезон беше изключително успешен с 19,6 % ръст, или над 1 470 000 чуждестранни туристи. Ние работим с официалните данни на Националния статистически институт\", допълни Ангелкова.\"Не мога да си обясня аргументите им. Работим с методиката на Световната организация по туризъм и с методиката, свързана с регламента Евростат. Предвид разнопосочните тълкувания, разговаряли сме със Световната организация по туризъм да направим специално обучение затова как се четат данните\", поясни още тя.\"На тази база имаме повече от 6,5 млн. чуждестранни туристи, които са посетили България за първите осем месеца на годината, което е около 8% ръст. А чуждестранните туристи, които са били в страната, но не са реализирали нощувка, са над 8 млн.\", като уточнява, че не е редно всеки да тълкува данни както му е изгодно и да се правят манипулации, По отношение на връщане на българските туристи, които вместо българското, избират гръцкото море, Ангелкова уточни: \"Има, да. Колкото и странно да ви звучи, вторият най-голям пазар за лятото, тоест най- много посещения имаме от Гърция\".Тя съобщи, че от април предстои чужда авиокомпания да пусне редовни полети до няколко дестинации.", "date": "2017.10.19", "title": "Ангелкова не подава оставка и пренебрегва АБТТА"}
{"url": "https://news.bg/crime/vss-izbra-otnovo-georgi-cholakov-za-shef-na-vas.html", "text": "Георги Чолаков отново бе избран за председател на Върховния административен съд (ВАС). С 20 гласа \"за\" и само 4 \"против\" Чолаков получи подкрепата и на новия Висш съдебен съвет за председателското място. Против гласуваха Лозан Панов, Олга Керелска, Цветинка Пашкунова и Атанаска Дишева.Така след гласуването ВСС повторно предлага на президента Георги Чолаков за издаване на указ за назначаването му. В този случай президентът трябва да издаде указ и не може да върне процедурата.Пленумът на Висшия съдебен съвет (ВСС) препита повторно кандидата за шеф на ВАС Георги Чолаков, който беше  за назначаването му. Така се стигна до препитване и от новия ВСС месец по-късно.По повод назначаването на заместниците си Чолаков заяви, че екипът, който ще сформира, ще бъде одобрен предварително от Пленума на ВАС и тогава предложен за гласуване от ВСС. Ще се съобрази с мнението на колегите си и при назначаване на председатели на отделения.Относно командироването на магистрати Чолаков заяви, че то трябва да е за определен срок и при ясни правила, които да са приети от общото събрание на ВАС.Чолаков обеща да отстоява независимостта на ВАС и като член на ВСС по право ще отстоява независимостта на всеки магистрат в съдилищата.Членът на ВСС Олга Керелска поиска да разясни излязлата информация в медиите за 10-те цесии, които е направил със земеделски земи.Чолаков обясни, че всичко е законно и морално и не се заобикаля законът за собствеността и за земеделските земи. През 2011 г, времето когато са извършени сделките, е бил нотариус.Дал е на приятел заем от 50 000 лв. с уговорка да бъде върнат, но когато е настъпил падежът, приятелят му не върнал пари, а му е прехвърлил вземане по 10 предварителни договора. Това е станало с цесия и той е встъпил като кредитор, който получава и всички обезпечения. Земите са земеделски, но в договора има клауза, че не могат да бъдат отчуждавани в следващите 10 г, т.е. до 2021 г.Относно това дали е трябвало Инспекторатът към ВСС да извърши проверка по изнесената информация в медиите, Чолаков отговори, че цесиите не подлежат на деклариране, но все пак той го е направил, и уточни, че все още няма собственост над тях.Относно роднинските назначения във ВАС на секретарки, деловодители, куриери, Чолаков информира, че предстои процедура по атестиране и на база данните ще се преценяват качествата на всеки служител. Предвидил е съдиите, които работят с тези служители, да дават мнение за тях. Ако всичките са на едно мнение, че служителят работи добре, нямало значение роднинско ли е назначението.След приключване на въпросите думата взе Георги Колев, който подкрепи Чолаков. Припомняме, че именно настоящият председател на ВАС подкрепи кандидатурата на Чолаков.Атанаска Дишева заяви, че няма да подкрепи Чолаков, тъй като се действа в нарушение на действащата процедура и е трябвало да се изслушат и двамата кандидати.\"Няма да подкрепя Чолаков, защото той е част от досегашния управленски екип. В управлението на съда имаше проблеми. Отговорите не ме убедиха в решимостта му за промяна на модела на ръководство. Ще гласувам против\", добави тя.Вероника Имова репликира, че няма нарушение на процедурата и в момента не се избира кандидат, а ВСС е изправен пред процедура по предлагане на избран кандидат: \"Ние предлагаме на президента, избран кандидат.\"Лозан Панов беше категоричен, че няма да промени мнението си. Той призова всеки да вземе решение по съвест и убеждение. Цветинка Пашкунова също за яви, че няма да подкрепи кандидатурата.Мандатът на настоящият шеф на ВАС Георги Колев изтича на 22 ноември 2017 г.", "date": "2017.10.19", "title": "ВСС избра отново Георги Чолаков за шеф на ВАС"}
{"url": "https://news.bg/int-politics/izvestnata-tv-vodeshta-kseniya-sobchak-se-kandidatira-za-prezident-na-rusiya.html", "text": "Известната руска телевизионна водеща Ксения Собчак обяви, че ще се кандидатира на президентските избори в Русия, които ще се проведат през март догодина, след като се очаква Владимир Путин също да се впусне в надпреварата за пореден мандат.Собчак призна, че е малко вероятен кандидат и заяви, че подкрепя опозиционния лидер Алексей Навални, който няма право да се кандидатира. Въпреки това той я предупреди да не се кандидатира, като някои коментатори сега прогнозират разцепление в средите на опозицията.Кремъл приветства нейната кандидатура, изтъквайки, че тя била напълно в съответствие с конституцията.Навални понастоящем излежава 20-дневна присъда в затвора заради организирането на неразрешени от властите протести, припомня БиБиСи.Той няма право да се кандидатира за президент заради осъдителна присъда за злоупотреби, която според него е изфабрикувана.Собчак, журналист и телевизионен водещ, призова да бъде премахната забраната Навални да се кандидатира за изборите.Тя изтъкна, че искала да бъде \"говорител на онези, които не могат да бъдат кандидати\".\"Аз съм против революцията, но аз съм добър посредник и организатор\", написа Собчак в писмо, публикувано на сайта на бизнес ежедневника \"Ведомости\".Предизборната кампания в Русия започва около 7 декември, когато политическите партии се очаква да проведат конгреси, за да номинират кандидатите си.Президентът Путин, който за първи път стана президент през 2000 г., все още не е обявил дали ще се кандидатира за нов мандат.35-годишната Ксения Собчак е дъщеря на Анатолий Собчак, покойния бивш кмет на Санкт Петербург и човекът, който през 1990-те години назначи малко известния тогава бивш агент на КГБ Владимир Путин в кметската управа на града.Наричана \"руската Парис Хилтън\", Ксения Собчак спечели славата си, водейки популярно риалити шоу.Тя предизвика учудване и леко неодобрение, след като се присъедини към опозиционните протести през 2012 г. срещу Путин.", "date": "2017.10.19", "title": "Известната ТВ водеща Ксения Собчак се кандидатира за президент на Русия"}
{"url": "https://news.bg/health/bolnitsata-v-pomorie-poluchi-1000-podpisa-v-svoya-zashtita.html", "text": "Подписката по инициатива на поморийци е подкрепена от близо 1000 души само за два дни. Тя е адресирана лично до министър-председателя Бойко Борисов. 1000 души са се подписали в подкрепа на исканията на подписката да се осигурят спешни мерки за запазване дейността на МБАЛ Поморие и да се промени политиката на общинското здравеопазване в България.В поморийската болница продължава да работи Спешният център, Медицински център I, общопрактикуващите лекари и лекарските кабинети, но не се .От пресцентъра на Община Поморие информират, че кметът Иван Алексиев продължава да търси решение на проема, а Общината продължава да изплаща пътните разходи на пътуващите от Бургас лекари от Спешна помощ, средства за работни заплати на шофьорите на медицински автомобили, за гориво на същите и за охрана на МБАЛ.Планувано е следващата седмица подписката да бъде представена на министъра на здравеопазването и на управителя на НЗОК. Към момента те не са се свързали с ръководството на МБАЛ Поморие или това на общината.", "date": "2017.10.19", "title": "Болницата в Поморие получи 1000 подписа в своя защита"}
{"url": "https://news.bg/health/darzhavata-i-bls-s-blizki-predlozheniya-za-byudzheta-za-2018-ta.html", "text": "Има съвпадения в предложения от държавата бюджет, определен за здравната сфера и в този, определен от съсловната организация. Това заяви пред БНР председателят на Българския лекарски съюз д-р Венцислав Грозев.Според него е необходимо да се отстояват становищата за парите за здраве за 2018 година при съпоставянето на , предложени от БЛС, МФ, Надзорния съвет на Здравната каса, Министерството на здравеопазването.Получаваме разбиране и подкрепа от всички парламентарни партии, с които се срещнахме до момента, обясни Грозев. Надявам се това да не бъде променено, по простата причина, че това е в интерес на всички, допълни председателят на Лекарския съюз.На 16 октомври от Надзорният съвет предложиха на здравното министерство проектозакон за бюджета на Касата за 2018 година. Той е почти напълно съпоставим, обясни д-р Грозев. Ние дадохме сума от около 3,855 милиарда, а Надзорният съвет и управител на НЗОК дадоха своето становище за около 3,859 милиарда. Разликата от 4 милиона даже е в повече, но на практика е напълно съпоставимо с нашето виждане.Ние се надяваме, може би за първи път, този бюджет до голяма степен да компенсира и дефицита в НЗОК, както и да създаде едни условия за малко повече сигурност и спокойствие в системата.За седма поредна година в Деня на българския лекар - 19 октомври ще бъдат бъдат връчени наградите на Български лекарски съюз - Лекар на годината. Българските медици празнуват в Деня на Св. Иван Рилски - покровител на медиците.Лекар на годината е най-престижното медицинско отличие у нас, а зад избора на наградените в различните категории стои мнението на лекарското съсловие от цялата страна. Тази година двадесет и осемте лекарски колегии от страната са отличили за награждаване свои колеги в седем основни категории.Номиниран за Лекар на годината 2017 е доц. Николай Янев. Той е лицево-челюстен хирург, който извърши уникална интервенция в \"Пирогов\". Той направи операция на тумор на челюстта с хемифация томия.", "date": "2017.10.19", "title": "Държавата и БЛС с близки предложения за бюджета за 2018-та"}
{"url": "https://news.bg/politics/korneliya-ninova-sabira-podpisi-za-izsvetlyavane-na-polititsite-v-ktb.html", "text": "Лидерът на БСП Корнелия Нинова иска имената на политиците, получавали нерегламентирано пари от КТБ да станат публични. За тази цел информацията трябва да се стане публична. Соцлидерът вече веднъж е искал тази информация и от Специализираната наказателна прокуратура, и от Специализирания наказателен съд, но и е била отказана.За да бъде подкрепено искането до Специализирания наказателен съд Корнелия Нинова се обръща с открито писмо до останалите лидери на парламентарно представени политически партии.\"Не желая ние, като политици, да се месим в работата на независимата съдебна власт, но в името на прозрачността и борбата с корупцията по високите етажи на властта, се обръщам към Вас да обединим усилията си за разкриване на истината - има ли политическа намеса и зависимости в най-голямата финансова измама в най-новата история на България\", призовава Корнелия Нинова.\"Моля при съгласие от Ваша страна, да подпишем общо писмо до Специализирания наказателен съд за публично огласяване на имената на политиците\", пише Нинова.Отвореното писмо е адресирано до: Бойко Борисов, като лидер на ГЕРБ, Веселин Марешки (\"Воля\"), Мустафа Карадайъ (ДПС), тримата съпредседатели на Обединените патриоти - Валери Симеонов, Красимир Каракачанов и Волен Сидеров.", "date": "2017.10.19", "title": "Корнелия Нинова събира подписи за изсветляване на политиците в КТБ"}
{"url": "https://news.bg/politics/260-mln-lv-poveche-razhodi-iska-knsb-ot-pravitelstvoto.html", "text": "КНСБ внесе при депутатите от ГЕРБ своите предложения за разширяване на управленската програма на кабинета Борисов 3. Обсъден е и бюджет 2018.\"В размер на 260 милиона лева са нашите искания в повече за разходи\", обясни след срещата президентът на КНСБ Пламен Димитров. Синдикатът вижда сектори, в които увеличаването на доходите не е на достатъчно. КНСБ иска поне 10% ръст на доходите на социалните работници. В много домове за стари хора заплатите били крайно ниски.,Синдикатът очаква позитивни резултати и в сферата на културата.КНСБ обаче е готова за стачки в някои сектори, в които има напрежение. \"Засега чуваме обещания, гаранции за изпълнение на тези обещания няма\", посочи Пламен Димитров. Според него е нужно по-радикално увеличение на доходите в редица сектори, като това се налага от пазара.Около 10% е ръстът на заплатите за миналата година, а тази година за първите шест месеца има около 11% ръст, отчете Пламен Димитров. Редно било бюджетните сектори да следват ръста в частния сектор иначе щели да си загубят кадрите. Синдикатите не отстъпват от искането си за ежегоден ръст на минималната работна заплата. Тя е най-ниската в целия ЕС, категоричен бе президентът на КНСБ. 320 евро ще е минималната заплата в Румъния.Утре синдикатите ще разговарят с бизнеса \"какво го стяга чепика\", както се изрази Димитров.Председателят на ПГ на ГЕРБ Цветан Цветанов е доволен от конструктивния разговор. Увеличението за фонд Работна заплата за 2018 ще бъде 720 милиона лева, похвали се той.", "date": "2017.10.19", "title": "260 млн. лв. повече разходи иска КНСБ от правителството"}
{"url": "https://news.bg/int-politics/ispaniya-zadeystva-protsedurata-za-suspendirane-avtonomiyata-na-kataluniya.html", "text": "Испанският премиер Мариано Рахой обяви, че правителството в Мадрид ще продължи с процедурите по задействането на чл. 155 от конституцията на Испания за суспендирането на автономията на Каталуния заради отговора на каталунския лидер Карлес Пучдемон, в който той не успя да заяви ясно дали е обявил независимост, съобщават световните информационни агенции.Пучдемон заяви, че регионалният парламент в Каталуния може да гласува обявяването на независимост от Испания, ако централното правителство в Мадрид \"продължава да блокира опитите за диалог и продължава репресиите си\" срещу каталунски официални лица и хора, които се обявяват за отделянето на североизточния регион от Испания.Тази събота испанското правителство ще инициира процеса за суспендиране на автономията на Каталуния, което може да бъде одобрено от Сената през следващата седмица. Член 155 от испанската конституция, приета през 1978 г., позволява на националното правителство да \"предприеме всички необходими мерки\", за да принуди автономния регион да изпълни задълженията си към държавата.По-рано днес Карлес Пучдемон изтъкна възможността за обявяване на независимост от Испания в отговора си на ултиматума от правителството в Мадрид, даден му в понеделник. Ултиматумът изтичаше днес. В писмото, адресирано до премиера Мариано Рахой, ръководителят на регионалното правителство в Каталуния написа, че каталунският парламент не е обявил независимост по време на заседанието си на 10 октомври, опитвайки да започне диалог с централното правителство. Той отбеляза обаче, че всички призиви за преговори са били посрещнати с отхвърляне от Мадрид.\"Ако централното правителство продължава да блокира опитите за диалог и продължава репресиите си, парламентът на Каталуния може да продължи, ако сметне за подходящо, с официалното гласуване на независимостта, която той не гласува на 10 октомври\", написа още Пучдемон.", "date": "2017.10.19", "title": "Испания задейства процедурата за суспендиране автономията на Каталуния"}
{"url": "https://news.bg/press/ot-2018-g-se-uvelichavat-maychinskite-i-se-namalyavat-bolnichnite-borisov-vdigna-ryazko-zaplatite-na-svoite.html", "text": "Промени. \"Сега\":От 2018 г. се увеличават майчинските и се намаляват болничнитеПо-високо майчинство и обезщетение за безработица, но по-малък размер на болничния предвижда бюджетът на Държавното обществено осигуряване за догодина, съобщи bTV.Увеличават се две плащания, които в последните години бяха замразени. Минималното обезщетение за безработица, което сега е 7,20 лв. на ден, догодина става 9 лева, а майчинството за втората година на детето се увеличава с 40 лв. и става 380 на месец.По-малко обаче ще се плаща за първите три дни от болничния. Сега те са за сметка на работодателя, който изплаща на работника 70 на сто от възнаграждението му. През 2018 г. ще изплаща 50 на сто. Документи. \"Монитор\":Улесняват издаването на лични карти, искат по-малко документи Издаването на лични карти и паспорти ще бъде улеснено, а на гражданите ще се искат по-малко документи, особени ако са сменили име или адрес. Това предвиждат промени в Правилника за издаване на българските лични документи, които кабинетът прие на своето заседание..Облекченията са по отношение на издаването или подмяната на лична карта и паспорт, както и на паспорт или заместващ го документ на младежи между 14 и 18 години. Конкурс. \"Дума\":Провали се конкурсът за нов директор на НИМ Конкурсът за нов директор на Националния исторически музей (НИМ) се провали. На него се яви само един кандидат. Това бе професорът от Университета по библиотекознание и информационни технологии (УниБИТ) Вера Бонева. Изслушването на Бонева пред комисия, назначена от министъра на културата Боил Банов, беше във вторник. Вчера стана ясно, че тя не е получила достатъчен брой точки, за да спечели поста.Конкурсът за директор на Националния исторически музей беше обявен през март. Освен проф. Бонева в него се включи и дългогодишният ръководител на музея Божидар Димитров. Преди няколко седмици обаче той обяви, че се пенсионира, и оттегли документите си от конкурса. Димитров напуска директорското място от 1 ноември. Изнудване.\"24 Часа\":Цацаров се самосезира по данни на БСП за Ангел Попов, зам.-министър на транспортаГлавният прокурор нареди проверка по твърденията на БСП, че зам.-министърът на транспорта Ангел Попов е изнудвал превозвачи. Сотир Цацаров се самосезирал веднага, след като информацията се появила в сайтове.От БСП обвиниха, че Попов е намесен в корупционна схема - събирал пари от превозвачите, за да получат разрешителни.\"Попов е в министерството от май и е от квотата на НФСБ на Валери Симеонов. Още тогава срещу него имало сигнали от хора с имена и посочено ЕГН, а вече 6 месеца няма реакция\", обяви зам.-шефът на лявата група Георги Свиленски.Той се позова на Националното сдружение на българските превозвачи, които са изпратили отворено писмо до премиера Борисов още през май. Възнаграждения. \"Дума\":Борисов вдигна рязко заплатите на своите Бойко Борисов вдигна драстично заплатите на най-доверените висши политически чиновници в изпълнителната власт - началниците на политическите кабинети. Рязко ще се облагодетелстват и всички зам.-министри. Те вече ще получават месечно по около 3500 лв., или с около 2000 лв. повече. Това стана с решение на Министерския съвет, прокарано тихомълком вчера. В официалното съобщение на правителствената пресслужба се казва само, че са приети промени в постановление №67 на МС от 2010 г., с което определянето на заплатите на тези висши чиновници ще става по нова формула, без изобщо да се споменава думата \"увеличение\". Не се уточнява нито с колко се вдигат заплатите, нито каква е общата сума.  ", "date": "2017.10.19", "title": "От 2018 г. се увеличават майчинските и се намаляват болничните; Борисов вдигна рязко заплатите на своите"}
{"url": "https://news.bg/society/pochitame-sveti-ivan-rilski.html", "text": "Днес е църковният празник на Иван Рилски Чудотворец. Той е най-великият български светец, в чието лице народът ни вижда покровител и застъпник пред Бога.Роден е около 876 г. в село Скрино, Дупнишко. Умира на 18 август 946 г. на 70-годишна възраст. Приживе избира трудния път на отшелничеството. Дните му минават в пост и молитва. Около него се събират последователи, които образуват монашеско братство. Преди да напусне този свят, Свети Иван написва завет към своите ученици и към целия народ, който и днес звучи поучително: \"Ако ли се намери някой измежду вас, който сее плевели, раздори и други съблазни, такъв веднага го отстранете от вашето събрание, за да не обърне това в разяждаща живеница и да не се разпространи злото между добрите\".След неговата смърт учениците на Св. Иван Рилски пренасят тленните му останки от Рилската обител в древния Средец. През 1183 г. мощите са отнесени в Унгария, но скоро след това отново са върнати. През 1195 г. цар Асен I тържествено пренася мощите на Свети Иван в Търново, където те остават почти три столетия. През 1469 г. реликвата е върната в Рилския манастир.На този ден се чества и денят на българския лекар по инициатива на Българския лекарски съюз, който избира за свой покровител Иван Рилски Чудотворец. Отбелязва се от 1995 г.Днес е и празникът на миньорите и на Софийската духовна семинария.", "date": "2017.10.19", "title": "Почитаме Свети Иван Рилски"}
{"url": "https://news.bg/world/premierat-na-malta-shokiran-ot-ubiystvoto-na-zhurnalistkata.html", "text": "Министър-председателят на Малта Джоузеф Мускат заяви, че е шокиран от убийството на журналистката Дафне Каруана Галисия, предадоха световните информационни агенции.Припомняме, че тя загина при атентат с кола-бомба малко, след като напусна дома си.Тя беше известна с острите си статии политици и корупцията, ръководеше разследването на \"Панамските документи\" в Малта.Галиция може би най-известният разследващ журналист в островната държава.Блогърът, чиито статии често привличат повече читатели от всички вестници в страната, наскоро беше описан от сайта \"Политико\" катоНейната разследваща журналистика доведе до разкриване на тайни от подземния и политическия свят. Последните й разкрития бяха насочени именно към, които са свързани с офшорни компании.Нейният син, Матю, осъди \"държавата на мафията\".", "date": "2017.10.19", "title": "Премиерът на Малта шокиран от убийството на журналистката"}
{"url": "https://news.bg/world/rusiya-vizhda-protivorechiya-v-prietiya-ot-ns-doklad-za-sigurnostta.html", "text": "За съжаление българският парламент одобри доклада за състоянието на националната сигурност на страната през 2016 г., в който правителството представя Русия сред основните заплахи и предизвикателства.Това противоречи на декларираните намерения на министрите от кабинета Бойко Борисов за развитие на отношенията с Русия по отношение на търговията, икономиката, енергетиката, културата и други сфери.Това се казва в коментар на руското външно министерство.Русия виждана като заплаха не отговаря на настроенията на по-голямата част от местното население, пише още в съобщението. Цитира се скорошно проучване от българското социологическата агенция, според което 85% от анкетираните не виждат в руската външна политика риск за България.Откъде тогава идват тези твърдения в доклада, питат се руските власти и допускат влиянието на западните партньори на България. Те очевидно се опитват да донесат разрив в руско-българското многостранно и взаимно изгодно сътрудничество, счита Москва.Външно министерство недоумява как такива открито русофобски документи са одобрени от парламент, в който почти половината от депутатите (116 от 240) са включени в групата за приятелство с Русия.Изглежда, че участието в нея за отделни парламентаристи изобщо не е знак за конструктивно прагматично отношение към нашата страна. По-специално съпредседателят на тази асоциация, заместникът на ГЕРБ К. Велчев гласува \"за\" приемането на доклада. Страхувате ли се от нас, питат още в коментара.В Русия имаме друга представа за приятелството, заключават от министерството.", "date": "2017.10.19", "title": "Русия вижда противоречия в приетия от НС доклад за сигурността"}
{"url": "https://news.bg/world/ungarskata-politsiya-pogna-stsientolozite.html", "text": "Унгарската полиция започна разследване срещу Сциентоложката църква, предаде РТ. Представителството й в столицата Будапеща е било претърсено от 50 полицаи.Според властите, има данни за извършени престъпления, сред които злоупотреба с лични данни.  За момента не са предоставени повече детайли около операцията. Сциентоложката църква не е сред признатите религиозни движения в страната. В други европейски страни тя също е била разследвана за нарушения и са налагани мерки срещу нея. Църквата е създадена през 50-те години в САЩ от писателя фантаст Л. Рон Хабърд. Днес тя е една от най-богатите и е известна с това, че в нея членуват и много холивудски звезди, сред които актьорът Том Круз. Сциентолозите се борят за официално признаване като религия. ", "date": "2017.10.19", "title": "Унгарската полиция погна сциентолозите"}
{"url": "https://news.bg/world/iskame-da-ostanete-i-sled-brekzit-obyavi-london-na-grazhdanite-ot-es.html", "text": "Искаме да останете в страната и след Брекзит, обяви Лондон на гражданите от ЕС, които живеят и работят легално във Великобритания. Това пише в отворено писмо британският премиер Тереза Мей. В него тя се обръща към около 3 млн. души, граждани на страни-членки. Техният статут и място в страната и обществото е един от най-сложните въпроси за британските власти преди и след референдума за членство в ЕС. Писмото ще бъде публикувано в страницата на Мей във Фейсбук.Мей и председателят на Европейската комисия Жан-Клод Юнкер се обединиха на срещата си вчера около това, че дискусиите около \"развода\" трябва да бъдат ускорени през следващите месеци.Припомняме, в средата на миналата седмица главният преговарящ на ЕС за Брекзит Мишел Барние обяви на пресконференция, че преговорите с Великобритания са в задънена улица.Преговорите през миналата седмица приключиха без реален резултат, след като Лондон не се ангажира с конкретна сума за уреждане на финансовите въпроси с Брюксел, което според Барние е \"обезпокоителна\" безизходица. Брюксел отказва да преминат към втората фаза, а именно започване на преговори за бъдещите търговски отношения, докато не се уредят три ключови въпроса: финансовите задължения, правата на гражданите на ЕС на Острова и ирландската граница.", "date": "2017.10.19", "title": "Искаме да останете и след Брекзит, обяви Лондон на гражданите от ЕС"}
{"url": "https://news.bg/world/hamas-othvarlya-izraelskata-namesa-v-primirieto-s-fatah.html", "text": "Палестинската организация \"Хамас\" не иска в обединението с движението \"Фатах\" да има намеса старият враг Израел. Това заявиха негови представители, цитирани от Middle East Monitor. Условията на Тел Авив бяха отхвърлени като недопустима намеса в палестинските дела. Движението заклейми ционизма и отсече, че съгласието на палестинците е най-добрият отговор на израелската \"врява\".Според него, опитите за намеса показват страх. Припомняме, през миналата седмица \"Хамас\" и \"Фатах\" сключиха историческо споразумение за помирение. То позволява палестинското правителство на Западния бряг да поеме управлението и в Ивицата Газа.Пред тях обаче сериозни въпроси за решаване, сред които управлението на Ивицата Газа. ", "date": "2017.10.19", "title": "\"Хамас\" отхвърля израелската намеса в примирието с \"Фатах\" "}
{"url": "https://news.bg/weather/slanchev-i-topal-chetvartak.html", "text": "Предимно слънчево и топло ще е времето и днес, съобщават от НИМХ на БАН. Очаква се да е почти тихо, с висока разкъсана облачност, а в сутрешните часове - мъгли в низините. Максималните температури ще са между 21 и 27 градуса. По Черноморието ще са малко по-ниски. Атмосферното налягане ще е по-ниско от средното за месеца. ", "date": "2017.10.19", "title": "Слънчев и топъл четвъртък"}
{"url": "https://news.bg/society/ataka-zasyaga-wpa2-sigurnostta-na-vsichki-moderni-wi-fi-mrezhi-i-ustroystva.html", "text": "Пропуск, известен като KRACK, засяга WPA2 - протокол за сигурност, широко използван в повечето съвременни Wi-Fi устройства. Атаката работи срещу всички модерни защитени Wi-Fi мрежиПо време на първоначалните изследвания е открито, че Android, Linux, Apple, Windows, OpenBSD, MediaTek, Linksys и други са засегнати от някакъв вариант на атаките.Наскоро откритата уязвимост би могла да позволи на атакуващите да прехванат чувствителни данни, предавани между точка за достъп до Wi-Fi и компютър или мобилно устройство, дори ако тези данни са криптирани.В някои случаи хакерът може да използва KRACK, за да постави злонамерен софтуер, като например ransomware, в уеб сайтове, според представител на университета KU Leuven, Мати Ванхоф, който откри уязвимостта. Констатациите на Ванхов бяха съобщени от технологичния сайт Ars Technica.KRACK е съкращение за Key Reinstallation Attack. Хакерът може да използва достъпа, който се предоставя, когато клиентско устройство се опитва да се присъедини към Wi-Fi мрежа. Това може да позволи на хакера да декриптира информацията, която се обменя между точката за достъп и клиентското устройство.Когато дадено устройство се присъедини към защитена Wi-Fi мрежа, се осъществява процес, известен като \"четиристранно ръкостискане\". Това гарантира, че клиентът и точката за достъп имат правилните идентификационни данни за вход в мрежата и генерират нов ключ за шифроване за защита на уеб трафика.Този ключ за шифроване е инсталиран по време на трета стъпка на, но точката за достъп понякога изпраща отново същия ключ, ако смята, че съобщението може да е било изгубено или отпаднало. Изследванията установяват, че нападателите могат по същество да накарат точката за достъп да инсталира същия ключ за шифроване, който тогава нарушителят може да използва, за да атакува протокола за шифроване и да дешифрира данните.За да се предпазите атака на KRACK, трябва да актуализирате Wi-Fi устройства като смартфони, таблети и лаптопи, веднага щом станат налични актуализации. Ако е възможно, потребителите също се съветват да актуализират фърмуера на рутера. Microsoft вече пусна актуализация на защитата. Wi-Fi Alliance, мрежа от компании, които правят Wi-Fi устройства и дефинира стандартите и програмите за Wi-Fi, заяви, че доставчиците вече са започнали да решават и проблема, за да предоставят ъпдейт.В приложеният линк, може да се запознаете подробно с проблема - .", "date": "2017.10.19", "title": "Атака засяга WPA2 сигурността на всички модерни Wi-Fi мрежи и устройства"}
{"url": "https://news.bg/regions/v-dobrichko-se-kanyat-da-blokirat-granitsata-protestirat-sreshtu-dobiv-na-gaz.html", "text": "В Добричка област нараства недоволството заради проект за проучвания и добив на газ. Днес местни хора и фермери излизат на протест, като към обяд се канят да блокират граничния пункт \"Кардам\", съобщава Нова телевизия.Протестът е насрочен от 12 часа пред общината в Генерал Тошево, където граждани и членове на Инициативния комитет срещу добива на газ в Добруджа ще изразят своето недоволство.Фирмата, която иска да получи 35-годишна концесия, за да добива газ от землището на община Генерал Тошево, е \"Русгеоком БГ\" АД. В момента текат обществените обсъждания по доклада за оценката върху околната среда.В малките населени места се обяснява на хората какво ще се случва и дали има опасност за тях, като ги \"успокоявали\", че щели да бъдат използвани най-много два опасни химикала. Хората обаче са недоволни и не искат компанията да започва добив на газ. Те се притесняват от замърсяване на подземните води, които са единственият източник за питейни и битови нужди. В края на седмицата, на 22 октомври, ще се проведе още един протест, при който пътното платно преди ГКПП \"Кардам\" ще бъде затворено.", "date": "2017.10.19", "title": "В Добричко се канят да блокират границата, протестират срещу добив на газ"}
{"url": "https://news.bg/regions/evakuriha-turisti-v-3-chasa-prez-noshtta-ot-hotel-v-hisarya.html", "text": "Български и чуждестранни туристи са били евакуирани от хотел в Хисаря. Причината е, че изгнило 100-годишно дърво се разцепи и рухна върху сградата на хотела, съобщи bTV.Инцидентът е станал в 3 часа през нощта и това е причината да няма пострадали хора. Паркингът е бил пълен с автомобили, но отломките са паднали на милиметри от тях и не са ги премазали. Значително пострадала е фасадата на хотела. Терасите на последния етаж са с изкъртени метални парапети. Парчета мазилка са се откъснали от фасадата при силния удар.", "date": "2017.10.19", "title": "Евакуриха туристи в 3 часа през нощта от хотел в Хисаря"}
{"url": "https://news.bg/int-politics/iran-uskoryava-raketnata-programa-napuk-na-sasht.html", "text": "Иранската елитна ислямска революционна гвардия заяви, че програмата на страната за балистични ракети ще бъде ускорена, въпреки натиска от страна на САЩ и Европейския съюз да я спрат, съобщава информационна агенция \"Тасним\" цитирана от \"Ройтерс\".Миналия петък Доналд Тръм отказа да удостовери спазването на ядрена сделка с Техеран 2015 г., сигнализирайки, че ще предприеме по-агресивен подход към Иран по отношение програмата им за балистични ракети.\"Иранската програма за балистични ракети ще се разшири и ще продължи с по-бързо в отговор на враждебния подход на Тръмп към тази революционна организация (гвардейците)\", заявиха гвардейците в свое изявление.Администрацията на Тръмп наложи нови едностранни санкции, насочени към иранската ракетна дейност. Тя призова Техеран да не разработва ракети, способни да доставят ядрени бомби. Иран заяви, че няма такива планове.Европейският съюз обеща да защити ядрената сделка между Иран и световните сили и призова американските законодатели да не налагат санкции, след като президентът Доналд Тръмп реши да не удостовери спазването на споразумението с Техеран, съобщава Ройтерс.Ръководителят на външната политика на ЕС Федерико Могерини настоява, че ядрената сделка работи, докато Международната агенция за атомна енергия (МААЕ) твърди, че Иран изпълнява изискванията. Тръмп нарече сделката \"най-лошата сделка, договорена някога\"", "date": "2017.10.19", "title": "Иран ускорява ракетната програма напук на САЩ"}
{"url": "https://news.bg/int-politics/sasht-nastoyavat-pravitelstvoto-na-edinstvoto-na-palestina-tryabva-da-razorazhi-hamas.html", "text": "Специалният пратеник на САЩ за Близкия изток Джейсън Грийнблат обяви, че палестинската власт трябва да признае държавата Израел и да разоръжи \"Хамас\" в светлината на наскоро сключеното споразумение между \"Фатах\" и \"Хамас\" за помирение и палестинско единство.\"САЩ потвърждават важността на спазването на принципите на Квартета: всяко палестинско правителство трябва недвусмислено и изрично да се ангажира с ненасилие, да признае държавата Израел, да приеме предишни споразумения и задължения между страните, включително да разоръжи терористите, и да се ангажира с мирни преговори\", изтъкна Грийнблат в изявление.По-рано израелският премиер Бенямин Нетаняху заяви, че отказва да преговаря с палестинското правителство, ако \"Хамас\" играе каквато и да е роля в преговорите, тъй като радикалната палестинска групировка \"призовава за унищожаване на Израел\".", "date": "2017.10.19", "title": "САЩ настояват: Правителството на единството на Палестина трябва да разоръжи \"Хамас\""}
{"url": "https://news.bg/crime/sin-na-bivsh-ministar-zadarzhan-za-strelbata-v-stolichniya-kvartal-lozenets.html", "text": "Задържаха сина на бившия министър Долорес Арсенова - Калоян и на  - Йордан за стрелбата в столичния квартал \"Лозенец\", съобщиха БНТ и Нова телевизия, позовавайки се на източници в прокуратурата.От държавното обвинение ще решат дали да удължат мярката за задържане на двамата арестувани. Към момента не е ясно чий е пистолетът, с който бяха произведени изстрелите, които едва не раниха невинни хора. Оръжието е законно притежавано.Припомняме, вчера около обяд пред заведение участник в празненство започна безразборната стрелба. Куршуми от стрелбата пробиха прозорци на дома на младо семейство с малко дете.Жителите на квартала правят подписка за затваряне на заведението.Очаква се днес разследването да бъде предадено на Районната прокуратура. От обвинението съобщиха, че е започнало бързо производство за хулиганство с особена дързост и цинизъм.Припомняме, Долорес Арсенова беше едно от лицата на Националното движение Симеон Втори (НДСВ), министър на околната среда и водите в правителството на Симеон Сакскобургготски.Още през 2010 година тя привлече вниманието на медии и данъчни служби при проверки на скъпи имоти от въздуха. Публично стана и журналистическо разследване, че фирмата на съпруга на Долорес Арсенова продава лекарства за онкоболни на държавата с надценка от 300% спрямо пазарните цени.Злати Златев-Златистия пък беше популярна крими фигура от 90-те години. Той прекара години в затвора, признат за виновен за убийството на на дупнишкия бизнесмен Любомир Мантарков през 1997 г. Златистия излежа голяма част от присъдата си в Софийски централен затвор, като през 2015 г. излезе на свобода предсрочно. През 2016 г. влезе отново в криминалните хроники, заловен за шофира след употреба на алкохол, катастрофирал и проявил арогантност към полицаи.", "date": "2017.10.19", "title": "Син на бивш министър задържан за стрелбата в столичния квартал \"Лозенец\""}
{"url": "https://news.bg/crime/gdbop-zatvori-granichniya-punkt-na-malko-tarnovo.html", "text": "Акция на ГДБОП затвори граничния пункт на митница Малко Търново, съобщава Nova.Пунктът е затворен от няколко часа. По първоначална информация антимафиотите проверяват сигнал за корупция при служителите на Агенция \"Митници\".Кметът на града Илиян Янчев съобщи пред БНР, че на пункта се провежда специализирана полицейска операция. Автомобилите, пътуващи в посока Турция, се връщат обратно. ", "date": "2017.10.19", "title": "ГДБОП затвори граничния пункт на Малко Търново"}
{"url": "https://news.bg/int-politics/irak-iska-aresta-na-vitseprezidenta-na-kyurdistan.html", "text": "Ирак заповядва арестува на вицепрезидента на Кюрдистан за това, че нарекъл иракските сили в Киркук \"окупатори\".Към момента, около 100 хил. кюрди са избягали от Киркук, страхувайки се от размирици, след като иракските правителствени сили завладяха провинцията в понеделник. Това обявиха официални лица от полуавтономното регионално правителство на Иракски Кюрдистан.Върховният съвет по въпросите на правосъдието в Ирак разпореди арестуването на вицепрезидента на регионалното правителство на Кюрдистан Косрат Расул, тъй като твърди, че иракските войски, които са поели управлението в Киркук, са \"окупационни сили\".", "date": "2017.10.19", "title": "Ирак иска ареста на вицепрезидента на Кюрдистан"}
{"url": "https://news.bg/int-politics/erdogan-se-glasi-da-zatvori-granitsata-s-irak-vav-vseki-moment.html", "text": "Президентът на Турция Реджеп Тайип Ердоган обяви, че Турция може да затвори границата си със Северен Ирак \"във всеки един момент\", след като вече затвори въздушното си пространство за Иракски Кюрдистан, съобщават турски медии, като с това Ердоган възобновява заплахата, отправена след като иракските кюрди гласуваха за независимост, съобщава \"Ройтерс\".\"Ние напълно затворихме нашето въздушно пространство за регионалното правителство в Северен Ирак\", изтъкнал Ердоган пред журналисти в самолета на връщане от посещението си в Полша.\"Продължават разговорите за това какво ще бъде сторено по отношение на сухопътната граница... Ние все още не сме затворили ГКПП-тата, но това може да се случи във всеки един момент\", добавил той.Турция обяви в понеделник, че затваря въздушното си пространство за полуавтономния Иракски Кюрдистан и подчерта, че ще работи за предаването на контрола върху главния граничен пункт в региона на централното иракско правителство.ГКПП \"Хабър\" е основната точка на транзит между Турция и Иракски Кюрдистан.Референдумът на 25 септември, в който кюрдите в Северен Ирак гласуваха с огромно мнозинство в полза на независимост от Ирак, разтревожи Багдад, съседите на Ирак и западните сили, като всички се опасяват от по-нататъшни регионални конфликти, които могат да се разразят заради гласуването.Впоследствие кюрдските сили пешмерга се оттеглиха от позициите си, които овладяха в Северен Ирак през юни 2014 г. в отговор на настъплението на иракската армия в провинция Киркук.Анкара се опасява, че независима кюрдска държава на нейните граници ще засили сепаратистките настроения сред кюрдите на нейна територия.", "date": "2017.10.19", "title": "Ердоган се гласи да затвори границата с Ирак във всеки момент"}
{"url": "https://news.bg/entertainment/zhenite-predpochitat-sotsialnite-mrezhi-mazhete-obichat-novinarski-saytove.html", "text": "Жените в рамките на Европейския съюз използват интернет по-малко отколкото мъжете. 77% от жените на възраст между 16 и 74 години са използвали интернет поне веднъж седмично през 2016 г. в сравнение с 81% от мъжете на същата възраст.Това показват данни за използването на интернет от новата дигитална публикация \"\", изготвена от Евростат и националните статистически институти на държавите членки в ЕС.Според статистическия портрет жените в ЕС използват интернет повече за участие в социалните мрежи, а мъжете предпочитат да четат новини.Делът на жените, които четат новини онлайн е по-малък в сравнение с този на мъжете. 68% от жените и 72% от мъжете, използвали интернет през последните три месеца на 2016 година, са чели новини в новинарски онлайн сайт.Около 40% и от двата пола използват интернет за телефонни разговори. Процентът е почти равен и при използването на мрежата за интернет банкиране - 58% от жените и 60% от мъжете.86% и от двата пола използват интернет за изпращане и получаване на електронна поща, а 21% - търсят нова работа онлайн.Според данните 65% от жените в ЕС, които използват интернет, участват в социалните мрежи. Процентът при мъжете в този показател е 61%.При онлайн пазаруването мъжете са малко по-активни от жените. През 2016 година 65% от жените в ЕС, използвали интернет, са пазарували онлайн в сравнение с 67% от мъжете.Съществува по-сериозна разлика обаче в това какво точно пазаруват двата пола. Много повече жени отколкото мъже купуват дрехи по интернет - 68% от жените избират облеклото си онлайн. За сравнение - 56% от мъжете пазаруват дрехи дигитално. За сметка на това 31% от мъжете купуват електронно оборудване онлайн, спрямо 17% при нежния пол.По-малка е разликата при закупуването на филми онлайн. 26% от мъжете в ЕС предпочитат да закупят филм по интернет, спрямо 20% от жените.", "date": "2017.10.19", "title": "Жените предпочитат социалните мрежи, мъжете обичат новинарски сайтове"}
{"url": "https://news.bg/politics/dps-pohvaliha-siderov-za-dobriya-mu-ton.html", "text": "Йордан Цонев от ДПС похвали добрия тон на лидера на \"Атака\" Волен Сидеров, който се различавал от тона на Валери Симеонов.В парламента патриоти и депутати от ДПС сблъскаха мненията си по темата \"Валери Симеонов\", след като  във връзка с включването на оградата по границата с Турция към списъка с България не е моноетническа държава, изтъкна Цонев и отново заяви, че ДПС е против участието на етнонационалистите във властта. Езикът, използван от Валери Симеонов, не обединявал нацията, а я разделял.\"Обижда хората, една етническа група е настроена срещу друга\", категоричен е Йордан Цонев. Той похвали кроткия тон на лидера на \"Атака\". С него можело да се разговаря за разлика от агресивния тон на други депутати от ОП. \"Думите имат силата да градят или да рушат\", обясни още депутатът от ДПС.Йордан Цонев се оказа обиден, че в декларацията на патриотите не се признава, че първи от движението са поискали отстраняването на вицепремиера.Преди това пък Волен Сидеров защити лидера на НФСБ: \"И сняг да завали пак ще поискат оставката на Валери Симеонов.\"Сидеров \"захапа\" соцлидера Корнелия Нинова с въпроса защо след като има решение на МС, тя не иска оставката на премиера, министрите и на всички останали. \"Елена Йончева правила мистериозен филм, но не е ясно къде ще бъде излъчен, но всички са поканени - да арестуват всички 80 депутати. Никой няма да ги арестува. Ако някой е бил арестуван, това съм бил аз и колегата Десислав Чуколов\", иронизира той поканата на червените към премиера Бойко Борисов да иде на кино да гледа филма на Йончева и да арестува социалистите.Защо патриотите са лошо и не трябва да са във властта, попита още Сидеров и сам даде отговора - защото наближава председателството. Това пък не било добре за БСП и ДПС, според него.Атакистът разказа за познанството си с Валери Симеонов. Знаели се още от ученици. \"Сигурно много кусури могат да му се намерят, но да му се иска оставката само на него, означава тенденциозност\", каза със спокоен тон Сидеров.", "date": "2017.10.19", "title": "ДПС похвалиха Сидеров за добрия му тон"}
{"url": "https://news.bg/crime/sadat-pusna-ot-aresta-plovdivskiya-politsay-obvinen-za-chadar-nad-alo-izmamnitsi.html", "text": "Апелативният съд в Пловдив освободи арестувания заместник началник на полицейско управление в града Стоян Павлов. Той бе обвинен за това, че е помагал на . Магистратите отхвърлиха напълно обвинението за взет от полицая подкуп от 300 лева, съобщи БНР.На 12 октомври  като обвиняем от Окръжната прокуратура, по подозрение, че на 3 октомври като  сектор \"Охранителна полиция\" при Трето полицейско управление в Пловдив е получил подкуп от двама мъже.Първоначалната информация беше, че мъжете са смятани за участници в телефонна измама за 1300 лева. С  към Павлов те си осигурявали полицейска закрила. Съдия Милена Рангелова отхвърли обвинението като несъстоятелно.", "date": "2017.10.19", "title": "Съдът пусна от ареста пловдивския полицай, обвинен за чадър над ало-измамници"}
{"url": "https://news.bg/health/klinichnite-pateki-pagubni-za-balgarskata-pediatriya.html", "text": "Въвеждането на клиничните пътеки беше пагубно за българската педиатрия. Това каза д-р Даниела Дариткова, председател на здравната комисия в парламента по време на дискусия по проблемите на детското здравеопазване в България. Д-р Дариткова призна, че от самото начало това са едни от най-недофинансираните пътеки.\"Факт е, че няма как многообразието на детската патология да се впише в няколко алгоритъма за терапевтично, диагностично действие и в същото време това да помогне да бъдем достатъчно гъвкави да отразяваме това, от което има нужда като грижа детето\", коментира Дариткова.Тя изтъкна, че за съжаление проблемите в детското здравеопазване са много и това, което постигаме като ниво на здравна грижа за децата основно се дължи на професионализма и всеотдайността на всички работещи в системата на детското здравеопазване.По време на форума бе представена Националната програма за подобряване на майчиното и детско здраве.Заместник-министърът на здравеопазването Светлана Йорданова представи данни от национално представително проучване, според което 90-92% от родителите приемат задължителните ваксини от имунизационния календар като необходимост и оценяват ползата от тях, а 73% считат, че ваксините трябва да са задължителни.Йорданова представи и основните дейности по Националната програма. Тя каза, че в разкритите 31 центъра за майчино здраве са направени 13 657 консултации на бременни и на деца с хронични заболявания. В рамките на програмата се осъществява скриниг за увреден слух при новородени в 107 неонатологични звена в страната, както и скрининг на бременните за раждане на дете с хромозомни аномалии.Проф. Владимир Пилософ, председател на Българска педиатрична асоциация заяви, че от 2015 г. детската смъртност у нас намалява. През 2016 г. тя е 6,5 на 1000 деца до една година. Проф. Пилософ предложи създаването на структура, управляваща политиките в сферата на майчиното и детско здравеопазване.", "date": "2017.10.19", "title": "Клиничните пътеки - пагубни за българската педиатрия"}
{"url": "https://news.bg/society/initsiirat-mesten-referendum-za-dobivaneto-na-priroden-gaz-v-dobrudzha.html", "text": "Стотици граждани се събраха в Генерал Тошево в знак на протест срещу инвестиционното предложение за проучване и добив на природен газ в Добруджа, съобщи БНР.Заедно с жителите на областта протестираха и представители на местната власт, както и такива от неправителствени организации.По време на гражданското недоволство кметът на община Генерал Тошево Валентин Димитров е заявил, че възнамерява да организира местен референдум, от който да стане ясно дали хората в района са съгласни намеренията за добиване на природен газ. По думите му още на 1 ноември, когато ще се проведе общинско заседание, той ще входира процедурата за провеждането на местен референдум, за да стане ясна волята на хората.Днес беше подписана и декларация, в която всички обществени структури, ангажирани с проблема, посочват, че осъществяването на такъв инвестиционен план е недопустимо. Според декларацията добиването на природен газ в Добруджа може да подложи на опасност здравето на местното население, както и да заплаши реколтата на земеделците.", "date": "2017.10.19", "title": "Инициират местен референдум за добиването на природен газ в Добруджа"}
{"url": "https://news.bg/society/s-shestvie-knsb-napomnyat-za-po-visoki-zaplati.html", "text": "КНСБ организира на 27 октомври митинг-шествие пред Министерски съвет и Асоциацията на индустриалния капитал в България. Към този момент участие са заявили около 6 000 души, членове на синдиката от различни сфери на дейност. От организацията очакват броят на протестиращите до края на месеца да се увеличи.Основна цел на митинга ще бъде да се напомни на правителството за исканията на конфедерацията - от 10 до 15% увеличение на трудовите възнаграждения.\"Ако имаме 40% от производителността на германския работник, то искаме и 40% от техния доход\", заяви на пресконференция в централата на синдиката президентът Пламен Димитров. С репликата той отговори на постоянните обяснения от страна на работодателите, че заплащането в България е по-ниско, тъй като производителността на труда е значително по-ниска в сравнение с останалите европейски страни.На някой \"кресчендото\" е толкова високо, че две години се занимаваме с увеличаването на заплатите, коментира Димитров, явно имайки предвид изказванията на Васил Велев от последните дни. Пламен Димитров подчерта, че синдикатите нямат намерение да свалят правителството и изключително много държат протестът им да не получи партийно или политическо оцветяване.Борим се за увеличаване на заплатите в реалния сектор, заяви Пламен Димитров. Президентът на КНСБ допълни, че синдикатите имат и по-широки цели, включително и подкрепа на недоволството на научните работници от ниското им заплащане, на медицинските сестри и лаборантите, където също така не достигат и хора. От синдиката очакват към исканията им да се присъединят и предприятия.От КНСБ се противопоставиха и на намаляването на болничните с 50%, което се представя като мярка срещу фалшивите болнични листове. Те не се повод за отнемане на права. Ако трябва и джипита да влязат в затвора, категоричен бе Пламен Димитров, според когото това не може да се преглътне. Димитров заяви и че при срещата тази сутрин с председателя на ПГ на ГЕРБ Цветан Цветанов са представили 30 страници предложения за промяна в кодекса на труда, заплащането и реализирането на Бюджета.", "date": "2017.10.19", "title": "С шествие КНСБ напомнят за по-високи заплати"}
{"url": "https://news.bg/economics/lugata-i-solta-sasipvali-trabite-na-toplofikatsiya-sofiya.html", "text": "\"Топлофикация София\" декларира готовност за предстоящия зимен сезон.Георги Беловски, изпълнителен директор на дружеството, посочи, че мрежата от близо 1 000 км. е на средна възраст между 30-40 години. За ремонта й се ползвали предимно собствени средства и финансиране от фонд \"Козлодуй\". Последното било ползвано изключително за подмяна на турбини. Като успех той отчете цялостната рехабилитация на магистрален тръбопровод. Подмени и са тръбопроводни участъци от около 20 км.От думите му стана ясно, че лугата и солта били основни причини за корозията на тръбопроводите. Затова ръководството на дружеството залага на ултразвуковата диагностика, която да установи кои участъци са най-засегнати, така че те да бъдат подменени приоритетно. Като цяло Беловски отчете 50-60% изпълнение на инвестиционната програма.Освен \"Топлофикация София\" готовност за сезона заявиха и електроенергийните дружества.Пред депутатите от енергийната комисия те представиха изпълнението на инвестиционните си програми и извършените планови ремонти за подобряване състоянието на инфраструктурата си.ЧЕЗ - електроенергийното дружество, опериращо на територията на Западна България също отчете дейности за подобряване на състоянието на мрежата с извършена профилактика на 3 000 трафопоста и подмяна на 700 от тях.Заместник-председателят на СОС от групата на БСП Милка Христова заяви, че ще настоява да се разбере дали наистина фирмите, които печелят поръчки за почистване на улиците в София от сняг през зимата, използват сол в смесите.\"Столична община, като принципал и собственик на \"Топлофикация-София\" трябва да се отнесе отговорно към проблемите на най-голямото си дружество\", коментира Милка Христова, според която общината трябва да разработи и програма за рехабилитация на мрежата, както и да намери финансови източници, за да може да гарантира услугата.", "date": "2017.10.19", "title": "Лугата и солта съсипвали тръбите на \"Топлофикация София\""}
{"url": "https://news.bg/world/antonio-tayani-nikoy-v-es-nyama-da-podkrepi-kataluniya-ako-obyavyat-nezavisimost.html", "text": "\"Ако властите в Каталуния обявят независимост от Испания, никой в ЕС няма да ги подкрепи.\" Това заяви председателят на Европейския парламент Антонио Таяни, съобщава DailySabah.\"Мисля, че ще бъде по-добре за Каталуния, ако не обявява независимост, защото никой не е в подкрепа за отделянето ѝ от Испания. Ако каталунските лидери настояват, то те ще останат изолирани и никой няма да помага на правителството по неговия нов път\", категоричен бе Таяни.По думите му ЕС подкрепя провеждането на диалог, но трябвало да се знае, че няма държава в Европа, която ще признае независимостта на Каталуния.Припомняме, по-рано днес стана ясно, че правителството в Мадрид ще продължи с процедурите по задействането на чл. 155 от конституцията на Испания за суспендирането на автономията на Каталуния. Дейстията на Мадрид идват след отговора на каталунския лидер Карлес Пучдемон, в който той не успя да заяви ясно дали е обявил независимост.Пучдемон заяви, че регионалният парламент в Каталуния може да гласува обявяването на независимост от Испания, ако централното правителство в Мадрид \"продължава да блокира опитите за диалог и продължава репресиите си\" срещу каталунски официални лица и хора, които се обявяват за отделянето на североизточния регион от Испания.", "date": "2017.10.19", "title": "Антонио Таяни: Никой в ЕС няма да подкрепи Каталуния, ако обявят независимост"}
{"url": "https://news.bg/int-politics/balgariya-poe-predsedatelstvoto-na-dunavskata-strategiya-na-es-za-edna-godina.html", "text": "Заместник-министърът на регионалното развитие и благоустройството Деница Николова прие официално председателството на Стратегията на Европейския съюз за Дунавския регион за една година. Това стана по време на шестия Годишен форум на Дунавската стратегия, който се проведе на 18 и 19 октомври в унгарската столица Будапеща. Мотото на тазгодишния форум е \"За сигурен, свързан и проспериращ Дунавски регион\" и в рамките на събитието бяха дискутирани теми, свързани с енергийната сигурност, развитието на регионалната инфраструктура и подобряването на свързаността на региона. \"България поема огромното предизвикателство, но и отговорността, да ръководи паралелно две Председателства от ключово значение за Европейския съюз, заяви зам.-министър Николова, визирайки и предстоящото председателство на Съвета на ЕС през 2018 г.\"България поема огромното предизвикателство, но и отговорността, да ръководи паралелно две Председателства от ключово значение за Европейския съюз, заяви зам.-министър Николова, визирайки и предстоящото председателство на Съвета на ЕС през 2018 г. Тя подчерта, че това прави националната задача още по-сложна, но отбеляза, че България има уникален шанс както да ръководи Европейския дневен ред, така и да обогати познанията си, да сподели практики и опит при разработването на политики, отчитайки и националните приоритети за икономически растеж, създаване на работни места, намаляване на регионалните различия и засилване на териториалното сближаване. \"Дунавската макрорегионална стратегия е един от тези уникални подходи, предоставящи възможности за сътрудничество и изграждане на мрежи между държавите членки в региона на река Дунав. Стратегията въвежда и споделя като основен принцип \"Европа без граници\" - в това обединение имаме страни от ЕС, имаме такива, които са на етап предприсъединителен процес, имаме и държави извън ЕС\", каза тя.Дунавската стратегия е одобрена през 2011 г. Тя обхваща 14 държави и над 100 милиона души, което е една пета от населението на ЕС. Девет от страните са членки на Европейския съюз - Австрия, Германия, Чехия, Словакия, Словения, Унгария, Хърватия, България и Румъния, а останалите пет - Сърбия, Босна и Херцеговина, Черна гора, Република Молдова и Украйна, се намират в Дунавския басейн. Стратегията залага на регионалния подход - насърчаване на съвместната работа между широк кръг от заинтересовани страни за справяне с общите предизвикателства, но без да се създават нови институции.В глобален план изпълнението на Дунавската стратегия трябва да превърне региона в привлекателно място за живеене, което предлага добри възможности за работа, чиста природа и богат културен живот. Фокусът е в сътрудничеството и оползотворяването на общите възможности като например доизграждане на транспортни връзки, намаляване на замърсяването и опасността от наводнения, ограничаване на зависимостта от доставчиците на енергия, справяне с демографските промени и др.Дунавската стратегията се основава на четири приоритета, наречени стълбове - свързаност, околна среда, изграждане на просперитет и устойчивост на региона. Те от своя страна съдържат 11 области на сътрудничество: \"Мобилност и интермодалност\", \"Устойчива енергия\", \"Култура и туризъм\" в рамките на първия стълб, \"Качество на водите\", \"Управление на рискове\", \"Биоразнообразие, ландшафти\", \"Качество на въздуха и почвите\" във втория стълб, \"Общество на знанието\", \"Хора и умения\" и \"Конкурентоспособност\" в третия и \"Институционален капацитет и сътрудничество\" и \"Сигурност\" в четвъртия. Всяка от областите има по две държави-координатори. България си партнира в приоритетната област 3 \"Култура и туризъм\" с Румъния и по приоритетна област 11 \"Сигурност\" с Германия.Целта на Стратегията е да се развие огромният икономически потенциал на река Дунав, втората по дължина река в Европа (2850 км), която свързва страните от Централна Европа с Черноморския регион, Южен Кавказ и Централна Азия.Една от конкретните ѝ задачи е подобряване на навигацията и корабоплаването, като се премахнат пречките пред плавателността на реката и се увеличат превозваните стоки с 20 % до 2020 г., сравнено с нивата от 2010 г. Важен аспект в сътрудничество между дунавските държави е и опазването на биоразнообразието и околната среда. Долното течение на Дунав например е най-слабо развитата икономическа зона, но биоразнообразието в него е съхранено в най-голяма степен, докато в Горен Дунав са загубени 80% от разнообразието на видове и местообитания заради свръх индустриализация.Проблемът с управление на риска от наводненията също не познава граници и трябва да се решава с общи усилия. Важна е и конкурентоспособността на региона, която може да се подобри чрез съвместни действия за подпомагане на малките и средните предприятия, създаването на клъстери, стимулиране на иновациите и изследователската дейност.Дунавският регион е една от най-перспективните туристически дестинации в Европа, тъй като на територията му има уникални природни дадености, които могат да привличат туристи от цял свят - това са например Трансгранични влажни зони, сред които езерата Кълъраш - Сребърна, Сухая - Комплекс беленски острови, Бистрец - Остров Ибиша. На територията на малка България има 9 обекта, включени в списъка на ЮНЕСКО за опазване на световното културно наследство: 2 природни и 7 архитектурни. Голяма перспектива има създаване на общи туристически продукти, общи културни коридори, културни маршрути, запознаване с местни занаяти и производства.Със Стратегията се цели тясно сътрудничество между държавите, така че оптимално да се използват всички налични средства за финансиране от ЕС. Дейностите намират подкрепа от различни финансови инструменти на ЕС: Европейските структурни и социални фондове, Европейско териториално сътрудничество, Хоризонт 2020, Програмата за конкурентоспособност на предприятията и МСП, Програмата за образование, младеж и спорт, Програмата за култура и аудиовизуалния сектор, механизмът за Свързана Европа и други. От приемането на Стратегията през 2011 г. националният координатор на България е представител на политическия кабинет на министъра на регионалното развитие и благоустройството на ниво заместник-министър, с цел да се гарантира политическата ангажираност, необходима за успешна координация и напредък по нея.Председателството на България на Дунавската стратегия ще обхване една година - от октомври т.г. В рамките му са планирани работни формати, които ще бъдат организирани в първото шестмесечие на 2018 г. Водещите събития са Годишният форум и срещата на министрите през октомври 2018 г. Ключов фактор за справяне с екологичните, социално-икономическите и демографските предизвикателства е и регионалният туризъм, затова развитието му като генератор на икономически растеж ще е във фокуса на Седмия годишен форум на Дунавската стратегия, който ще се проведе на 18 и 19 октомври 2018 г. в София. Очаква се на него широко да се дискутират възможностите за привличане на публични и частни инвестиции в туризма, както и използването на финансови инструменти.", "date": "2017.10.19", "title": "България пое председателството на Дунавската стратегия на ЕС за една година"}
{"url": "https://news.bg/int-politics/putin-gotov-sam-da-govorya-s-ukrayna.html", "text": "Президентът на Русия Владимир Путин заяви, че Москва е готова да се върне към диалога с Киев.Това стана ясно от негово участие в дискусионния клуб Валдай. Въпросът беше зададен от Газета.ру.Путин не пропусна да отбележи, че на Русия не са нужни никакви конфликти по нейната граница.Русия обича Украйна и нейния народ, който е братски.Западът трябва да окаже влияние на Киев за решаване на конфликта в Украйна, заяви руският президент.Не е достатъчно западните страни да се обръщат само към Русия, те трябва да влияят и на позицията на Киев, поиска руският лидер.Владимир Путин каза също, че Русия не се притеснява от активизирането на НАТО в Източна Европа и Прибалтика. \"Ние анализираме и внимателно наблюдаваме. Всяка тяхна стъпка ни е известна и ясна\", добави силният човек в Кремъл.\"Да ги оставим да тренират, всичко е под контрол\", заяви той.", "date": "2017.10.19", "title": "Путин: Готов съм да говоря с Украйна"}
{"url": "https://news.bg/regions/otkriha-katsnaliya-kray-darvo-shofyor.html", "text": "Полицията откри шофьора, който приземи автомобил край дърво в парк в Стара Загора, съобщи бТВ.Оказа се, че 31-годишният мъж от Чирпан е неправоспособен водач.Той беше открит след няколкочасово издирване.Съставени са му актове и му предстои да плати сериозна глоба.", "date": "2017.10.19", "title": "Откриха \"кацналия край дърво\" шофьор"}
{"url": "https://news.bg/politics/borbata-s-koruptsiyata-mina-na-komisiya.html", "text": "Правната комисия на Народното събрание прие на първо четене Законопроекта за борба с корупцията по високите етажи на властта, внесен от Министерския съвет.Освен ГЕРБ и Обединени патриоти, \"за\" проекта на управляващите гласуваха и депутатите от ДПС и от \"Воля\", предаде БНР.Само представителите на БСП подкрепиха собствения си закон.Дебатите продължиха близо три часа, а политическите сили взаимно се обвиниха, че предлаганите от тях проекти създават условия за политическа репресия и натиск.", "date": "2017.10.19", "title": "Борбата с корупцията мина на комисия"}
