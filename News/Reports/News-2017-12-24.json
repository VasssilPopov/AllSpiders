{"url": "https://news.bg/world/malak-samolet-se-razbi-vav-florida.html", "text": "Най-малко петима души загинаха, след като малък двумоторен самолет се разби във Флорида, съобщава телевизия Си Би Ес.Пилотът на самолета е идентифициран като 70-годишният Джон Шанън. Той е виден адвокат в Лейкланд.Той е летял с двете си дъщери: 24-годишната Оливия Шанън и 26-годишната Виктория Шанън-Уортингтън, както и с 27-годишния Питър Уортингтън - младши и 32-годишната Кристи Клейтън. Всички те са загинали при разбиването на самолета.Властите смятат, че мъглата е причина за трагедията.Самолетът се е разбил в края на основната писта на летището в 7:15 часа, след като се опитал да излети в гъстата мъгла.Полетният план показвал, че пътниците са щели да прекарат Коледа в Кейп Уест, а след това да се върнат в неделя вечер.", "date": "2017.12.24", "title": "Малък самолет се разби във Флорида"}
{"url": "https://news.bg/world/zasileni-merki-za-sigurnost-v-tsyala-evropa-po-praznitsite.html", "text": "В цяла Европа мерките за сигурност са повишени заради празничните дни. Френското правителство е осигурило близо 100 000 полицаи и военни за празничния сезон, информира АП.Мерките за сигурност идват от опасения от екстремистки нападения.Допълнителната сигурност ще се съсредоточи върху коледните пазари, търговските центрове, религиозните сгради, обществения транспорт и туристическите обекти.Позовавайки се на \"все още повишената терористична заплаха\", Министерството на вътрешните работи на Франция заяви в изявление, че 97 000 служители на силите за сигурност са мобилизирани в неделя и понеделник.Тази година и коледните базари в Германия са с по-строги мери за сигурност. Поставени са и бетонни бариери, за да защитят посетителите на базарите при евентуален инцидент, съобщава Xinhua.Министерството на вътрешните работи на Италия също разпореди на всички правоприлагащи органи да засилят контрола на обществените места, където се очаква събирането на тълпи. Засилени са мерките за сигурност на площади, църкви, паметници и пазари на открито.Властите са по-бдителни и са засилени проверките на летищата, пристанищата, гарите, магистралите и обществения транспорт.Австрия е намерила творчески подход при осигуряването на сигурността на празнуващите. При засилването на охраната на добре познатия коледен базар на \"Кристмаркт\", бетонните плочи, поставени за да повишат сигурността, са опаковани като коледни подаръци. На входовете на пазара пък има сериозно полицейско присъствие.И във Великобритания сигурността беше засилена. Извършват се проверки на лични вещи в обществени сгради, информира британското издание Metro. Засилените мерки за сигурност идват в резултат на петте терористични атаки, които засегнаха Великобритания тази година.", "date": "2017.12.24", "title": "Засилени мерки за сигурност в цяла Европа по празниците"}
{"url": "https://news.bg/int-politics/shveytsariya-izyasnyava-otnosheniyata-si-s-es-s-referendum.html", "text": "Референдум в Швейцария изяснява отношенията на страната с Европейския съюз, той би бил полезен, коментира швейцарският президент Дорис Лойтхард, след като връзките между двете страни се охладиха тази седмица, съобщава \"Ройтерс\".Швейцария и ЕС имат разногласия откакто Великобритания преговаря за оттеглянето си от блока. От известно време се водят преговори за осигуряване на нов \"рамков\" договор за уреждане на отношенията между Швейцария и ЕС, като Брюксел желае да замени повече от 100 двустранни споразумения, които регулират отношенията му с Берн.Последната седмица отношенията се обтегнаха, след като ЕС предостави на швейцарските фондови борси само ограничен достъп до блока, което Швейцария определи като дискриминация.\"Двустранният път е важен. Следователно трябва да изясним нашите отношения с Европа. Трябва да знаем в каква посока вървим. Ето защо един фундаментален референдум би бил полезен\", коментира Лойтхард.Преговорите по споразуменията имаха развитие миналия месец, след като Швейцария се съгласи да увеличи своя принос към бюджета на ЕС.Такава сделка ще гарантира, че Швейцария ще приеме съответните закони на ЕС в замяна на подобрения достъп до единния пазар на блока, което е от решаващо значение за швейцарския износ. \"Разбира се, разликите с Брюксел сега са на фокус. Тук нашето отношение е ясно - за ЕС да свърже такова техническо нещо като борсова еквивалентност с политически въпроси като рамковия договор, ами това не е възможно\", обяснява тя.Коментира и че някои страни поставят Швейцария в същата категория като Великобритания, а други искат да укрепят собствените си финансови центрове за сметка на Швейцария. \"Можем да засилим сътрудничеството с Индия и Китай, но ЕС си остава основен. Нуждаем се от механизъм и регулирани отношения с ЕС, което също би предотвратило политическите игри, каквито имаме в момента\", обяснява Лойтхард.", "date": "2017.12.24", "title": "Швейцария изяснява отношенията си с ЕС с референдум"}
{"url": "https://news.bg/regions/yambol-registrira-kato-zapazena-marka-svoya-koledarski-buenek.html", "text": "На Коледа, по ямболски, със завладяващия танц на неповторимите ямболски коледари, градът ще отбележи отново най-светлия християнски празник - Рождество Христово.Уникалната за България традиция на танцуващите коледари, характерна единствено за град Ямбол, е заявена от общината в Петентното ведомство за регистриране на \"Ямболски коледарски буенек\" като запазена марка.На връх Коледа - 25 декември, най-добрите коледарски групи ще покажат майсторство с ритъма на мъжкия буенек. Празникът очаква всички жители и гости на града от 11.30 часа в Градския парк на сцената до централния фонтан. За начало ямболлии ще могат да се насладят на празничния концерт на Професионален фолклорен ансамбъл \"Странджа\".От 12.40 часа започва тържествената Коледна церемония с празничното обръщение на кмета Георги Славов и Рождественското послание на Негово Високопреосвещенство Сливенския митрополит Иоаникий.В 13.00 е началото на представянето на танцуващите коледари. Общо 11 групи(куди) ще участват в дефилето. Всички те са в вписани в специалния Регистър на коледарските групи и отличени като пример за съхраняване на автентичната ямболската традиция.От миналата година представянето на кудите няма конкурсен характер. Всички допуснати до участие са покрили предварителните критерии за придържане към установените традиции и осигуряване тяхната приемственост.В надиграването на Коледа всяка група ще доказва на многобройната публика своето майсторство в пресъздаването на уникалния ямболски обичай - с танц, облекло, персонажи, подбор на песни и благословии. Всички групи получават диплом за участие и парични премии като стимул за поддържането на традицията.", "date": "2017.12.24", "title": "Ямбол регистрира като запазена марка своя коледарски \"буенек\""}
{"url": "https://news.bg/disasters/spasiteli-tarsyat-otseleli-sled-opustoshitelnata-burya-vav-filipinite.html", "text": "Спасители във Филипините претърсват пострадалите региони за оцелели след бурята, която предизвика наводнения и свлачища и причини смъртта на близо 200 души. Много хора са безследно изчезнали, а хиляди са останали без дом, пренебрегвайки предупрежденията да се преместят на безопасни места, съобщава \"Ройтерс\".Трагедията допълнително се увеличава и от смъртта на най-малко 37 души в пожар в търговски център в навечерието на Бъдни вечер (в страната преобладава християнското население), съобщават властите.Филипините са засегнати от около 20 тайфуна годишно и редовно се издават предупреждения, но унищоженията, причинени от тропическата буря Тембин на южния остров Минданао са изненада.\"Това се случи много бързо, наводнените реки бързо се напълниха и заляха къщата ни\", коментира 65-годишният фермер Фелипе Йбарсабал, заявявайки, че той и семейството му трябва да се оттеглят на по-високо място.\"Не бяхме в състояние да спасим нищо от къщата. Нямаше помощ от никого, защото беше толкова бързо. Всичко беше два-три метра под вода за по-малко от час\", допълва той.Полицията коментира, че очаква нарастване на смъртните случаи до 200 или повече, след като достигнат до отдалечени ферми и крайбрежните райони и възстановят комуникационните и енергийни връзки. Представители на властите съобщават, че 159 души са обявени за изчезнали и около 70 000 души са принудени да напуснат домовете си.Войници и полицаи се присъединяват към аварийните екипи и доброволците, в издирването на оцелели и жертви, да изчистят разрушенията и да възстановят електричеството и комуникациите.Много селяни са пренебрегнали предупрежденията да напуснат крайбрежните зони и да се отдалечат от речните корита и са отнесени от изненадващите наводнения и свлачища.", "date": "2017.12.24", "title": "Спасители търсят оцелели след опустошителната буря във Филипините"}
{"url": "https://news.bg/int-politics/izrael-e-izklyuchen-ot-shampionat-po-shah-v-sauditska-arabiya.html", "text": "Израелски шахматисти не са допуснати до шампионат по шах, организиран от Саудитска Арабия тази седмица, коментира вицепрезидентът на Световната шахматна федерация (ФИДЕ), съобщава \"Ройтерс\".Седем израелски играчи са поискали визи за турнира на 26-30 декември. Това би означавало, че за първи път Саудитска Арабия би била домакин на израелци, тъй като монархията не признава Израел и няма официални връзки между тях.Израел Гелфер, вицепрезидент на ФИДЕ, чийто секретариат се намира в Атина, заяви пред Ройтерс в имейл, че визи за израелските играчи \"не са издадени и няма да бъдат издавани\".Той допълва, че турнирът ще продължи по план, но не уточнява дали други делегации са изключени, вероятно е и шахматиситте на Катар да са предложени за отхвърляне.Центърът за международна комуникация на Саудитска Арабия коментира, че ще участват повече от 180 играчи.Говорителят на израелската федерация по шахмат Лиор Айзенберг коментира, че все още се правят опити, за да се гарантира, че израелските играчи ще участват. \"Събитието няма да е световен шампионат, ако се попречи на шахматистите от няколко страни да участват\", коментира Айзенберг.\"Всеки шахматист трябва да има право да участва в събитие въз основа на професионални критерии, независимо от паспортите, мястото на издаване или печатите, които те носят\", обяснява тойАйзенберг коментира, че ФИДЕ трябва да гарантира, че израелските играчи могат да се състезават в международни събития и че израелската федерация обмисля всички варианти, включително съдебни действия и провеждането на международно състезание в Израел за играчите, изключени от Саудитска арабия .През ноември ФИДЕ обяви, че действа с \"неимоверни усилия\", за да гарантира, че на всички играчи са издадени визи.", "date": "2017.12.24", "title": "Израел е изключен от шампионат по шах в Саудитска Арабия"}
{"url": "https://news.bg/world/narkodilar-v-daniya-obarka-politseyska-kola-s-taksi.html", "text": "Предполагаем наркодилър в Копенхаген получил нежелана изненада за Коледа. Той се настанил на задните седалки на такси с около 1000 връзки канабис и установил, че се намира в полицейска кола, съобщава БиБиСи.Датската полиция коментира, че мъжът много е бързал да се прибере, когато е извършил тежката грешка. Объркването му е станало в Кристияния, полуавтономен квартал на столицата, основан от хипита в 70-те години и известен като център за търговия с наркотици.Пълното съобщение на силите на реда гласи: \"Снощи дистрибутор на канабис от Кристияния, който искаше да се прибере бързо, се качи в такси. Той доста се изненада когато разбра, че всъщност е седнал полицейска кола. Полицаите бяха щастливи да го видят, тъй като носеше около 1000 джойнта\".Канабисът е незаконно в Дания, забранен е за търговия и притежание. Полицията е извършила няколко акции в района на Кристияния през последните месеци, като най-вече тя е търсила търговци на наркотици, а не е очаквала обратното.", "date": "2017.12.24", "title": "Наркодилър в Дания обърка полицейска кола с такси"}
{"url": "https://news.bg/crime/mayka-i-dve-detsa-zaginaha-v-katastrofa-na-patya-plovdiv-peshtera.html", "text": "Временно движението по път III-375 Пещера-Пловдив при с. Йоаким Груево е ограничено, поради ПТП.  Организиран е обходен маршрут през Куртово Конаре - Кричим - Устина - Перущица - Йоаким Груево и обратно.Жестоката катастрофа е взела три жертви, челно са се сблъскали микробус \"Фолксваген\" и лек автомобил \"БМВ\". Загинали са майка и двете й деца, пътували в БМВ-то, съобщава БТВ. Жертвите са от Кричим.Шофьор на колата е бащата, а той и водачът на другото превозно средство са откарани в болница със сериозни травми.Установява се самоличността на участниците в катастрофата. Разследват се причините. ", "date": "2017.12.24", "title": "Майка и две деца загинаха в катастрофа на пътя Пловдив-Пещера"}
{"url": "https://news.bg/world/vitleem-predi-badni-vecher-praznik-i-naprezhenie.html", "text": "Хиляди християни от целия свят се стекоха към площад \"Мангер\" във Витлеем, за да празнуват в града, където Иисус Христос е роден.Църквата на Рождество е построено на мястото, където се смята, че Иисус Христос е роден управлява се съвместно от гръцката православна, римокатолическа, арменската апостолическа и сирийската православна църкви.През последните седмици Витлеем е арена на сблъсъци между израелски войници и протестиращи палестинци заради решението на САЩ да признаят Йерусалим за столица на Израел.Българското външно министерство препоръча на българските граждани да избягват пътуване до Йерусалим и Витлеем, както и в Палестинските територии, освен при крайна необходимост. Причината са именно очакваните протестни демонстрации на палестинци.Стотици военни и служители на силите за сигурност на палестинската автономия са разположени в и около града.Във Витлеем на 24 декември 2017 година, християните посещават неделната литургия на Западния бряг, а християни-скаути маршируват на площада по време на Коледните празници.Палестинец в костюма на \"Дядо Коледа\" държи балони.Политически плакат е сложен на площада до традиционното коледно дърво близо до Църквата на Рождество Христово.Хората очакваха пристигането на годишната коледна процесия, която започва от Йерусалим, който граничи с Витлеем на север.Процесията е водена от Пиербатиста Пицабал, който е духовен водач на римокатолиците по Светите земи и е пропуснат през загражденията и разделителната бариера.", "date": "2017.12.24", "title": "Витлеем преди Бъдни вечер - празник и напрежение"}
{"url": "https://news.bg/regions/patishtata-sa-predimno-suhi-zaledenite-i-zasnezheni-uchastatsi-sa-obraboteni.html", "text": "Информация за състоянието на републиканските пътища към 17:30 ч. за 24.12.2017 г.Температурите са в интервала от - 1° до + 12°. Времето над страната е предимно облачно, на места с разкъсана облачност до ясно.Пътните настилки в страната са предимно сухи, на места мокри, а по усойните и планински райони - частично заледени, заснежени и обработени.Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. няма ограничения. няма ограничения. няма ограничения. няма ограничения. няма ограничения. няма ограничения.- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.01.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Временно са въведени следните ограничения за движение на МПС:Път III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 28.12.2017 г.Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Ситуационен и координационен център на Агенция \"Пътна инфраструктура\"", "date": "2017.12.24", "title": "Пътищата са предимно сухи, заледените и заснежени участъци са обработени"}
{"url": "https://news.bg/int-politics/italiya-mesti-voyski-ot-irak-v-nigeriya.html", "text": "Италианският премиер Паоло Джентилони заяви, че ще предложи на парламента да прехвърли някои от войските на страната разположени в Ирак, в Нигерия, за да се борят с контрабандата и тероризма, съобщава \"Ройтерс\".Джентилони коментира, че военното присъствие на Италия в Ирак вече може да бъде намалено след победа срещу ДАЕШ (Ислямска държава) и вместо това да бъде разположено в района на Сахел в Западна Африка.\"Трябва да продължим да работим, концентрирайки вниманието и енергията си върху заплахата от трафика на хора и тероризма в Сахел\", обяви той от борда на италианския кораб \"Етна\", използван в операцията на ЕС \"София\" за борба с контрабандата на хора в Средиземно море.\"Поради тази причина част от нашите сили в Ирак ще бъдат разположени в Нигер през идните месеци - това е предложението, което правителството ще направи в парламента\", обяснява Джентилони.Той не уточнява колко хора ще бъдат изпратени в Нигерия, но според вестник Il Fatto Quotidiano, контингентът ще бъде \"най-малко 470\" като част от ангажимент, поет пред френския президент Еманюел Макрон.Макрон хвърля усилия в подкрепа на силите обединени в Западна Африка, известни като \"Г-5 Сахел\", които включват армиите на Мали, Мавритания, Нигерия, Буркина Фасо и Чад, създадени са през октомври, за да се справят с ислямистките бойци в региона.Италианският парламент се очаква да бъде официално разпуснат до края на тази година преди изборите през март. Но той ще продължи да се среща за административна дейност и може да одобри искането на Джентилони за прехвърляне на военните.", "date": "2017.12.24", "title": "Италия мести войски от Ирак в Нигерия"}
{"url": "https://news.bg/world/9-ekstremisti-sa-likvidirani-pri-operatsiya-v-egipetskata-provintsiya-sharkiya.html", "text": "Египетските сили за сигурност ликвидираха девет екстремисти в престрелка в провинция Шаркия на делтата на Нил, съобщава вътрешното министерство на страната, цитирано от \"Ройтерс\".Министерството обяснява, че силите за сигурност са получили информация, че бойците са използвали ферма в Шаркия като скривалище и са били обучавани за извършване на нападения в северен Синай. Според тях атаките им са довели до смъртта на редица полицейски и армейски служители. Все още се опитва да определят самоличността на бойците. Във фермата са открити оръжия и боеприпаси. В отделна операция срещу \"терористично скривалище\" в Кайро, полицията е арестувала още девет други заподозрени бойци, съобщава министерството. Всички арестувани имат връзки с незаконната организация \"Мюсюлмански братя\". ", "date": "2017.12.24", "title": "9 екстремисти са ликвидирани при операция в египетската провинция Шаркия"}
{"url": "https://news.bg/world/vav-frantsiya-zadarzhaha-zapodozryan-za-propaganda-na-terorizam.html", "text": "Френските власти задържаха заподозрян в пропаганда на тероризъм, съобщава ТАСС.Задържаният е 32-годишен гражданин на Алжир, а според заповедта за задържане, по време на престоя си в Барселона заподозряният отправял от социалните мрежи призиви за извършване на терористични актове.Разследването е започнало миналата година. Преди това испански съд е издал международна заповед за арестуването на алжиреца.В момента Испания е с четвъртото ниво на терористична заплаха от общо пет. Страната редовно провежда операции за задържане на заподозрени екстремисти. От 2015 г. повече от 200 души са арестувани по подозрения за връзки с терористи.", "date": "2017.12.24", "title": "Във Франция задържаха заподозрян за пропаганда на тероризъм"}
{"url": "https://news.bg/politics/karadaya-v-mlechino-borisov-i-tsvetanov-pogreshno-sa-razbrali-dogan.html", "text": "Ахмед Доган е бил погрешно разбран от Бойко Борисов и Цветан Цветанов, заяви в Млечино председателят на ДПС Мустафа Карадайъ.Посланието на Доган било, че само партия ДПС е готова да управлява страната, но само това не е достатъчно. Трябвало да се разбере, че БСП не е готова, а не, че ГЕРБ е незаменима, поясниха след митинга депутати от ДПС.Погрешно било тълкуванието, че Доган казал едва ли не, че само Бойко Борисов може да управлява, каза Карадайъ.Елитът на ДПС пристигна в ардинското село, за да отбележи с възпоменателен митинг-мевлид годишнина от първия мирен протест срещу смяната на имената, припомня сайтът \"24Родопи\".\"Гответе се да управляваме държавата, но подготвени, а не като тези. Премиерът направи грешен прочит на анализа на почетния председател Ахмед Доган на Коледното тържество.Господин Доган каза, че не сме готови да управляваме по изискванията на днешното време, но ние си знаем и затова се подготвяме. А, един, който заема длъжността премиер днес, направи погрешен прочит на този анализ. Осем години държавата върви по инерция. Ние, не сме готови, но се подготвяме, Борисов дори не знае, че не е готов\", каза Карадайъ.Не сме казали и това, че няма да има вот, обясни още председателят на ДПС.\"Напротив има решение на Централния съвет на ДПС и докато има фашисти и националисти във властта, не вот, а ще има вотове. А господин Доган в своя анализ ясно подчерта, че има една граница, която не трябва да се прекрачва. Но никой не е казал, фашисти и националисти да останат в властта. Доган не е казал, че няма да има вот\", добави Карадайъ.", "date": "2017.12.24", "title": "Карадайъ в Млечино: Борисов и Цветанов погрешно са разбрали Доган!"}
{"url": "https://news.bg/bulgaria/patriarh-neofit-otsluzhi-praznichna-liturgiya-za-badni-vecher.html", "text": "Българският патриарх и Софийски митрополит Неофит отслужи празничното богослужение за Бъдни вечер в катедрала \"Св. Александър Невски\". По повод настъпването на Рождество Христово Негово светейшество отправи своите пожелания към българския народ за здраве, любов и помощ към болните.Благословена да бъде и днешната празнична вечеря, събрани около която всички заедно да посрещнем идващия сред нас Господ. Благодатта, мирът и любовта на Божия син и общението в Светия дух да бъдат с всички нас. Честито Рождествто Христово! Това заяви патриархът Неофит.С призив за любов, мир и смирение към Бога и към ближния се обърна патриарх Неофит към всички българи в словото си по време на празничната литургия за Бъдни вечер в храма \"Свети Александър Невски\". Негово светейшество призова хората да отворят душите и сърцата си за Спасителя и да следват светлината от делата му.Десетки миряни се събраха в светия храм, за да чуят словото за раждането на Божия син. Пред запалените свещи те пожелаха здраве за себе си , за близките си и за всички българи.Навръх Коледа патриарх Неофит ще отслужи Св. Литургия за Рождество Христово в патриаршеската катедрала \"Св. Александър Невски\". В края на богослужението Негово Светейшество ще прочете Рождественското Синодално послание.Ето и посланието на патриарх Неофит:Възлюбени в Господа чеда на светата ни Църква,Благоговейно притихнали пред дивната тайна на явяването в плът на Божия Син, и тази година посрещаме раждащия се в света Богомладенец Господ наш Иисус Христос. Прекланяме се пред величието на безграничната и жертвена Божия любов към нас и, следвайки звездата, заедно с мъдреците, мислено се отправяме към приютилата Го пещера, където, присъединявайки се към ангелския хор, пеем и възпяваме: \"Твоето Рождество, Христе Боже наш, озари света със светлината на познанието\" (Тропар, гл. 4).Христовото Рождение озарява всеки от нас и цялото творение. И затова, в неизразимата си радост и благодарност, Църквата тържествува и изповядва: \"Девицата днес ражда Свръхестествения, и земята поднася на Непристъпния пещера Ангели с пастирите славословят, а мъдреците със звездата пътешестват. Защото заради нас се роди Младенец Предвечният Бог\" (Кондак, гл. 3).Днес се изпълнява обещанието, дадено на съгрешилите наши праотци (Бит. 3:15) и на ветхозаветните патриарси (Бит. 22:18; 49:10). Открива се \"тайната, умълчавана от вечни времена\" (Рим. 14:24), днес за всички нас и за цялото творение настъпва \"благоприятната Господня година\" (Ис. 61:2; Лука. 4:19).Възприел човешката природа, Бог се ражда, за да освободи човечеството от онзи, който незаконно e притежавал властта на греха и смъртта (Евр. 2:14-15). \"Затова се и яви Синът Божий свидетелства св. апостол и евангелист Йоан Богослов, за да разруши делата на мрака\" (1 Йоан. 3:8), защото в Христа Иисуса \"имаше живот, и животът беше светлината на човеците\" (Йоан. 1:4). И защото, както свидетелства и Сам Господ: \"Аз дойдох, за да имат живот, и да имат в изобилие\" (Йоан. 10:10).За същото многократно говори и апостолът на народите св. апостол Павел, който казва: \"Когато се изпълни времето, Бог изпрати Своя Син (Единороден), Който се роди от жена и се подчини на закона, за да изкупи ония, които бяха под закона, та да получим осиновението\" (Гал. 4:1). И още: \"Благодатта се яви в голямо изобилие, та, както грехът царува, причинявайки смърт, тъй и благодатта да се възцари с правда за живот вечен, чрез Иисуса Христа, нашия Господ\" (Рим. 5:20-21).Към този живот, който ни носи великото и дивно тайнство на Боговъплъщението, към победата над смъртта и наследяването на вечния живот в Божието царство сме призовани всички ние, които сме преминали през банята на светото Кръщение в името Христово, които се подвизаваме във вярата и се спасяваме в Христа, чрез живота и делата си и днес възвестяваме на света великата тайна на благочестието: \"Бог се яви в плът, засвидетелствуван бе от Духа, показа се на Ангели, проповядван биде на народи, приет с вяра в света, възнесе се в слава\" (1 Тим. 3:16).Като разсъждава върху тайната на Боговъплъщението и ролята на Пресветата наша Владичица и всякога Дева Богородица в нея, великият отец на Църквата свети Ириней Лионски казва: \"Силата на Всевишния осенила св. Дева и затова роденото от нея е свято и Син на Всевишния Бог, Който сътвори и Неговото въплъщение, и откри пред нас ново раждане та, както чрез предишното раждане ние наследявахме смъртта, така чрез това ново раждане да наследим живота\" (Против ересите, 5, 1, 3).На свой ред божественият наш отец св. Йоан Златоуст, разглеждайки явяването на Божия Син в плът като най-съвършената изява на Божията любов към творението, ни съветва неизменно да усвояваме плодовете на Боговъплъщението и да подражаваме на тази всепобедна Божия любов и казва: \"Любовта е нещо велико и непобедимо... нека да я проявяваме на дело. Господ ни помири със Себе Си, следователно сега, когато Му станахме приятели, нека и останем такива. Той отвори пътя затова нека го следваме...\" (Беседи върху Евангелието според Йоан, 76, 3).Възлюбени в Господа,Като следваме Господните повели, апостолските наставления и думите на светите наши отци, да постоянстваме във вярата и в усвояването на плодовете от спасителното за нас Въплъщение на Божия Син и наш Господ Иисус Христос. Нека с думите и делата си бъдем истински Господни ученици, Негови свидетели и възвестители на святата Му воля, проповедници на спасителното за човеците евангелско благовестие, та по завета Христов, като виждат делата ни, всички да познаят Истината и да прославят Небесния наш Отец (Мат. 5:16). Нека със слово и дело подражаваме на Неговата жертвена любов към нас, както и Сам Той ни казва: \"По това ще познаят всички, че сте Мои ученици, ако любов имате помежду си\" (Йоан. 13:35).В деня на славното Христово Рождество отечески приветстваме всички верни чеда на светата наша Православна Църква в Родината ни и далеч от нейните предели, като всесърдечно благопожелаваме на всички вас крепко здраве, бодър дух и благословени от Бога успехи във всяко богоугодно и доброполезно начинание!Божията милост и любов, благодат и мир на раждащия се днес във Витлеем Богомладенец и общението в Светия Дух да бъдат с всички нас!ЧЕСТИТО РОЖДЕСТВО ХРИСТОВО!", "date": "2017.12.24", "title": "Патриарх Неофит отслужи празнична литургия за Бъдни вечер"}
{"url": "https://news.bg/world/nay-skapata-elha-v-sveta-ne-e-na-rokfeler-plaza-vizhte-kade-e.html", "text": "18-метровата изкуствена елха, поставена в центъра на Белград, е най-скъпата в света.Тя е струвала €83000, отбелязват местни медии. По този начин цената на елхата е четири пъти по-висока от тази на елхата пред Рокфелер Сентър в Ню Йорк, отбелязва агенция ТАНЮГ.Кметът Синиша Мали каза, че не е наясно с разходите и ще отмени сделката, но опозиционните групи твърдят, че властите са участвали в корумпирано и разточително използване на публични средства.Трябва да се отбележи, че Синиша Мали вече влезе във водещите новини за предполагаемото плагиатстване на докторската си дисертация. Остава освен това неясно с какви пари е платил Мали за 24-те си апартамента в България.Те са в затворен комплекс край Черно море.", "date": "2017.12.24", "title": "Най-скъпата елха в света не е на Рокфелер плаза! Вижте къде е"}
{"url": "https://news.bg/world/13-koli-byaha-razbiti-za-nosht-v-stolichniya-kvartal-nadezhda.html", "text": "Масова кражба на автомобилни акумулатори в София - 13 коли бяха разбити за нощ в столичния квартал \"Надежда\". Полицията издирва крадците.Колите са атакувани между 2 и 5 часа сутринта. Алармата не е спряла обирджиите, разказва пред бТВ Цветан. Атаката на неизвестните крадци е помрачила празниците и на него, и на съседите му.Собствениците на разбитите коли предполагат, че акумулаторите ще бъдат продадени на вторични суровини. В пунктовете за тях се плащат по 10 лева за всеки.От полицията заявиха, че разследват случая. А навръх Коледа потърпевшите ще трябва да отделят поне по 150 лв. за нови акумулатори и по още 50, за да сменят разбитите стъкла.", "date": "2017.12.24", "title": "13 коли бяха разбити за нощ в столичния квартал \"Надежда\""}
{"url": "https://news.bg/press/borisov-vatreshnite-problemi-da-se-slozhat-na-pauza-za-evropredsedatelstvoto-desetki-minyori-protestiraha-v-tsentara-na-kyustendil.html", "text": "Проблеми. \"Сега\":Българското външно министерство предупреждава за големи пътни проблеми в Гърция заради снегаСнежна буря удари централната и северната част на Гърция. Стотици шофьори останаха блокирани на главната магистрала Атина-Солун.От българското Министерство на външните работи съобщиха, че е затруднено движението на моторни превозни средства в окръзите Драма, Родопи, Флорина, Пелас и Арта в областта Западна Македония, както и част от областите Пелопонес, Тесалия и Ахарне.Има затворени участъци и в райна на столицата в посока Неа Макри.Заради лошото време са затворени пристанищата Рафина и Лаврио.В българското посолство в Атина няма сигнали към момента за проблеми с наши сънародници заради лошото време.Очакванията на меоролозите са за ново влошаване на времете по-късно в днешния ден. Европредседателство. \"Монитор\":Борисов: Вътрешните проблеми да се сложат на пауза за Европредседателството Договорът за добросъседство и приятелство между България и Република Македония, който подписахме със Зоран Заев, е един от малкото случаи в историята, когато две балкански държави без посредник и външен натиск се договарят да решат своите проблеми. Това заяви по БНТ министър-председателят Бойко Борисов. \"Мисля, че и македонският народ узря за Договора за добросъседство. Те се увериха, че ние се отнасяме към тях с най-топли чувства. Искаме те да са стабилни, да празнуваме заедно празниците и те да не бъдат повод за кавги. Ние бяхме храбри със Зоран Заев и заедно се поклонихме на паметниците на цар Самуил в София и на паметниците в Скопие.  Престъпник. \"24 Часа\":Прокуратурата иска постоянен арест за заловения сериен изнасилвач в ПловдивПловдивската районна прокуратура внася в съда искане за постоянен арест на серийния изнасилвач Владимир Петков.Той беше заловен в петък късно вечерта по описание на жертвите и е задържан за 72 часа. Престъпленията според обвинението са извършени в условия на опасен рецидив.32-годишният мъж е от Пазарджик, но от известно време живеел в Пловдив на квартира и работел във фирма за климатици. Наскоро се разделил с жената, от която имал и дете. Прокуратурата внася искането за за постоянното му задържане утре.  Екшън. \"Сега\":23-годишен задигна камион и катастрофира след гонка23-годишен мъж задигна камион и катастрофира при опит да избяга от преследващите го полицаи, съобщи Дарик радио. Кражбата е извършена в петък вечер във варненското село Старо Оряхово. Около 21 ч. пред магазин за хранителни стоки водач на \"Мерцедес\" оставил товарния автомобил с работещ двигател и ключ на контакта, докато разтовари. Младежът подкарал камиона и потеглил към Варна. Полицейски екип се опитал да го спре преди Аспарухов мост, но той не се подчинил и последвало преследване. На кръгово кръстовище на ул. \"Девня\" младият мъж загубил контрол над автомобила и се обърнал странично, като при инцидента не е пострадал.Крадецът е от село Любен Каравелово и досега няма криминални регистрации. Арестуван е за денонощие, а случаят е предаден на прокуратурата. Протест. \"Монитор\":Десетки миньори протестираха в центъра на Кюстендил Около 50 съкратени миньори от рудниците в Бобов дол излязоха на протест в центъра на Кюстендил. Недоволството на вече бившите работници е срещу обнародвани в Държавен вестник промени в правилата за пенсиониране. Според тях, те няма да могат да се пенсионират по-рано и ще трябва да чакат още 20 години. \"Имам трудов стаж от близо 26 години, 45 години навърших през ноември. През месец май разчитах да се пенсионирам, а сега с този парадокс отивам на 60 години. До началото на следващия месец съм на борсата, след това оставам без пари, коментира един от протестиращите в центъра на Кюстендил.При недоволните миньори пристигна и омбудсманът Мая Манолова, която пое ангажимент за решаването на казуса. \"Проверих, нито на заседанията на бюджетната и на социалната комисии, нито в зала на първо и второ четене, някой от депутатите е коментирал това предложение.", "date": "2017.12.24", "title": "Борисов: Вътрешните проблеми да се сложат на пауза за Европредседателството; Десетки миньори протестираха в центъра на Кюстендил"}
{"url": "https://news.bg/world/izrael-osvobodi-trimata-turski-turisti.html", "text": "Израелските власти са освободили задържаните по-рано трима турски туристи, предаде \"Ройтерс\".Арестите бяха извършени в петък в Йерусалим след инцидент. По време на пореден протест полицаи са били нападнати.На тримата обаче няма да бъдат повдигнати обвинения. Полицията арестува мъжете в заградения стар град на Източен Йерусалим, които палестинците искат като столица на собствената си бъдеща държава.Демонстрациите избухнаха, след като САЩ обявиха намерение да признае града за столица на Израел. Това разгневи мюсюлманите по цял свят. САЩ се оказаха изолирани, тъй като не срещнаха подкрепа от ЕС и ООН. ", "date": "2017.12.24", "title": "Израел освободи тримата турски туристи "}
{"url": "https://news.bg/world/beliyat-dom-otricha-za-obidni-repliki-na-tramp.html", "text": "От Белия дом отрекоха в изявление американският президент Доналд Тръмп да е обиждал народите на Хаити и Нигерия, предаде Telegraph.co.uk. Там се казва, че това твърдение идва от неназован източник. Това заяви говорителят Сара Сандърс. По думите й, всички лица, присъствали на въпросната среща, са отрекли той да е казвал нещо подобно. Сред тях е и държавният секретар Рекс Тилърсън. Според информациите, държавният глава е казал, че всички хаитяни са болни от СПИН, а нигерийците живеят в колиби и няма да се върнат никога в тях. Репликата била по отношение на имигрантите. Според New York Times, Тръмп е казал това на среща с екипа си през юни, когато е било обсъждано нивото на миграция. Недоволен, че твърде много мигранти получават визи, той е казал обидните думи. ", "date": "2017.12.24", "title": "Белият дом отрича за обидни реплики на Тръмп "}
{"url": "https://news.bg/world/kurts-se-obyavi-sreshtu-kvotite-za-migranti-na-es.html", "text": "За отпадане на квотната система за прием на мигранти в ЕС се обяви австрийският канцлер Себастиан Курц, предаде \"Ройтерс\".В интервю за Bild am Sonntag, той отново даде ясно да се разбере, че за него този план е провален. Неведнъж Курц е повтарял,  че тези квоти са \"неефективни\" и \"сериозно разединяващи\".По думите му, това не води Европа доникъде, защото бежанците не избират страни като България или Унгария, а отиват предимно в Австрия, Германия и Швеция. Заради това по-адекватно е, според него, да се помага в самите страни, от които идват тези хора. Това трябва да става или с военно участие, или с помощ в \"сигурните зони\" около държавите, където са настанени бежанците. Той не уточнява какви да бъдат военните средства. ", "date": "2017.12.24", "title": "Курц се обяви срещу квотите за мигранти на ЕС"}
{"url": "https://news.bg/world/vav-vtori-us-sad-padna-zabranata-transseksualnite-da-sluzhat-v-armiyata.html", "text": "Втори съд в САЩ се обяви срещу забраната транссексуалните да служат в армията, предаде \"Индипендънт\". Този път става въпрос за апелативния съд във Вашингтон. Преди това федерален съд във Вашингтон забрани през октомври на американския президент Доналд Тръмп да променя политиката на правителството относно военната служба на транссексуалните хора. От президентската администрация обаче обжалваха решението. Вероятно от там ще поискат да се произнесе по въпроса и Върховният съд. Тръмп обяви през август, че възнамерява да обърне курса на политиката, стартирана през 2016 г. от предишната администрация на Барак Обама, която позволява в американската армия открито да служат транссексуални хора.Тръмп уточни, че ще разпореди връщане към политиката, провеждана преди юни 2016 г., според която военнослужещи могат да бъдат отстранени от армията по причина, че са транссексуални.Транссексуалните хора ще могат да постъпват в американската армия от началото на следващата година. Това обявиха от Пентагона след съдийското решение от октомври.  ", "date": "2017.12.24", "title": "Във втори US съд падна забраната транссексуалните да служат в армията "}
{"url": "https://news.bg/world/fuhimori-v-bolnitsa-s-opasnost-za-zhivota.html", "text": "Бившият перуански президент Алберто Фухимори е бил приет в болница и е с опасност за живота, предаде \"Ройтерс\".Той бе преместен в болничното заведение от затвора, в който излежава присъдата си. Ексдържавникът е с ниско кръвно и аритмия. Това са съобщили от болницата. Фухимори, начело на Перу в периода 1990-2000 година,общо 25 години затвор и 9 млн. долара глоба през 2009 година.Той отиде в затвора по обвинения в корупция, фалшификация на документи и репресии срещу политически противници.Опитите му да излезе предсрочно от затвора се провалиха, тъй като дъщеря му Кейко не бе избрана за президент, а молбата му за помилване бе отхвърлена поради неспазени процедури. Нацията все още е разделена в оценката си на управлението на Фухимори.", "date": "2017.12.24", "title": "Фухимори в болница с опасност за живота "}
{"url": "https://news.bg/world/hilyadi-izraeltsi-iskat-ostavkata-na-netanyahu.html", "text": "Хиляди израелци поискаха оставката на премиера Бенямин Нетаняху, предаде АФП.Вчера вечерта в Тел Авив се проведе пореден протест срещу корупцията във властта.Според полицията, в демонстрацията са участвали няколко хиляди души. Протестът е пореден за този месец. Припомняме, че неотдавна нови  управлението и демонстрантите са гневни, че се прикриват подобни престъпления.Израелската полиция съобщи в края на ноември, че е намерила достатъчно доказателства за повдигане на обвинения срещу Авриел Бар-Йосиф, бивш съветник по национална сигурност на премиера Бенямин Нетаняху.Обвиненията са за подкуп, измама и злоупотреба с доверие във връзка с афера, свързана със закупуването на подводници, когато е бил заместник-председател на Съвета за национална сигурност на Израел.Нетаняху отхвърли обвиненията и на свой ред се нахвърли на полицията с твърдението, че се правят опити за отстраняването му от власт. ", "date": "2017.12.24", "title": "Хиляди израелци искат оставката на Нетаняху "}
{"url": "https://news.bg/society/badni-vecher-e-2.html", "text": "Празнуваме един от най-светлите християнски празници - Бъдни вечер, който се чества семейно от всички християни.Семейството се събира в очакване на раждането на Божия син - Иисус Христос. Празникът Бъдни вечер е посветен на дома, огнището, но и на починалите предци - родственици, които също се смятат за част от семейството.Според библейското предание, на Бъдни вечер започват родилните мъки на Дева Мария. Тази вечер е начало на празненството, възславящо Христовото рождение.Християнският празник, който предшества раждането на Христос, българите наричат \"Малка Коледа\", \"Суха Коледа\", \"Детешка Коледа\" или по-рядко - \"Мали Божич\" и \"Крачун\".Празничната трапеза включва обреден хляб, наречен \"Боговица\", \"Богова пита\", \"Божичник\", \"вечерник\", \"светец\" или \"харман\". Той е замесен с \"мълчана вода\" от момата или от млада булка, като брашното е пресято през три сита. От тесто върху хляба се оформят изображения на нивата и домашните животни. Освен този хляб, момата носи и \"вит-превит кравай\", който е предназначен за коледарите.Върху трапезата се нареждат нечетен брой ястия - 7, 9 или 11. Сред тях са пълнени чушки с ориз, сърми, боб, леща, варено жито, баница с тиква, ошав. Според традицията, колкото повече са ястията, толкова по-богата ще е годината.Вечерята започва с прекадяването на трапезата, стаите, оборите и градината, за да се прогонят злите духове. След четене на молитвата, стопанинът разчупва питата с парата и първото парче от нея се оставя пред иконата за Бога, второто е за къщата, а останалите се разпределят на всеки член от семейството. Вярва се, че на когото се падне парата, той ще има най-голям късмет през годината.Обичаят повелява по време на яденето да не се става. Трапезата не се прибира, защото се вярва, че починалите идват да вечерят и да се погрижат за благополучието на живите.Под трапезата стопанката слага слама, която се асоциира със сламата в яслата на новородения Христос. Тази слама не се хвърля. Тя се поставя в градините или под плодните дръвчета, за да раждат повече. Не се изхвърля и пепелта от бъдника. Обикновено стопаните я пръскат в нивите и лозята - за плодородие. От нея слагат и в семето за посев. С тази пепел лекуват и някои заболявания.Днешната коледна елха замества бъдника - пън от плодовито дърво, който горял цяла нощ на 24 срещу 25 декември в огнището, за да се помогне на раждането на новото слънце, на новия Бог, да му даде енергия и светлина.Елхата със запалените свещи символизира този обред. Основните цветове на украсата й са червено, жълто, златно - цветовете на слънцето и на огъня, азапалените свещи са като искрици от горящия бъдник. На Бъдни вечер завършват и дългите 40-дневни коледни пости.", "date": "2017.12.24", "title": "Бъдни вечер е"}
{"url": "https://news.bg/world/sanktsiite-na-oon-sa-obyavyavane-na-voyna.html", "text": "Като обявяване на война разглежда Северна Корея наложените от Съвета за сигурност нови санкции, предаде \"Гардиън\". Пхенян заплаши с последствия държавите, подкрепили строгите мерки. Според властите, те \"ще платят висока цена\" за решението си.Това се казва в изявление на външното министерство на КНДР, са съобщили държавни осведомителни агенции. В него се казва още, че САЩ са се уплашили от ядрената мощ на Северна Корея и такива действия са израз на паника. Резолюцията на Съвета за сигурност е равносилна на икономическа блокада, се заявява в позицията. Съветът за сигурност единодушно одобри по-рано въвеждането на по-строги санкции срещу Северна Корея заради продължаващите ракетни и ядрени изпитания от страна на Пхенян.От 1 януари лимитът за петролните доставки, които може да получава Северна Корея, вече няма да е 2 милиона барела годишно, а 500 хиляди барела.Забранява се да се доставят на Пхенян храни и селскостопанска продукция, машини, електроуреди, дървесина.Наложена е и забрана за внос на промишлено оборудване, транспортни средства, желязо, стомана и други метали.На 16 физически лица са наложени визови забрани. Активите им извън Северна Корея се замразяват.Севернокорейците в чужбина, изпращащи пари на близките си в страната, трябва да бъдат репатрирани в рамките на 12 месеца.Припомняме, в края на ноември Пхенян изпита междуконтинентална ракета, която според севернокорейските власти може да достигне континенталната територия на САЩ.", "date": "2017.12.24", "title": "Санкциите на ООН са обявяване на война "}
{"url": "https://news.bg/crime/zaloviha-ukrainets-razbival-kafe-mashini-v-primorsko.html", "text": "Полицаи от Приморско и Созопол задържаха криминално проявен украинец за взломяване на кафе машини.28-годишният М.Е. живее временно в Равадиново и не притежава документи за самоличност. На 15 и 16 декември той разбил два кафе-автомата в Приморско. Той откраднал 420 лв. на монети. Украинецът пробвал да открадне и 70 лв. от друга кафе машина.28-годишният мъж е направил пълни самопризнания за случаите и описал точния механизъм за извършване на кражбите.В резултат на полицейското разследване станало ясно, че украинецът взломил и четвърти кафе-автомат, собственост на 40 годишен мъж от Приморско.С прокурорско постановление на прокурор от Районна прокуратура - Царево е задържан за срок от 48 часа.Работата по случаите продължава от служители на Районно управление - Приморско.", "date": "2017.12.24", "title": "Заловиха украинец, разбивал кафе машини в Приморско"}
{"url": "https://news.bg/society/hemus-i-struma-prioritet-na-mrrb-prez-2018-g.html", "text": "Автомагистралите \"Хемус\" и \"Струма\" са сред приоритетите на Министерството на регионалното развитие и благоустройството и през 2018 г.От пресцентъра на ведомството изтъкват, че изграждането на АМ \"Хемус\" е свързано с бъдещето на Северна България, която изостава в развитието си от Южна България. Като причина за това се посочва липсата на модерни и бързи пътни връзки. Магистралата е с обща дължина от 420 км. Вече са готови участъците София - Ябланица и Белокопитово - Варна. Те представляват общо 165 км. Планувано за догодина е строителството на още 75 км - от Ябланица до п.в. Боаза, от Боаза до пътя Ловеч-Плевен, както и участъкът Белокопитово-Буховци.Допълнителни 85 млн. лв. са заделени в националния бюджет за 2018 г. за изграждането на пътната артерия.Сред приоритетите на ведомството е и магистралата \"Русе -Велико Търново\". От Министерството се похвалиха, че подготовката на строителството й върви с бързи темпове. За проекта й предстои Министерството на околната среда и водите да излезе със становище по доклада за ОВОС.Предвижда се, че новата магистрала \"Русе-Велико Търново\" да бъде завършена през 2021-2022 година.2018 г. ще бъде решаваща и за АМ \"Струма\". През предстоящата година се очаква Лот 3.3 от Кресна до Сандански да бъде готов с 6 месеца по-рано - през ноември 2018 г.Амбицията на Агенция \"Пътна инфраструктура\" е да влезе в график и с най-трудния участък - през Кресненското дефиле. Най-късно до края на март догодина трябва да е готова цялостната тръжна документация за избор на изпълнители на проектирането, строителството и строителния надзор. Най-късно до 30 април 2018 г. трябва да стартират обществените поръчки и ако няма обжалване, в края на август трябва да има избрани изпълнители.За МРРБ важен е и проектът за модернизация на скоростния път от Калотина до София. Според ведомството той е много важен за връзките между балканските страни. Подготовката за участъка от ГКПП \"Калотина\" до Сливница вече е започнала. Това е един от знаковите проекти, стартирани по времето на кабинета \"Борисов 3\", акцентират от МРРБ.За повишаване на безопасността на движение е важна реконструкцията на участъка Поморие - Ахелой с изграждане на второ платно, както и строителството на обхода на Ахелой, с което трафикът ще бъде изведен извън града. Предстои през 2018 г. да започне изграждането и на обхода на Поморие.", "date": "2017.12.24", "title": "\"Хемус\" и \"Струма\" - приоритет на МРРБ през 2018 г."}
{"url": "https://news.bg/crime/tir-katastrofira-v-rayona-na-rishki-prohod.html", "text": "ТИР е катастрофирал на пътя II-73 Вълчин - Прилеп \"Ришки проход\".При село Лозарево движението по-рано се осъществяваше само в едната лента, съобщиха от Агенция \"Пътна инфраструктура\".Трафикът там вече е възстановен.От АПИ призовават шофьорите да се движат с повишено внимание и съобразена скорост, спазвайки указанията на \"Пътна полиция\". ", "date": "2017.12.24", "title": "ТИР катастрофира в района на \"Ришки проход\""}
{"url": "https://news.bg/world/mazh-s-machete-rani-8-dushi-v-los-andzhelis.html", "text": "Мъж въоръжен с мачете рани най-малко 9 души в северен Лос Анджелис, САЩ. Това съобщи в Twitter репортерът на FOX - Бил Мелъджин.Мъжът е носил противогаз. Инцидентът е станал в района на Канога Парк.Полицаи от Лос Анджелис са били на мястото. По първоначална информация инцидентът е започнал като домашно насилие.Служителите на реда са стреляли по нападателя и са го ранили. Той е откаран в болница и по-късно е починал.Съседи казали пред репортера, че в къщата имало шест деца. Хората, които живеят в близост, чули викове и крясъци .Полицията в Лос Анджелис информира, че има един тежко ранен.По информация на Мелуджин няма наранени деца, нито полицейски офицери.", "date": "2017.12.24", "title": "Мъж с мачете рани 8 души в Лос Анджелис"}
{"url": "https://news.bg/crime/trima-zaginaha-v-katastrofa-v-harmanli.html", "text": "Трима са жертвите на пътен инцидент в Харманли, съобщава БНР, позовавайки се на полицейска дирекция в Хасково.Тримата младежи са загинали в катастрофа тази сутрин към 1:20 часа на ул. \"Македония\".Шофьор на автомобила \"Ауди\" е бил 26-годишен мъж. Той е карал с несъобразена, висока скорост, загубил е управлението. Колата е излязла от пътното платно и челно се е ударила в бетонен гараж.При сблъсъка на място са починали водачът и двама младежи, пътували в колата. Двамата загинали пътници са на 25 и 27 години, родом от Хасково.По случая е образувано досъдебно производство.", "date": "2017.12.24", "title": "Трима загинаха в катастрофа в Харманли"}
{"url": "https://news.bg/disasters/37-dushi-zaginaha-pri-pozhar-vav-filipinski-mol.html", "text": "Най-малко 37 души са загинали при пожар в търговски център във Филипините, съобщава \"Ройтерс\".\"Нека се молим за тях\", коментира най-големият син на президента Родриго Дутерте. Самият президент също пристигнал на мястото на трагедията да утешава членове на семействата на жертвите на пожара в град Давао. Огънят е избухнал в мебелен магазин на третото ниво на търговския център и бързо е обхванал аутсорсинг кол център на горния етаж, коментира Терезита Гаспан, говорител на градското управаПричината не е известна, но е започна разследване, допълва тя.Шест души са спасени и откарани в болница.", "date": "2017.12.24", "title": "37 души загинаха при пожар във филипински мол"}
{"url": "https://news.bg/entertainment/koledni-vodolazi-nosyat-lakomstva-na-detsata-v-burgas.html", "text": "Водолази в коледни костюми донесоха подаръци на бургаските деца, съобщава БНР.Инициативата на сдружението \"Приятели на морето\" се превръща в традиция.13 водолази днес се преобразиха в любимите коледните персонажи.Без притеснения дядо Коледа, Снежанка и джуджетата се гмурнаха във водите на бургаския залив. Във морските води водолазите пиха шампанско и изкараха гърне с лакомства, с които почерпиха малчуганите дошли да ги наблюдават от моста в града.\"Тюлените бяха много превъзбудени и бяха размътили водата. Имаше лоша видимост. Не беше студено. Ние сме подходящо облечени, с много желание и радост. Трябва да донесем подаръците на децата. Има и морска Коледа\", заяви Стоян Димитров, който е член на сдружението.Температурата на въздуха днес в Бургас беше 0°, а тази на водата едва 2°. Въпреки това настроението беше празнично.\"Организирахме това гмуркане, за да покажем, че морето е хубаво и през зимата\",добави още Димитров.Коледното гмуркане в Бургас продължи 15 минути. То се е превърнало в традиция в морския град и се провежда за трета поредна година.", "date": "2017.12.24", "title": "Коледни водолази носят лакомства на децата в Бургас"}
{"url": "https://news.bg/int-politics/v-turtsiya-uvolniha-po-speshnost-nad-2-700-dushi.html", "text": "В Турция 2 756 души са освободени от работа служители в обществени институции, войници, учители и служители на министерства, за връзки с \"терористични\" организации, съобщава \"Ройтерс\".Установено е, че хората са били или са свързани с \"терористични\" групи и структури, които действат срещу националната сигурност, съгласно постановление, публикувано в Държавен вестник.Повече от 50 000 души, включително военни и държавни служители, са задържани в очакване на съдебен процес в резултат на неуспешния преврат, а като главен виновник и организатор Турция посочва ислямския проповедник Фетхула Гюлен. Над 150 000 души са освободени от работа след потушаването на преврата.", "date": "2017.12.24", "title": "В Турция уволниха по спешност над 2 700 души  "}
{"url": "https://news.bg/int-politics/nay-golemiyat-samolet-amfibiya-ag600-kunlong-poletya-v-kitay.html", "text": "Най-големият самолет амфибия AG600 Kunlong полетя за един час в Китай, съобщава БиБиСи.Самолетът приблизително с размера на Boeing 737, но е с четири турбовитлови двигателя, се издигна от летище Жухай в южната провинция Гуангдонг. Самолетът може да превозва 50 души и да остане във въздуха 12 часа.Той е предвиден за противопожарни и морско-спасителни операции, но има и военни приложения, които могат да бъдат използвани в спорния район на Южнокитайско море. AG600, с кодово име Kunlong, може да достигне най-южния край на териториалните претенции на Китай в района.\"Синхуа\" описват самолета като \"дух защитник на морето, островите и рифовете\". Излитането и полета се предават на живо по държавната телевизия, а завръщането му е посрещнато от войници и военна музика.Самолетът е разработван осем години и има максимално тегло за излитане 53,5 тона и размах на крилата 38,8 метра. Вече има 17 поръчки за Китай.Китайската политика по отношение на Южнокитайско море е оспорвана от редица съседни страни, а миналогодишният трибунал, подкрепен от ООН, отхвърля претенциите на Пекин за голяма част от региона.AG600 може и да е рекордьор в момента, но е по-малък от известната \"плавателна лодка\" на милиардера Хауърд Хюз. Hughes H-4 Hercules на Хюз има размах на крилата 97.54 метра.Н-4, има само един полет с продължителност около 26 секунди и то през 1947 г. Никога след това не е политал отново и е в музей в Орегон, САЩ.", "date": "2017.12.24", "title": "Най-големият самолет амфибия AG600 Kunlong полетя в Китай"}
{"url": "https://news.bg/int-politics/siriyski-voyski-sa-otblasnali-ataka-na-dzhabhat-an-nusra-na-yug-ot-alepo.html", "text": "Сирийската армия е отблъснала нападение на \"Джабхат ан-Нусра\" на юг от Алепо (360 км от Дамаск), съобщава изданието \"Ал Ватан\", цитирано от ТАСС.Атакувани са позициите на правителствените сили до селището Хан-туман, но са отблъснати. Сирийската артилерия е отвърнала, унищожавайки танк, две бронирани машини, няколко оръдия и пет джипа с картечници. Според военни източници, бойците са загубили повече от 30 души.Посочва се, че атаката на ан-Нусра и техни съюзници е имала за цел да прекъсне операцията, която се подготвя от сирийското командване в южния и югозападния фронт близо до Алепо. Правителствените войски имат за задача да се възстановят позициите си по стратегическия път Дамаск - Алепо, както и да започнат офанзива към военно летище Абу Зухур.Армията и милициите се борят срещу \"Джабхат ан-Нусра\" в северната част на провинция Хама (на 220 км от Дамаск), по линията Мшеирфа- Ел-Латамана и в близост до населените места Джабурин и Машруа, северно от Хомс (165 км от Дамаск).", "date": "2017.12.24", "title": "Сирийски войски са отблъснали атака на \"Джабхат ан-Нусра\" на юг от Алепо"}
{"url": "https://news.bg/regions/pozhar-izpepeli-osem-kashti-v-sheker-mahala.html", "text": "Осем къщи изгоряха при пожар тази нощ в пловдивската \"Шекер махала\". За щастие, няма пострадали, съобщи бТВ.Сигналът за пожара е подаден около 19 ч. Пет противопожарни автомобила се бориха с огнената стихия. Напълно изпепелени са 8 постройки.В продължение на часове една от възловите входно-изходни артерии за магистрала \"Тракия\" - булевард \"Голямоконарско шосе\", беше задимена.По първоначална информация най-вероятна причина е подпалване от искра на печка за твърдо гориво в една от къщите. Огънят се е разпространил в околните постройки за минути.", "date": "2017.12.24", "title": "Пожар изпепели осем къщи в Шекер махала"}
{"url": "https://news.bg/world/samolet-katsna-izvanredno-v-belgrad.html", "text": "Самолет \"Еърбъс А320\" на авиокомпания \"Суис интърнешънъл ерлайнс\" е кацнал извънредно на летището \"Никола Тесла\" в Белград, съобщава Танюг.Той е летял по маршрута Цюрих - Ниш.Отговорните летищни служби незабавно реагираха в съответствие с процедурите и бяха готови да приемат аварийно кацане. За щастие не се е наложила тяхната намеса. Еърбъсът е кацнал успешно около 17 часа местно време.Всичките 177 пътници са били превозени с автобуси до Ниш.Извънредното кацане не се е отразило на редовността на въздушното движение от Белград, се казва в изявлението от летището.", "date": "2017.12.24", "title": "Самолет кацна извънредно в Белград"}
{"url": "https://news.bg/world/oon-s-byudzhet-ot-usd5-4-mlrd.html", "text": " Общото събрание на ООН одобри в неделя бюджета на световната организация за 2018 г. - 2019 г. Той ще е в размер на $ 5.39 млрд. или със $ 166 млн. по-малко в сравнение с предишния двугодишен период, отбелязва АФП.Бюджетът на организацията се формира за сметка на вноските на държавите-членки. Делът на всяка страна се изчислява въз основа на средния брутен вътрешен продукт за десетгодишен период, като се отчитат доходите на глава от населението и външния дълг. Съединените щати остават най-големият спонсор на Организацията на обединените нации, който покрива повече от 20% от разходите на организацията. Делът на Русия е под 2,5%.Най-горещ привърженик на намаляването на бюджета са Съединените щати. Белият дом иска да се намалят разходите на ООН от $ 250 милиона. Все пак беше договорено частично свиване на разходите на световната организация от $166 млн. да се намали финансирането за Палестина, Ливан и Афганистан.Одобреният в неделя бюджет не включва разходите за мироопазващи операции. За текущата финансова година - до 30 юни 2018 г. - за тези цели бяха разпределени 7,3 милиарда долара - 570 милиона долара по-малко от година по-рано. Освен това, отделно от бюджета - за сметка на доброволните вноски - се формира . През 2018 г. ООН поиска от държавните и частните донори да отпуснат 22,5 милиарда долара, за да посрещнат нуждите на 91 милиона души в беда.", "date": "2017.12.24", "title": "ООН с бюджет от $5,4 млрд."}
{"url": "https://news.bg/world/politsiyata-v-teksas-ubi-momche.html", "text": "Полицията в Тексас уби шестгодишно момче, съобщава британският в. \"Телеграф\".Трагичният инцидент е станал при преследване на жена в Сан Антонио.Шестгодишният Камерън Прескът бил уцелен в корема. Той бил ранен от случаен куршум. Полицията стреляла по Аманда Джоунс, която се опитвала да избяга.При преследването тя минала покрай каравана, в която било момчето. Силите на реда са извикали линейка, но Камерън Прескът починал на път за болницата.От семейството на убитото момче заявиха, че полицаите, които са стреляли, трябва да бъдат подведени под съдебна отговорност.Силите на реда заявиха, че съжаляват за трагичния инцидент и призоваха да се изчакат изводите от започналото вътрешно разследване.Медиите съобщават, че Аманда Джоунс е носела черна тръба, а не оръжие, по време на нейното преследване. Тя също е била убита, при отказа й да се предаде.В момента са събрани $15 000 долара за погребението на Камерън Прескът.", "date": "2017.12.24", "title": "Полицията в Тексас уби момче"}
