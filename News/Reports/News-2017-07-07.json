{"url": "https://news.bg/regions/kola-se-zapali-na-metri-ot-benzinostantsiya-v-sofiya.html", "text": "Кола се е запали на метри от бензиностанция тази вечер. Инцидентът е станал на столичния булевард \"Цариградско шосе\", съобщава Нова телевизия.Автомобил се е приближил до бензиностанцията, за да зареди метан.На метри от входа е избухнала в пламъци. Само за 10 минути колата е била угасена.", "date": "2017.07.07", "title": "Кола се запали на метри от бензиностанция в София"}
{"url": "https://news.bg/world/sasht-yaponiya-i-yuzhna-koreya-se-zakaniha-da-okazhat-maksimalen-natisk-varhu-kndr.html", "text": "Лидерите на САЩ, Япония и Южна Корея осъдиха проведеното от КНДР изпитание на балистична ракета тази седмица като \"голяма ескалация\" и обещаха да окажат \"максимален натиск\" в отговор на ядрената заплаха от Северна Корея, съобщава Ройтерс.Извършеното във вторник изпитание е \"голяма ескалация, която пряко нарушава множеството резолюции на Съвета за сигурност на ООН и ясно демонстрира растящата заплаха\" от страна на КНДР към САЩ, съседите и света, се казва в съвместна декларация на трите държави, приета на форума на Г-20 в Германия.\"\", се допълва още.По-рано днес руският лидер Владимир Путин призова за самообладание и прагматичен подход при разрешаването на въпроса с КНДР.", "date": "2017.07.07", "title": "САЩ, Япония и Южна Корея се заканиха да окажат максимален натиск върху КНДР"}
{"url": "https://news.bg/energy/mozhe-da-otlozhim-evropeyski-ekonormi-za-tets-ove-spored-ekoministara.html", "text": "Страната ни може да получи дерогации (отлагане на влизането в сила) относно  от големите горивни инсталации. Това поясни министърът на околната среда и водите Нино Димов на кръгла маса в Стара Загора, организирана  по повод бъдещето на ТЕЦ-овете в България.Димов обясни, че според директивата се допуска централите, които няма да могат да покрият нормата за серни диоксиди, да могат да получат дерогация. Освен това топлоцентралите трябва ясно да докажат, че разходите за изпълнение на по-строгите норми са по-големи от очакваните ползи за околната среда. По думите на Димов трето условие е да се обоснове, че географското положение на ТЕЦ-овете предполага използването на местни въглища.За да получим въпросните  е необходимо централите да започнат веднага да работят по изпълнението на тези условия, допълни екоминистърът.На форума присъстваше и енергийният министър Теменужка Петкова. По време на дискусията Петкова посочи, че са налице условия за запазването на енергийните ресурси в комплекса \"Марица-изток\".Петкова отбеляза и нуждата на страната ни от топлоелектрическите инсталации и мините за запазването на енергийната ни сигурност и конкурентоспособността на икономиката у нас.\"Българската енергийна система не може да оцелее без големите горивни инсталации\", категорично заяви Петкова. По думите ѝ големите горивни инсталации произвеждат около 40% от електроенергията у нас. Тя допълни, че за да получи България нужните отстъпки от Европейския парламент, трябват ясни действия.Петкова посочи и че Министерството на енергетиката е сформирало работна група за изготвяне на Енергийна стратегия до 2030 година, с хоризонт до 2050 г. В групата участват експерти от парламентарно представените партии, както и от синдикалните организации. \"Това ще гарантира устойчиво развитие на енергийния отрасъл в България в дългосрочен план\", заключи енергийният министър.", "date": "2017.07.07", "title": "Може да отложим европейски еконорми за ТЕЦ-ове според екоминистъра"}
{"url": "https://news.bg/world/evrozonata-otpusna-nov-transh-na-gartsiya-ot-eur8-5-mlrd.html", "text": "Еврозоната отпусна транш от 8,5 милиарда евро на Гърция. Отпускането на парите идва в точния момент за Атина, тъй като трябва да направи голяма вноска по дълга, за да избегне фалит, съобщава АФП.Управителният съвет на директорите на Европейския стабилизационен механизъм днес одобри третия транш от 8,5 млрд. евро финансова помощ за Гърция, пояснява финансовият фонд на еврозоната.19-те финансови министри на страните членки постигнаха дълго забавеното споразумение \"пари за реформи\" с Гърция миналия месец за отпускането на така нужните за Атина пари. Финансовата подкрепа беше забавена заради съдебен спор.С отпускането на парите ще се избегне сценарият от лятото на 2015 г., когато Гърция не можеше навреме да погаси заем към Международния валутен фонд. Сега тя ще плати вноска по дълга от 7 милиарда евро до края на юли.Миналия месец Испания заплаши да блокира транша, тъй като Анкара не се отказа от съдебен иск срещу срещу европейски експерти, включително и срещу официални лица, които са работили в гръцката програма за приватизация.Във вторник Върховният съд на Гърция прекрати случая.Третата спасителна програма за Гърция е от 2015 г. и ще изтече през следващата година. Атина се надява да получи значително облекчение на дълга в края на програмата. В замяна ще трябва да прокара непопулярни реформи за съкращения, за да балансира публичните финанси.", "date": "2017.07.07", "title": "Еврозоната отпусна нов транш на Гърция от €8,5 млрд. "}
{"url": "https://news.bg/regions/otnovo-uran-vav-vodata-na-haskovo.html", "text": "Повишено съдържание на уран е установено в четири проби от питейната вода на Хасково. Естественият уран е над определената максимално допустима стойност.От РЗИ Хасково препоръчват на населението да не използват водата за пиене и приготвяне на храна.Предупреждението влиза в сила я и четири седмици след като .Припомняме,  за сравнително изследване за качеството на питейната вода в Хасково по назначена комплексна експертиза от Районна прокуратура - Хасково по досъдебно производство.Предписание за провеждане на задължителни хигиенни и противоепидемични мерки получено днес в 16,50 часа в Община Хасково и предупреждението е публикувано на сайта на общината. Предписанието е подписано от зам. директора на РЗИ Хасково доктор Станимира Тананова.Изследванията са взети на 5.07.2017 година и показват между 0,031 и 0,044 микрограма на литър съдържание на естествен уран. Допустимата норма за съдържание на естествен уран е 0,03.От РЗИ препоръчват на Общината да уведоми населението на Хасково да не използва водата за питейни нужди и приготвяне на храна. Освен това Общината трябва да осигури бутилирана вода за приготвянето на храна за детските градини и ясли, училища, социални и лечебни заведения.Кметът Добри Беливанов е издал заповед за организация на осигуряването на чиста вода.Скандалът с повишеното ниво на . Тогава излязоха на яве не само повишените стойности на отровния елемент във водопроводната система, но и имаше обвинения от страна на опозиция БСП, че и предишното правителство на ГЕРБ е знаело за опасността, но не е уведомило населението от страх от недоволство и намаляване на предизборните резултати. Здравните власти увериха, че са  и опасност за населението няма. От Федерацията на потребителите в България обявиха, че превишените нива са , но това е останало скрито.Тогава в 44-то Народно събрание бе сформирана и специална временна комисия, която да разследва случая, включително и източникът на уран във водата.Пред същата тази временна комисия главният , че не се установява уран никъде във водопроводната система.", "date": "2017.07.07", "title": "Отново уран във водата на Хасково"}
{"url": "https://news.bg/world/g-19-izolira-tramp-za-klimata.html", "text": "Световните лидери изолираха американския президент Доналд Тръмп на Г-20 заради скептичната му позиция за борбата с климата. Това става ясно от проект на заключителното комюнике, цитиран от АФП.Документът подчертава, че Парижкото споразумение за климата от 2015 г. е \"неотменимо\". Потвърждава се също, че другите държави от Г-20 се ангажират да изпълнят споразумението, като в същото време вземат под внимание решението на Вашингтон да се оттегли.Припомняме, по-рано тази година Доналд Тръмп обяви, че САЩ излизат от споразумението и ще търсят предоговаряне.", "date": "2017.07.07", "title": "Г-19 изолира Тръмп за климата"}
{"url": "https://news.bg/education/balgarite-ne-iskat-da-uchat.html", "text": "Въпреки опитите за реформи през последните години, интересът към професиите с най-голяма обществена значимост като учителската и полицейската професии остава много нисък. Това показва проучване на обществените нагласи на \"Алфа рисърч\", изследващо престижа и интереса към различните професии, както и образованието и квалификацията в условията на динамизиращия се пазар на труда.Установено е, че учителската професия запазва стабилност през последните 10 години, като през 2017 година заема 9 място със 6% интерес в класацията на \"Алфа\" за най-предпочитани професии. Интересът към полицейската професия също остава без повишение - на 7 място в класацията на \"Алфа\", със 7% интерес.Най-голям интерес у нас има към професиите \"компютърен специалист\" и \"лекар\". Леко повишение се наблюдава и към желаещите да станат инженери.Най-голям спад в бележи адвокатската професия, която от 25% интерес през 2008 година сега се ползва с 16% интерес. Спад има в престижността и на митничарската професия (от 13% през 2008 г. до 7% днес), кариерата в политиката (от 9% през 2008 г. до 5% днес) и журналистическата професия - от 7% през 2008 г. до 5% интерес днес.Според проучването на \"Алфа\" главна пречка пред по-високата конкурентноспособност на икономиката у нас се дължи на слабата мотивация и интерес към повишаване на образованието и квалификацията.Установено е, че в страните с високо развити икономики \"ученето през целия живот\" заляга като важен стимул и фактор за по-голяма конкурентноспособност и по-високи доходи. За разлика от тях, у нас интересът към престижни специалности не е съпроводен от мотивация за повишаване на образованието и усъвършенстване на професионалните умения.През последните две години едва 13% от българите са преминали някакви курсове за обучение или повишаване на квалификация. Между най-популярните и посещавани курсовете са тези за преквалификация (5.4%) и шофьорските курсове (2.7%). Университетското образование се нарежда след тях с 2.4%, а интересът към обученията по различни компетентности - езикови, компютърни и други е 2.3%.Според проучване на Евростат за 2015 година у нас има много висок дял млади хора между 20 и 34-годишна възраст, които нито учат, нито работят - 21.4% от хората в този възрастов интервал. Това е едно най-високите нива на младежка безработица в ЕС. От \"Алфа\" обръщат внимание и на това, че над 60% от безработните младежи до 29-годишна възраст у нас през 2016 година са без квалификация и специалност.Проучването на \"Алфа\" е проведено в периода 12 - 22 юни тази година. В изследването са участвали 1 024 пълнолетни граждани от цялата страна.", "date": "2017.07.07", "title": "Българите не искат да учат"}
{"url": "https://news.bg/world/ruskiyat-lider-razkri-kakvo-e-obsazhdal-s-tramp.html", "text": "Руският лидер Владимир Путин разкри какво е обсъждал на първата си среща с американския президент Доналд Тръмп в кулоарите на Г-20 в Хамбург, съобщават руски медии.Срещата е с рекордна продължителност за такъв форум - 2 часа и 16 минути.Путин поясни, че са обсъдили ситуацията в Украйна и Сирия, борбата срещу тероризма и киберсигурността.\"\", каза Путин в началото на срещата си с японския премиер Шиндзо Абе.\"Ние отново се върнахме на въпросите за борбата с тероризма и киберсигурността\", добави той.Путин се извини на Абе за закъснението заради продължителните разговори с Тръмп.Междувременно руският външен министър Сергей Лавров заяви, че срещата е била конструктивна.", "date": "2017.07.07", "title": "Руският лидер разкри какво е обсъждал с Тръмп"}
{"url": "https://news.bg/bulgaria/mislyat-za-raznorodno-finansirane-na-borbata-s-gradushkite.html", "text": "В Министерството на земеделието и храните се обмисля въвеждането на нов начин на финансиране борбата с градушките.Мнението се споделя и от министър Румен Порожанов. Днес в МЗХ е продведена срещу с представители на общини, застрахователи и земеделски производители. На нея са обсъдени различните възможности за оптимизация на работата на Агенцията за борба с градушкитеВ перспектива моделът на борба с градушките би следвало да бъде финансиран не само от държавата, но и от земеделските производители, застрахователите и общините, смятат в министерството.\"Не искаме да правим нещо, с което държавата да абдикира от отговорност и е наш ангажимент е да предложим разумен и ефективен подход за развитие на противоградовата защита, с което агенцията да подобри начина си на работа\", каза още министър Порожанов.От министерството уверяват, че целта на мерките е максимално да се защити обработваемата земя, трайни насаждания и смесено ползване и да достигнат 90% покритие на земеделските площи, както и 60% в урбанизираните територии. За тази цел обаче трябва да се разшири системата и защитаваната територия постепенно и като се използват паралелно два способа - ракетен и самолетен.Направено е предложение за доизграждане на системата с 4 допълнителни радарни станции. Ракетният способ до 2020 година може да бъде разширен с изграждане на 63 нови ракетни площадки и 2 командни пункта в с. Тъжа и Любимец.Според изпълнителния директор на Изпълнителна агенция \"Борба с градушките\" инж. Ваньо Славеев най-силно застрашените области следва да бъдат защитени с ракетен способ.Подходът със самолетния способ е най-подходящият и евтин начин за защита на останалите зони на страната като гарантира 60% покритие.Припомняме, че след буреносните два дни в края на миналата и началото на тази седмица, когато , служителите на Агенция за борба с градушките отново протестираха, заради ниското си заплащане и изключително лошите условия на труд. Протестът им не е за първа година дори.На среща с ръководството на министерството беше постигната договореност за компенсиране на служителите с около 500 лв. на човек за сезона. Министърът също така се ангажира да се потърсят начини за повишаване на възнаграждението през следващата 2018 година. 90% от работниците в Агенцията за борба с градушките са на минимална работна заплата като работят на смени по 34 часа.", "date": "2017.07.07", "title": "Мислят за разнородно финансиране на борбата с градушките"}
{"url": "https://news.bg/crime/obviniha-trima-poboynitsi-v-montana.html", "text": " Районната прокуратура в Монтана повдигна обвинения срещу три лица за нанасяне на побой и извършване на непристойни действия, грубо нарушаващи обществения ред и изразяващи явно неуважение към обществото.Установено е, че в сряда, 5 юли, 47-годишният М. К., 51-годишният Георги Г. и 22-годишният Мирослав С. нанесли побой над двама младежи, които карали скейтборд на площадка в парк \"Слънчевата градина\" в града. Действията на обвинените се отличавали с изключителна дързост.Предстои тримата да бъдат задържани за срок до 72 часа.", "date": "2017.07.07", "title": "Обвиниха трима побойници в Монтана"}
{"url": "https://news.bg/energy/stanishev-namerihme-pari-za-panelki-da-namerim-i-za-energetika.html", "text": "Лидерът на Партията на европейските социалисти (ПЕС) и евродепутат Сергей Станишев предложи национален план за модернизацията на ТЕЦ-овете по време на дискусия в Стара Загора.Това стана на кръгла маса в Стара Загора, на която участваха и премиерът Бойко Борисов, народни представители, членове на Европейския парламент (ЕП), министри, представители на бизнеса и гражданското общество. Форумът беше организиран от . На срещата Станишев предложи конкретни стъпки за спасяване на българската енергетика, а именно , както и дългосрочна стратегия за развитието на сектора и финансова помощ за централите, работещи на лигнитни въглища.Според Станишев България трябва да мисли дългосрочно за енергетиката си. Според прогнози за удължаването на живота на централите са необходими около 3 млрд. лв., добави бившият лидер на БСП.\"Осигурихме 2 млрд. лв. за панелките, а не мислим за толкова важен сектор\", отсече Станишев и призова финансовия екип към правителството да направят предложения от къде да се осигурят тези средства.Според Станишев България трябва час по-скоро да започне преговори за кохезионната политика за новия финансов период в ЕС. \"През него ще бъдат финансирани именно мерки за запазване на околната среда и преобразуването на енергетиката. Оттам също можем да получим финансиране\", обясни евродепутатът. Той допълни, че на първо време трябва да се работи в посока постигането на дегогации, защото секторът имал важни икономически и социални измерения, засягал и националната сигурност.В заключение Станишев предложи и създаването на работна група, която да предложи дългосрочна стратегия за развитието на българската енергетика. \"Процедурите в ЕП отдавна са изчерпани. Има опасност да хвърлим усилията си в грешна посока.Нека този път не работим на парче, а да очертаем дългосрочна стратегия за развитието на сектора.\", обобщи Станишев.", "date": "2017.07.07", "title": "Станишев: Намерихме пари за панелки, да намерим и за енергетика"}
{"url": "https://news.bg/regions/sblasak-mezhdu-kola-i-motor-zatvori-e79-kray-strumyani.html", "text": "Катастрофа затвори и в двете посоки път Е79. От АПИ съобщават, че превозните средства изчакват на място.Сигналът за пътен инцидент между село Струмяни и местност \"Плоски\", е постъпил минути след 17.00 часа. Веднага към мястото са насочени екипи на полицията и Бърза помощ. Според първоначалните данни, катастрофата е между мотор и лек автомобил, пътували в една посока.Мотористът е транспортиран за преглед в болница.В района на произшествието се извършва оглед. Временно е спряно движението в двете посоки, превозните средства изчакват на място.", "date": "2017.07.07", "title": "Сблъсък между кола и мотор затвори Е79 край Струмяни"}
{"url": "https://news.bg/world/poveche-ot-120-darzhavi-prieha-parviya-dogovor-za-palna-zabrana-na-yadrenite-orazhiya.html", "text": "Повече от 120 държави одобриха първия договор за пълна забрана на ядрените оръжия на конференция в ООН, която беше бойкотирана от всички ядрени страни, съобщават АФП и АП.122 държави гласуваха в подкрепа на договора. Холандия гласува \"против\", а Сингапур гласува \"въздържал се\".Договорът е правнообвързващ. Това е първият многостранен договор за ядрено разоръжаване, сключен за последните повече от 20 г.САЩ, Великобритания, Франция и другите ядрени сили бойкотираха преговорите.Договорът напълно забранява създаването, складирането на ядрени оръжия, както и заплахи за използването им.Ядрените държави смятат, че забраната е нереалистична, аргументирайки се, че няма да окаже ефект върху намаляването на световния арсенал от 15 000 ядрени оръжия.\"\", попита посланикът на САЩ Ники Хейли през март, когато започнаха преговорите.Инициативата е водена от Австрия, Бразилия, Мексико, ЮАР и Нова Зеландия.САЩ, Русия, Великобритания, Китай, Франция, Индия, Пакистан, Северна Корея и Израел не взеха участие в преговорите и на гласуването. Дори Япония бойкотира разговорите.", "date": "2017.07.07", "title": "Повече от 120 държави приеха първия договор за пълна забрана на ядрените оръжия"}
{"url": "https://news.bg/world/sasht-i-rusiya-se-dogovoriha-za-spirane-na-oganya-v-yugozapadna-siriya.html", "text": "Докато първата официална среща между президентите на САЩ и Русия продължава вече близо два часа, АП съобщи, че двете държави са постигнали споразумение за спиране на огъня в Югозападна Сирия от 9 юли.Владимир Путин и Доналд Тръмп провеждат среща в кулоарите на Г-20 в Хамбург. По план срещата трябваше да продължи около 30 минути.Американската осведомителна агенция информира, позовавайки се на трима американски официални представители, че спирането на огъня може да влезе в сила от обяд местно време.Сделката, според АП, бележи ново ниво на намеса на САЩ в опитите за разрешаване на гражданската война в Сирия.Въпреки че не се разкриват подробности, източниците поясниха, че споразумението ще влезе в сила в неделя 12,00 часа местно време.Йордания и Израел са част от споразумението, каза един от източниците. Двете държави споделят граница със Сирия и са обезпокоени от насилието в района.Сделката е отделна от \"зоните за деескалация\", които бяха договорени между Русия, Турция и Иран по-рано тази година. САЩ не са част от това споразумение. Тази седмица на преговорите в Казахстан трите държави не успяха да постигнат окончателно споразумение за зоните.", "date": "2017.07.07", "title": "САЩ и Русия се договориха за спиране на огъня в Югозападна Сирия?"}
{"url": "https://news.bg/world/merkel-mnogo-tezhki-razgovori-za-targoviyata-na-foruma.html", "text": "Германският канцлер Ангел Меркел заяви, че дискусиите за търговията на срещата на върха на Г-20 са много тежки, цитирана от АП.Тя поясни, че преговарящите \"все още имат голяма работа за вършене\", за да постигнат съгласие как да формулират текста за търговията към финалното комюнике.Меркел добави, че повечето участници призовават за \"свободна, но също справедлива търговия\" и подчертават значимостта на Световната търговска организация. Тя не конкретизира кой е проблемният в случая, но подходът на американския лидер Доналд Тръмп \"Америка преди всичко\" по отношение на търговията и други въпроси е пречка за повечето държави.Пред репортери в Хамбург тя подчерта, че към момента има \"много трудни\" разговори за търговията.Канцлерът каза още, че \"повечето\" от участниците подкрепят Парижкото споразумение за климата. По-рано АФП съобщи, че 19 от 20-те държави ще изолират Тръмп за климата.Меркел описа насилието на протестите като неприемливо.", "date": "2017.07.07", "title": "Меркел: Много тежки разговори за търговията на форума"}
{"url": "https://news.bg/world/dvama-prebiha-mlad-mazh-ot-smolyan-zaradi-momiche.html", "text": "27-годишен мъж от Смолян беше жестоко пребит. Полицията е задържала двамата нападатели - на 21 и на 23 години, от хасковско село, които били на обучение в града, съобщи бТВ.Пострадалият Георги Кадиев, известен с това, че три пъти е вадил кръста на Йордановден в смолянския квартал \"Устово\", е със счупен на няколко места череп и е транспортиран в пловдивска болница.Разправията преди инцидента станала заради момиче.Заради побоя в града утре се организира протестно шествие срещу своеволията.\"Искаме да живеем в нормална държава и правилата да важат за всички\", казват във \"Фейсбук\" организаторите.", "date": "2017.07.07", "title": "Двама пребиха млад мъж от Смолян заради момиче"}
{"url": "https://news.bg/world/politsay-strelya-sreshtu-protestirashti.html", "text": "Германски полицай е произвел изстрел във въздуха, съобщи АП. Той е бил принуден да използва оръжието си, след като е бил нападнат от протестиращи по време на срещата на върха на Г-20 в Хамбург, съобщава АП.Германската полиция съобщи в Туитър, че нейният служител е дал единствено предупредителен изстрел, след което е успял да избяга в близкия магазин.Освен това при протестите са били чупени витрини на магазини, подпалвани са автомобили, хвърляни са коктейли \"Молотов\" и са блокирани пътища. Също така са били спукани гумите на автомобил на канадската делегация, а един от прозорците на консулството на Монголия е бил счупен.Организаторите на протестите пък обвиниха полицията в превишаване на правомощията.", "date": "2017.07.07", "title": "Полицай стреля срещу протестиращи"}
{"url": "https://news.bg/crime/natsionalnata-sigurnost-pred-kriza-ako-v-mvr-ne-se-vdignat-zaplatite.html", "text": "\"Рисковете, които могат да породят законните протести на служителите в МВР, са пренебрежимо малки в сравнение с риска за националната сигурност, до който би довел отказът да се увеличат техните основни възнаграждения.\"Това заяви в съобщение до медиите Управителният съвет на Синдикална федерация на служителите в Министерството на вътрешните работи (СФСМВР).Според синдикатите от деня на протеста на служителите в системата на МВР насам в общественото пространство е имало множество коментари, противоречащи на принципите на демократичната държава и показващи непознаване и непризнаване на основните граждански права и свободи, залегнали в Конституцията на Република България.Синдикатите категорично отричат и партийна намеса в протестните действия на служителите на МВР.\"Преди седмици се , част от които бяха изложени. Служителите в МВР и седемте синдикални организации в Министерството упражниха  и в отговор бяха направени внушения, които са изключително притеснителни\", допълват синдикатите.От СФСМВР обясняват, че след проведения протест всичките 7 синдиката стоят в готовност и чакат началото на официални преговори за решаване на възникналите проблеми - нещо, което не само е регламентирано в Закона за МВР, но е и задължение на министъра на вътрешните работи В заключение синдикатите заявяват, че имат подкрепата на гражданите. Те призовават ръководство на МВР да спази закона и да изпълни задълженията си.", "date": "2017.07.07", "title": "Националната сигурност пред криза, ако в МВР не се вдигнат заплатите"}
{"url": "https://news.bg/crime/sled-poboya-nad-akusherkata-biyachat-promenil-iztsyalo-vanshniya-si-vid.html", "text": "Мъжът, който беше задържан за нападението срещу акушерката д-р Гагова, е отказал да съдейства на разследващите органи.Към момента е установено, че задържаният Владимир Стоянов е направил няколко опита да се укрие от полицаите.Началникът на Първо районно полицейско управление в София комисар Георги Хаджиев заяви пред БНР, че срещу Стоянов в момента се водят две досъдебни производства.Хаджиев обясни и че полицията веднага се е отзовала на сигнала за пребитата акушерка в болница \"Шейново\". Изяснено е, че пребитата д-р Гагова е била намерена в безпомощно състояние от санитарка в болницата.Полицията веднага е започнала да издирва извършителя. Малко по-късно той е бил установен. \"Престъплението може да се характеризира като нанесена лека телесна повреда на длъжностно лице\", допълни Хаджиев.Установено е и че Стоянов променил външността си след като пребил Гагова, най-вероятно с цел да се укрие. По свидетелските показания извършителя е бил с коса, когато е нападнал акушерката, а когато е бил задържан той бил с гола глава.Припомняме, на 1 юли, събота, , минути след като стана баща в столичната болница \"Шейново\". Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.Жертвата, д-р Албена Гагова, обяснила на мъжа, че плацентата е биологичен материал и за неговото използване и съхранение има установен ред. Гагова му казала, че плацентата ще бъде надлеждно съхранена и че не може да му бъде предоставена в почивния ден. Тогава, като разбрал, че не може да вземе плацентата, мъжът започнал да нанася удари по акушерката.Вследствие на нападението д-р Гагова е с комоцио, счупен нос и множество хематоми по лицето. Установено е, че лекарката е била в безсъзнание над 20 минути. Акушерката има и разкъсвания на горната устна.Побоят над д-р Гагова стана повод за  на , които се обявиха твърдо против агресията срещу медиците.По-рано днес  и всички служители на институцията се обявяват против всякаква форма на насилие. Те изразиха своята солидарност и подкрепа към д-р Гагова и към всички лекари и медицински специалисти, подложени на посегателства, когато изпълняват високохуманната си мисия - да помагат на страдащите и да се борят за всеки човешки живот.", "date": "2017.07.07", "title": "След побоя над акушерката, биячът променил изцяло външния си вид"}
{"url": "https://news.bg/tourism/3-nezakonni-obekta-ustanoviha-na-plazh-obzor-motela.html", "text": "Министерството на туризма извърши съвместна проверка на плаж \"Обзор-мотела\" заедно с МВР, Регионалната здравна инспекция, Морска администрация и Дирекция строителен контрол на община Обзор. Причина за инспекцията са множество сигнали, подадени до институциите.На плаж \"Обзор-мотела\" съвместната проверка е установила три незаконни обекта, които се ползват от хотел \"Мирамар\". Инспекторите са установили и две заграждения - едното от тях е детски кът, който се ползва от хотел \"Сънрайз\", а другото е означено като частен имот, където е насипан допълнителен пясък от плажа. Загражденията трябва да бъдат премахнати.Установено е също, че хотел \"Мирамар\" не е подновил категоризацията си, за което ще бъде санкциониран от Комисията за защита на потребителите. На самия плаж не са открити нарушения на наемателя - той е изпълнил всички задължителни дейности по стопанисване на плажа. По повод трите преместваеми незаконни обекта Община Обзор трябва да предприеме действия по премахването им, в случай че не бъдат узаконени.Министерството на туризма ще направи мониторинг и замерване на плажа във връзка с насипания допълнителен пясък. Ако се окаже, че има добив на пясък от плажа, с който е засипан имотът, Министерството на туризма ще състави акт за административно нарушение на извършителя. Според българското законодателство няма частен плаж - ивицата е изключителна държавна собственост.", "date": "2017.07.07", "title": "3 незаконни обекта установиха на плаж \"Обзор-мотела\""}
{"url": "https://news.bg/world/merkel-prizova-za-kompromis-na-g-20.html", "text": "Германският канцлер Ангела Меркел призова за компромис на срещата на Г-20, съобщават световни агенции.Меркел изтъкна, че Г-20 може да намери начин за разрешаване на световните проблеми, ако всеки е готов на \"компромис\".На форума в Хамбург домакинът поясни, че е сигурен, че всички на срещата ще работят за постигане на \"добър резултат\" през следващите два дни.Меркел, която говори малко след традиционната семейна снимка, подчерта, че милиони хора очакват Г-20 да помогне за разрешаване на световни проблеми.Междувременно хиляди антиглобалисти участват в протести в германския град. Те влязоха в сблъсъци с полицията, след като се опитаха да спрат автомобили на световните лидери да влязат в комплекса, където се провежда форумът.", "date": "2017.07.07", "title": "Меркел призова за компромис на Г-20"}
{"url": "https://news.bg/bulgaria/zhena-pochina-sled-katastrofa.html", "text": "Жена е починала в болницата след катастрофа на пътя между Варна и курорта \"Златни пясъци\", съобщиха от областната дирекция на МВР в морската ни столица.По време на движение 36-годишният водач на лек автомобил отнема предимството на пешеходка, която пресича пътното платно на пешеходна пътека.След удара 84-годишната жена е откарана в МБАЛ \"Св. Анна\", където е настанена за лечение със съчетана травма на таз, ребра и раменна кост и с опасност за живота. По-късно жената е починала.", "date": "2017.07.07", "title": "Жена почина след катастрофа"}
{"url": "https://news.bg/world/ruskite-vlasti-osvobodiha-navalni-sled-25-dni-v-aresta.html", "text": "Руският лидер на опозицията Алексей Навални е освободен след 25 дни в ареста, съобщи говорителят му, цитиран от медии.Властите освободиха Навални, след като беше задържан за 25 дни, каза говорителят Кира Ярмиш.\"\", написа тя в \"Туитър\".Навални беше арестуван пред входа на жилището си на 12 юни, след като беше организирал протести срещу корупцията в Москва. Общо над 150 души бяха арестувани след протестите. Малко след задържането на опозиционера Белият дом осъди действията и призова Русия да го освободи.", "date": "2017.07.07", "title": "Руските власти освободиха Навални след 25 дни в ареста"}
{"url": "https://news.bg/tourism/stotitsi-signali-poluchavat-v-ministerstvo-na-turizma.html", "text": "\"За втора поредна година ни очаква интензивен и успешен летен сезон.\" Това заяви министърът на туризма Николина Ангелкова в отговор на въпрос от народния представител Николай Тишев относно мерките предвидени от Министерството на туризма за привличане на чуждестранни туристи до края на летния туристически сезон 2017 г.Ангелкова посочи, че Министерство на туризма си поставя за задача да работи за възходящия тренд, като за периода 1 април - 25 юни 2017 г. пристигналите туристи на летищата във Варна и Бургас бележат  с 9.6% спрямо същия период от миналата година.Относно , министър Ангелкова посочи, че в отговора на компанията, се твърди, че имало регистрирано забавяне от летище Мюнхен и Франкфурт поради лошо време. Това е генерирало забавяне и до полетите, които трябва да се осъществяват до Рим и Милано. Ангелкова заяви, че и Министерство на транспорта е стартирало проверка на авиокомпанията.\"Аз лично се надявам и получихме отново уверение от превозвача, че всичко, което зависи от тях ще бъде направено, за да не се допускат закъснения, защото туристите пристигат основно в нашата страна, използвайки авиолиниите и наистина е много важно да няма такива закъснения, особено в разгара на активния летен сезон\", заяви Ангелкова.По отношение на нарушенията, установени вчера при съвместна проверка на експерти от Министерство на туризма, МВР и представителите на Община Обзор, на плаж \"Обзор-мотела\", Ангелкова уточни, че глобата, която може да бъде наложена е в размер на 50 хиляди лева.Ангелкова уточни, че със специален геодизичен уред в момента се замерва каква е площта на нерегламентирания плаж. По думите ѝ нерегламентираното изземане на пясък е абсолютно забранено, а още по-малко позволено е да си прави частен плаж, който още повече да огражда с табели. Така при проверката от Министерство на туризма са констатирали три незаконни обекта, които се ползват от хотел \"Мирамар\", както и две заграждения - едното от тях е детски кът, който се ползва от хотел \"Сънрайз\", а другото е означено като частен имот, където е насипан допълнителен пясък от плажа. Министър Ангелкова каза, че загражденията трябва да бъдат премахнати.Министърът на туризма посочи и че в и те се проверяват всеки ден. Министър Ангелкова заяви още, че за пръв път има чак такова фрапантно нарушение по отношение на стопанисването на плажовете. Относно плаж - \"Кабакум\", Ангелкова изтъкна, че там също има нерегламентирано поставяне на преместваеми обекти.\"След проверката на плаж \"Нестинарка\" е установено, че няма шалтетата към шезлонга\", констатира Ангелкова.\"Чадърите и шезлонгите са регламентирани в договорите за концесия, който имаме за 0,36 лв. за един брой чадъри и за един брой шезлонг. Оттам нататък всички допълнителни услуги, които се предлагат на плажа се определят на цени, съобразно усмотрението на концесионера\", каза още Ангелкова.\"Непрекъснато правим , навсякъде по цялото Черноморие и когато установим нередности, действаме безкомпромисно\", увери още Ангелкова.", "date": "2017.07.07", "title": "Стотици сигнали получават в Министерство на туризма"}
{"url": "https://news.bg/health/balgarskite-lekari-kazaha-ne-na-nasilieto.html", "text": "Лекари от цялата страна излязоха на мълчалив протест под надслов \"Не на насилието\". Причина за недоволството им е нападението преди дни над д-р Албена Гагова в болница \"Шейново\". Тя бе пребита от 37- годишен баща на новородено, защото е отказала да му даде плацентата.Медиците от \"Шейново\" излязоха в 13 часа пред сградата на болницата със сини лентички с надпис \"Не на насилието в здравеопазването\".\"Искаме да изразим нашата подкрепа и съпричастие към доктор Гагова\", заяви пред журналисти директорът на столичната АГ болница \" Шейново\" д-р Румен Велев.\"Агресията се превръща в синдром не само в нашата сфера. Нашата специалност е една от най-застрашените\", категоричен бе Велев. Той цитира и статистика, според която всеки трети лекар е бил жертва на насилие. \"Това е сериозно изразено при колегите в спешната помощ\", допълни още директорът на болницата.Д-р Борисов коментира, че само в последните 10 дни има около 5 подобни случаи като този на пострадалата д-р Гагова. Той опроверга думите на министър Петров в парламента, че случаите са средно за година около 50. Лекарите от болница \"Шейново\" смятат, че за последните три години случаите са около 600.Д-р Борисов уточни, че много често се случват такива инциденти, но не всички стават публично достояние. По думите му, не за всички неудачи в здравеопазването са виновни лекарите.Борисов заяви, че ще се инициира дискусия. На нея ще бъдат поканени представители на двата синдиката - КНСБ и \"Подрепа\", представители на общинските и областните болници, представителите на зъболекарския съюз и фармацевтичния. \"Ще искаме от държавата, от областните управители допълнително средства за видеонаблюдение и паник бутони. Ресорното министерство ще изготви карта, от която да става ясно при посещение от бърза помощ, в кои квартали в градовете най-често са посягали на лекари. \"Вероятно там ще се иска линейката да бъде съпроводена от полицейски автомобил\", посочи още той.Д-р Дамянов, който е зам.-председател на Софийската лекарска колегия, каза, че за съжаление случващото се \" напомня за т.нар. тъмни векове в Европа, когато всеки е оправял нещата от своята гледна точка -само със сила\". Причината, по думите му, за това, което се случва е до голяма степен е отсъствието на държавата.", "date": "2017.07.07", "title": "Българските лекари казаха \"Не на насилието\""}
{"url": "https://news.bg/politics/italianski-yurofaytar-i-zapochvat-ohrana-na-nebeto-ni-do-oktomvri.html", "text": "Италиански изтребители \"Юрофайтър\" се присъединяват към българските изтребители МиГ-29 от днес за съвместна охрана на небето над България, обявиха от НАТО.Част от засилените мерки за охрана на въздушното пространство на западния военен алианс, мисията ще продължи до октомври, допълват от алианса.Освен осигуряването на сигурността на небето на България, съвместните патрули ще подобрят способността на българските и италианските пилоти да работят заедно. Мисията е също така демонстрация на солидарността между съюзниците.Съюзнически самолети редовно патрулират заедно въздушното пространство на НАТО. През лятото на 2016 г., например, американски изтребители Ф-15 се присъединиха към българските военновъздушни сили за подобна мисия.Бойните самолети МиГ-29 на България са част от интегрираната система на НАТО за противоракетна и противовъздушна отбрана от 2004 г., когато България се присъедини към НАТО. Системата защитава въздушното пространство на съюзническите държави и тези, които го използват, допълват от НАТО.", "date": "2017.07.07", "title": "Италиански \"Юрофайтър\"-и започват охрана на небето ни до октомври"}
{"url": "https://news.bg/world/putin-poiska-dokazatelstva-za-ruska-namesa.html", "text": "Доказателства за руска намеса на последните президентски избори в САЩ е поискал Владимир Путин по време на срещата си с американския си колега Доналд Тръмп, съобщи АФП.Агенцията се позовава на държавния секретар Рекс Тилърсън.Той дори разкри, че между двамата държавни глави е имало \"позитивна алхимия\". От своя страна руският външен министър Сергей Лавров посочи, че разговорът е бил в конструктивна атмосфера.Според Лавров Тръмп е приел уверенията на Путин, че Русия не се е месила в изборите в САЩ.", "date": "2017.07.07", "title": "Путин поиска доказателства за руска намеса"}
{"url": "https://news.bg/crime/hvanaha-pozharnikar-s-nyakolko-vida-droga.html", "text": "Полицаи във Видин заловиха пожарникар в притежание на наркотици.Вчера, 6 юли, около 18 часа, полицаите спрели за проверка автомобил на моста до град Димово, област Видин.В хода на проверката полицаите откриват в автомобила голямо количество от различни по вид наркотици. Първоначално униформените откриват 53.20 грама амфетамини, а след това и 63.19 грама суха зелена листна маса - канабис. Наркотиците били разпределени в отделни пакети и поставени между двете предни седалки на колата.При претърсването на автомобила, в отделението за багаж на вратата от страна на шофьора, полицаите откриват още дрога - 0.56 грама амфетамини, в пластмасова кутийка.Служителят на регионална дирекция \"Пожарна безопасност и защита на населението\" - П.П. е бил задръжан за срок до 24 часа.По случая е уведомена Районната прокуратура във Видин и е образувано е досъдебно производство.Предстои с прокурорско постановление задържането на пожарникара да се удължи до 72 часа. Разследването по случая продължава.", "date": "2017.07.07", "title": "Хванаха пожарникар с няколко вида дрога"}
{"url": "https://news.bg/world/tramp-iska-meksiko-da-plati-za-stenata.html", "text": "Президентът на САЩ Доналд Тръмп приветства мексиканския си колега като \"приятел\" по време на първата им среща, съобщава АП.Американският лидер се срещна с Енрике Пеня Нието в кулоарите на Г-20 в Хамбург, Германия.Нието трябваше да бъде сред първите международни гости на Тръмп в Белия дом, но внезапно отмени посещението си заради противоречия с Вашингтон за гранична стена.По време на предизборната кампания Тръмп обеща да построи стена по границата с Мекско, за да спре потока от мигранти. Той подчерта, че Мексико ще плати за стената, което категорично се отхвърля от съседа на САЩ.Днес американският лидер отново потвърди, че \"абсолютно\" иска Мексико да плати за стената.Нието настоява, че Мексико няма да плаща за стената. \"Хубаво е да бъда с моя приятел, президентът на Мексико\", изтъкна американският милиардер по време на срещата.Нието изрази надежда, че ще продължи диалогът между двете държави.След срещата си Тръмп обяви, че иска Мексико да плати за стената по южната граница на САЩ., поясни той.", "date": "2017.07.07", "title": "Тръмп иска Мексико да плати за стената"}
{"url": "https://news.bg/int-politics/sasht-naznachiha-svoy-bivsh-poslanik-v-nato-da-razreshava-krizata-v-ukrayna.html", "text": "Американският държавен секретар Рекс Тилърсън назначи Кърт Волкър, бивш посланик на САЩ в НАТО, като специален представител в Украйна, съобщиха американски медии, позовавайки се на високопоставен съветник в Държавния департамент.\"Волкър ще координира всички усилия на Държавния департамент за разрешаване на конфликта, създаден, когато Русия нахлу в Крим и по-късно в Източна Украйна\", посочва съветникът на Тилърсън.Волкър е дипломат от кариерата, който е работил като постоянен представител на САЩ в НАТО при републиканския президент Джордж У. Буш и след това при президента Барак Обама. Той понастоящем е експерт по външна политика и национална сигурност в Института Маккейн за международно лидерство към университета на щата Аризона.По време на президентската предизборна кампания през 2016 г. Волкър не подписа писмо от повече от 90 републикански ветерани, работили в областта на външната политика, които обещаха да се противопоставят на Доналд Тръмп, магнат в сферата на недвижимите имоти без никакъв опит в областта на правителствената или външната политика.Волкър посочи, че има опасения, че каквото и да е писмо от \"интелигенцията в сферата на националната сигурност\" може да предизвика нежелан резултат.По думите на Волкър, той нямал намерение да работи за Тръмп, но искал да бъде свободен да дава съвети на всеки бъдещ президент.", "date": "2017.07.07", "title": "САЩ назначиха свой бивш посланик в НАТО да разрешава кризата в Украйна"}
{"url": "https://news.bg/world/putin-i-tramp-dogovoriha-primirie-v-siriya.html", "text": "Президентите на САЩ и Русия Доналд Тръмп и Владимир Путин са се договорили за примирие в южната сирийска провинция Дараа, предаде Ройтерс.Новината беше съобщена от руския външен министър Сергей Лавров. Той уточни, че примирието влиза в сила от неделя.Освен това в разговор на конструктивна атмосфера двамата президенти са се договорили да работят съвместно за разрешаване на кризата в Украйна. В близките дни се очаква американският представител за Украйна да посети Русия за провеждане на консултации.Примирието в Дараа идва на фона на поредната офанзива на правителствените сили срещу подкрепяната от САЩ опозиция.В момента все още не е известно кои ще бъдат гаранти по спазването на примирието. Предварителните очаквания бяха това да са Йордания и Израел.", "date": "2017.07.07", "title": "Путин и Тръмп договориха примирие в Сирия"}
{"url": "https://news.bg/regions/api-do-50-km-ch-kray-ihtiman.html", "text": "Ограничава се скоростта до 50 км/ч, в участъка от км 45 до км 47 на АМ \"Тракия\", в двете посоки, поради намалена видимост.Това съобщават от АПИ.Шофьорите да се движат с повишено внимание, като спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от безплатното приложение LIMA, , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.07", "title": "АПИ: До 50 км/ч край Ихтиман"}
{"url": "https://news.bg/world/nay-malko-10-egipetski-voynitsi-ubiti-pri-ataki-s-koli-bombi-v-sinay.html", "text": "Най-малко 10 египетски войници са били убити, включително полковник, и още най-малко 16 са били ранени при две самоубийствени атаки срещу военни контролно-пропускателни пунктове в северната част на Синайския полуостров в Египет, съобщават източници от местните сили за сигурност, цитирани от \"Ройтерс\".Две превозни средства са били взривени, докато са преминавали през две КПП-та, намиращи се близо едно до друго на път близо до граничния град Рафах, уточняват източниците.Засега никоя групировка не е поела отговорност за нападенията.Армията уточни в изявление по-късно, че при атаките са загинали и ранени общо 26 войници, но не представиха точна разбивка. Допълва се обаче, че силите за сигурност са ликвидирали 40 екстремисти и са унищожили шест от техните превозни средства след атаката.\"Силите за сигурност в Северен Синай успяха да предотвратят терористична атака срещу някои КПП-та южно от Рафах\", уточняват силите за сигурност.Египет се бори с бунт на ислямисти, начело на който е ДАЕШ (\"Ислямска държава\") в скалистия и слабо населен Северен Синай, където стотици войници и полицаи бяха убити от 2013 г. насам, когато военните свалиха от власт ислямисткия президент Мохамед Мурси след масови протести.", "date": "2017.07.07", "title": "Най-малко 10 египетски войници убити при атаки с коли бомби в Синай"}
{"url": "https://news.bg/world/putin-i-tramp-se-rakuvaha.html", "text": "Руският президент Владимир Путин и американският лидер Доналд Тръмп се срещнаха за кратко в кулоарите на Г-20. По време на срещата те се ръкуваха. Това заяви говорителят на Кремъл Дмитрий Песков, цитиран от ТАСС.\"Те се ръкуваха и си казаха, че скоро ще проведат отделна среща, че скоро ще се видят\", поясни Песков.Говорителят добави, че при подготовката за срещата с американския лидер президентът на Русия си е взел бележка за изявлението на Доналд Тръмп, че Русия има дестабилизиращо влияние в Източна Европа, което направи по време на визитата в Полша вчера.\"Разбира се, всички изявления на господин Тръмп, които направи в Полша, и на други официални лица във Вашингтон, са подробно докладвани на Путин в хода на подготовката за предстоящата двустранна среща с Тръмп. Путин взе това под внимание\", изтъкна Пексов.За днес е насрочена отделна среща между двамата лидери в кулоарите на форума. Тя ще е първата от победата на Тръмп на президентските избори в САЩ през ноември 2016 г. Срещата между Путин и Тръмп се очаква да продължи час и половина.", "date": "2017.07.07", "title": "Путин и Тръмп се ръкуваха"}
{"url": "https://news.bg/politics/borisov-se-pita-a-ako-stane-voyna-v-evropa.html", "text": "Милитаризацията гълта огромни финанси на държавите.Констатацията е на министър-председателя Бойко Борисов в отговор на въпрос на народния представител от БСП Петър Витанов във връзка с идеята за обща европейска армия.\"Много неща, които са днес, се променят след това. Преди 20 години имаше Варшавски договор и НАТО, а тези, които бяха във Варшавския договор, сега сме в НАТО. По думите на Борисов темата не е за европейска армия, а за общата европейска отбрана.\"А ако стане такава глобална вълна в Европа\", попита премиерът от трибуната на Народното събрание.По думите му държави, които пазят неутралитет и не са членове на НАТО, също се въоръжават. \"Зададох въпрос на колегите в Европейския съвет какво би се случило, ако сега ни нападнат. Кои могат да нападнат Европа - те са четири, пет възможности\", коментира Борисов като посочи и че с Турция сме в един пакт и дори не би трябвало да се пазим от нея. \"Само че нали вижте какво става в Кипър...\", реторично попита премиерът.Премиерът поясни, че е искал ЕК да задели 2% от бюджета, колкото е изискването на НАТО, и да се осигури финансирането за тази обща отбрана. \"Логиката е такава, отделят се 2%, преценяват експертите на България какво ѝ е нужно, на Гърция, на Румъния. Не е нужно едни и същи летателни средства да закупуваме непрекъснато\", заяви Борисов.", "date": "2017.07.07", "title": "Борисов се пита: А ако стане война в Европа?"}
{"url": "https://news.bg/regions/patriotite-pomognaha-na-asenovgradchani-za-podpiska-do-ns.html", "text": "Асеновградчани внесоха в Народното събрание подписка. Съдействие им оказаха Обединените патриоти.Пред медиите Искрен Веселинов обясни, че ще съдейства на притеснените и недоволни граждани и се закани, че от ОП няма да позволят случая да затихне и мерките да бъдат моментни.Подписката е събирана от асеовградчани във връзка с инцидента, в който група цигани биха деца на канала за гребане. В нея са се подписали около 10 хил. души.\"Подписката има няколко искания - преди всичко справедливо и бързо възмездие на всички виновни за побоя над децата\", заяви патриотът.Хората искат въоръжена охрана на язовира и по-сериозно полицейско присъствие в града.Настояват за спазване на закона от всички хора и хора с няколко присъди да не бъдат на свобода, заяви той. Веселинов посочи ,че подписалите се в нея искат още, когато някой застрашава живота им, полицията да го арестува и той да понесе справедливо наказание.Припомняме, , цигани нападнаха първо момичета, които тренират кану-каяк в езерото \"40-те извора\", а след това инцидентът прерастна в масово сбиване. По-късно .Събитията предизвикаха бурни реакции в града.  срещу незаконно пребиваващите цигани в града. Вицепремиерът Валери Симеонов също отиде на .В петък, 30 юни, Районният съд в Асеновград реши да . Тогава съдията по делото заяви, че в сблъсъците са участвали още хора, които за момента не са установени. По време на заседанието всичките 9 задържани не са признали вината си.От 26 юни насам гражданите на Асеновград излизат всяка вечер на протест. Най-мащабното недоволство беше в неделя, 2 юли, когато  отговорните за сблъсъците да бъдат наказани. По време на протеста в неделя имаше и  за действия по хулигански подбуди. Единият от задържаните е . ", "date": "2017.07.07", "title": "Патриотите помогнаха на асеновградчани за подписка до НС"}
{"url": "https://news.bg/politics/novite-samoleti-imali-2-pati-po-dalag-zhivot.html", "text": "\"По-разумният вариант е самолетите да бъдат нови.\" Това коментира вицепремиерът и министър на отбраната  Красимир Каракачанов пред журналисти. Той коментира темата преди да вземе участие в публична дискусия на тема \"Трансатлантическата връзка през Българското председателство на Съвета на ЕС\".Каракачанов посочи, че новите самолети имат 30-40 години живот и много по-дълъг ресурс, докато употребяваните са с максимум 15-20 години живот.Относно тезата, че F-35 e най-добрият самолет, Каракачанов посочи, че е наистина е много добър, но е много скъп към момента. По думите му, ако искаме да вземем F-35 трябва да започнем от F-16. \"F-35 не е за бюджета на Република България\", коментира Каракачанов. По думите му по принцип този вариант не е обсъждан, тъй като не ни е по джоба.\"Не мога да си позволя да кажа, кой самолет е най-добър, защото самите вие ще кажете, че съм предупреден\", обясни вицепремиерът.Той заяви, че очаква парламентът да гласува новата рамка и подчерта, че става въпрос за интереса на обществото и този на армията. \"Става въпрос за 1,5 млрд. лв. и изборът трябва да стане много прозрачно, публично, за да няма съмнение в обществото\", добави той.Каракачанов заяви, че иска да бъде постигнат прозрачен процес, за да няма съмнения.Относно позицията на президентската институция, Каракачанов заяви, че не е казвал и би казал, че има разминаване между президентска власт и законодателна.", "date": "2017.07.07", "title": "Новите самолети имали 2 пъти по-дълъг живот"}
{"url": "https://news.bg/crime/sgp-razporedi-mashtabna-proverka-na-pikadili.html", "text": "Софийска градска прокуратура разпореди на Главна дирекция \"Национална полиция\" - МВР извършване на проверка за установяване на данни за извършено престъпление против финансовата, данъчната и осигурителната системи или друго от общ характер.Проверката е по жалба от членове на инициативен комитет на бивши служители на \"Селект трейд\" ЕООД, стопанисващи магазини \"Пикадили\".Разпоредено е да бъдат снети писмени обяснения от сигналоподателите, от лицата, управляващи и представляващи \"Селект трейд\" ЕООД в периода от 1 януари 2015 г. до настоящия момент и лицата управлявали и представлявали \"Пикадили\" ЕАД в периода от 1 януари 2015 г. до 20 февруари 2017 г., както и от лицата, водели счетоводствата на търговските дружества.В рамките на проверката ще бъдат изискани данни от НАП относно брой на осигурени лица с регистрирани трудови договори със \"Селект трейд\" ЕООД/\"Пикадили\" ЕАД в периода от 01.01.2015 г. до настоящия момент.Също и подавани ли са декларации от \"Селект трейд\" ЕООД/\"Пикадили\" ЕАД по НАРЕДБА № Н-8 от 29.12.2005 г. за съдържанието, сроковете, начина и реда за подаване и съхранение на данни от работодателите, осигурителите за осигурените при тях лица, както и от самоосигуряващите се лица за всички осигурени лица работили в \"Селект трейд\" ЕООД/\"Пикадили\" ЕАД и ако не за кои лица не са подавани и за кои периоди;Както и за всички лица с регистрирани трудови договори със \"Селект трейд\" ЕООД/\"Пикадили\" ЕАД внасяни ли са осигурителни вноски и ако не - за кои лица не са внасяни такива, за кои периоди и в какъв размер.От НАП се изисква информация дали са извършвани данъчни ревизии на \"Селект трейд\" ЕООД/\"Пикадили\" ЕАД в периода от 1 януари 2015 г. до настоящия момент, същите приключили ли са, издадени ли са ревизионни актове и същите влезли ли са в сила.Софийска градска прокуратура е разпоредила да се изиска от Изпълнителна агенция \"Главна инспекция по труда\" информация за това дали са извършвани проверки на \"Селект трейд\" ЕООД/\"Пикадили\" ЕАД и да се представят заверени копия от актовете, с които са приключили проверките.Указано е ГДНП да приключи проверката в 30 - дневен срок и да докладва материалите в СГП.", "date": "2017.07.07", "title": "СГП разпореди мащабна проверка на \"Пикадили\""}
{"url": "https://news.bg/world/savetat-na-es-utvardi-mariya-gabriel-za-evrokomisar.html", "text": "Съветът на ЕС утвърди Мария Габриел за еврокомисар по цифровизацията, се казва в съобщение на органа на съюза.Съветът е постигнал консенсус с председателя на Европейската комисия Жан-Клод Юнкер за назначението на Габриела като нов еврокомисар по цифровизацията. Назначението влиза в сила веднага. Тя ще заема поста до края на мандата на ЕК на 31 октомври 2019 г.Припомняме, преди дни Европейският парламент подкрепи кандидатурата на Мария Габриел (ГЕРБ/ЕНП) за еврокомисар по цифровизацията. Габриел бе утвърдена единодушно от комисиите на ЕП, пред които положи изпит на 20 юни.Третият български еврокомисар ще работи с мандат до 31 октомври 2019 година, когато изтича мандатът на сегашната Европейска комисия.България остана без еврокомисар, след като Кристалина Георгиева с ресор бюджет напусна ЕК в края на миналата година и се върна в Световната банка.Габриел е член на Европейския парламент от 2009 г.", "date": "2017.07.07", "title": "Съветът на ЕС утвърди Мария Габриел за еврокомисар"}
{"url": "https://news.bg/world/razbiha-nay-golyama-platforma-za-detska-pornografiya-v-evropa.html", "text": "Полицията арестува 14 души във връзка с най-голямата платформа за детска порнография в Европа в тъмната мрежа (даркнет) - скрита част от интернет, където потребителите предимно са анонимни, съобщава ДПА.От заподозрените 12 са обвинени в педофилия, обявиха от прокуратурата във Франкфурт и Федералния отдел за борба с престъпленията във Висбаден.В така наречената платформа \"Elysium\", която според прокуратурата е спряна след разследването, продължило няколко седмици, има повече от 87 000 членове.Платформата е ориентирана към международни потребители. Има чат на немски, английски, френски, испански и италиански език. Използва се за обмен на порнография, както и да се координират срещи за насилване на деца.В разследването са участвали Европол, Германия, Австрия, Италия, Нова Зеландия и Австралия.", "date": "2017.07.07", "title": "Разбиха най-голяма платформа за детска порнография в Европа"}
{"url": "https://news.bg/int-politics/v-istanbul-zaloviha-29-zapodozreni-teroristi-ot-islyamska-darzhava.html", "text": "Турската полиция е задържала 29 заподозрени екстремисти от ДАЕШ (\"Ислямска държава\") в Истанбул, като 22-ма от тях са чужденци, за които се смята, че са се подготвяли да пътуват до Сирия, съобщава държавната Анадолска агенция.Допълва се, че полицейски части за борба с тероризма са извършили спецакции в 20 отделни адреса в шест района на Истанбул през нощта, като се уточнява, че при обиските са били открити едно оръжие без разрешително и документи, принадлежащи на джихадистката групировка.Хиляди чуждестранни бойци се присъединиха към ислямистките терористи в техния самопровъзгласен халифат в Сирия и Ирак през последните години, много от които преминаващи през Турция.Анкара задържа повече от 5 000 заподозрени членове на ДАЕШ и депортира около 3 290 чуждестранни екстремисти от 95 различни държави през последните години, според турските власти. Турция също така отказа достъп на най-малко 38 269 лица.В сряда турската полиция арестува шестима заподозрени терористи от ДАЕШ, които планирали да атакуват протестия марш, начело на който е ръководителя на основната светска опозиционна Народнорепубликанска партия.В отделна операция в сряда турската полиция задържа други 37 заподозрени членове на ДАЕШ в цяла Турция.", "date": "2017.07.07", "title": "В Истанбул заловиха 29 заподозрени терористи от \"Ислямска държава\""}
{"url": "https://news.bg/economics/danachnite-zapechataha-22-zavedeniya-na-yuzhnoto-chernomorie-za-sedmitsa.html", "text": "Националната агенция по приходите прави лятна контролна кампания по Черноморието. Данъчните ще следят за спазване на данъчното и осигурителното законодателство.От началото на месеца по Южното Черноморие са извършени повече от 300 проверки.На територията на Южното Черноморие от началото на месец юли до сега са запечатани 22 обекта за неиздаване на касови бележки. От началото на годината за Бургаска област тези обекти са 156 на брой.В Слънчев бряг през седмицата са запечатани няколко обекта - акумулаторни колички триколки, атракционно съоръжение и магазин за плажни артикули. Сред затворените временно обекти по Южното Черноморие са и автомивка и високооборотно заведение за бързо хранене.От НАП припомнят, че при повторно нарушение за неиздаване на фискален бон, търговският обект се запечатва за срок от един месец.\"Проверките вече дават резултати. Наблюдава се спазване на правилата и подобряване на фискалната дисциплина от страна на търговците\", съобщават от териториалната структура на НАП в Бургас.Проверките на НАП са насочени главно към промяна в поведението на търговците в посока доброволно спазване на данъчното законодателство и отчитане на реалните обороти. При констатиране на неспазване на правилата законът се прилага в цялата му строгост, допълват от НАП - Бургас.", "date": "2017.07.07", "title": "Данъчните запечатаха 22 заведения на Южното Черноморие за седмица "}
{"url": "https://news.bg/world/kontraataka-na-islyamska-darzhava-v-mosul.html", "text": "Иракски военен обяви, че терористите от ДАЕШ (\"Ислямска държава\") са предприели \"голяма\" контраатака по протежение на северния край на Стария град в иракския град Мосул, съобщава \"Асошиейтед прес\".Атаката е принудила иракската армия да отстъпи около 75 метра назад и застрашава неотдавнашните териториални придобивки на други фронтове в Стария град.Иракският офицер е уточнил, че атаката е започнала точно след 12 часа по обед тамошно време, като се смята, че е била извършена от 50 до 100 терористи от ДАЕШ.Местен лекар е посочил, че са му били докарани повече от дузина ранени иракски войници.Иракските сили отвоюваха почти цялата територия на Мосул, втория по големина град в Ирак, от терористите от ДАЕШ, които го превзеха през 2014 г. и оттам обявиха халифата си. Въпреки че контролираната от ДАЕШ територия се сви до по-малко от 1 кв. км, терористите продължават да са способни да предприемат контраатаки срещу иракските сили, както и атаки дълбоко в територията, контролирана от правителството.Междувременно агенцията по миграцията на ООН обяви, че е преустановила дейностите си в два лагера край Мосул, в които има близо 80 хил. разселени иракчани, поради опасения относно сигурността.От своя страна Международната организация по миграцията обяви временно затваряне на спешен център и лагер за разселени на фона на спорадично избухване на насилие и стрелба.", "date": "2017.07.07", "title": "Контраатака на \"Ислямска държава\" в Мосул"}
{"url": "https://news.bg/politics/gerb-i-bsp-sporyat-v-plenarna-zala-za-prezidentstvoto.html", "text": "Искрите между ГЕРБ и БСП за война с президентството продължи и днес от трибуната в пленарна зала. Тон даде с декларация Снежана Дукова, която обвини червените, че използват президентството.Спрете да въвличате президентската институция в измислени войни, настоя герберката. След това поиска съвместни усилия между политическите сили в борбата с корупцията.За нас борбата с корупцията не се изразява в говорене в телевизионните студиа и декламиране на реч, атакува Дукова. Герберите вече имали конкретни идеи за антикорупционен закон. Тя видя обрат в позицията на червените,които в предишния парламент не подкрепили идеята, но сега имали друго мнение.Днес лидерът на БСП Корнелия Нинова изразява коренно различна позиция,недоумява Снежана Дукова. Ние приемаме тази промяна като признание за нашата правота, изтъкна депутатката и отново захапа левицата на тема президент с думите : \"Приветстваме и подкрепата на президента Радев, който също изрази мнение за създаването на единен антикорупционен орган\".Веднага соцлидерът Корнелия Нинова отговори, обвинявайки ГЕРБ в атаки срещу държавния глава. Не ние въвличаме президента в тази война, а г-н Борисов и г-н Цветанов с обвиненията за корупция по високите етажи на властта, отговори тя. Според Нинова да се бориш с корупцията преди всичко означава да спазваш закона, да въвеждаш законност, да контролираш изпълнението на закона.Незаконно е да нарушават грубо Конституцията на България, защото с Комисията, която създадохте, не контролирате изпълнителната власт, а се опитвате да контролирате президентската, захапа тя ГЕРБ. Левицата не употребявала президентската институция, както правели те. \"Това не е президентът Плевнелиев.Ако вие сте свикнали да употребявате президент, да казвате: \"Магаре да ви вържа, магаре ще изберете\", да го потупвате по врата, това е друг човек\", посочи Корнелия Нинова.Що се отнася до борбата с корупцията тя обясни: \"Искаме единен орган за борба с корупцията, но не този, който вие замисляте, назначен от Министерски съвет, занимаващ се с анонимни сигнали и в него участват хора, които досега 27 години не са преборили нито една корупция\".", "date": "2017.07.07", "title": "ГЕРБ и БСП спорят в пленарна зала за президентството"}
{"url": "https://news.bg/world/tesla-pravi-nay-golyamata-v-sveta-bateriya-za-100-dni.html", "text": "\"Тесла\" на Илън Мъск ще направи най-голямата в света литиево-йонна батерия в рамките на 100 дни, за да помогне на щата Южна Австралия да облекчи енергийните нужди, съобщава АФП.Регионът беше засегнат от безпрецедентна буря, която разруши голяма част от електроснабдителната мрежа. През март милиардерът предложи да помогне с ферма с батерии.\"Тази система ще бъде три пъти по-мощна от всяка друга система на планетата\", каза Мъск пред журналисти в столицата на щата Аделаида.Компанията вече изгради най-голямата батерия, която се използва в Калифорния от декември, поясни Мъск и добави, че новата батерия ще бъде 100 мегавата - достатъчна, за да захрани с електроенергия 30 000 жилища.Батерията ще бъде направена в Джеймстаун, 230 километра северно от Аделаиде. Тя ще действа заедно с ферма с вятърни турбини на френската компания за възобновяема енергия Neoen.Компанията на Мъск се е съгласила да предостави батерията в рамките на 100 дни или безплатно.Не е ясно на каква стойност е контрактът.", "date": "2017.07.07", "title": "\"Тесла\" прави най-голямата в света батерия за 100 дни"}
{"url": "https://news.bg/politics/radev-nastoya-es-da-zapazi-vsichki-kanali-za-dialog-s-rusiya.html", "text": "\"В лицето на Украинската криза Европейският съюз се сблъска с типичен замразен конфликт, който трябва да се разреши във възможно най-скоро време. Колкото повече отлагаме решението му, толкова по-голям е рискът за сигурността, свободната търговия и енергийната сигурност за нашата общност.\"Това заяви държавният глава Румен Радев във Варшава по време на участието си в Глобалния форум, организиран от Атлантическия съвет. Срещата събра водещи политически лидери, бизнес ръководители и експерти, които обсъдиха бъдещето на трансатлантическите отношения в условията на нарастващи регионални и глобални предизвикателства.В отговор на въпрос в рамките на форума относно предизвикателствата в отношенията с Русия, държавният глава призова за предотвратяване на дългосрочно противопоставяне.По думите на президента Европейският съюз трябва да запази всички канали за диалог с Русия, за да бъдат предотвратени опасностите от ескалация на конфликта и засилване на конфронтацията в дългосрочен план.Според държавният глава ръководните принципи за развитието на Централна и Източна Европа трябва да са принципите на свързаност, сътрудничество и сигурност.Политиките на сближаване между държавите-членки и отделните региони в Европейския съюз, според Румен Радев, са основен фактор за засилване на убедителното присъствие на Съюза на международната сцена. \"ЕС може да работи ефективно, само ако постига балансирани нива на развитие и помага на новите държави-членки да достигнат стандарта на живот на по-старите\", заяви Румен Радев.", "date": "2017.07.07", "title": "Радев настоя ЕС да запази всички канали за диалог с Русия"}
{"url": "https://news.bg/int-politics/sanktsiite-uvrezhdat-svetovnata-ikonomika-ubezhdava-putin-na-g-20.html", "text": "Лидерите на страните от БРИКС - Бразилия, Русия, Индия, Китай и Южна Африка - се срещната в кулоарите на срещата на върха на Г-20 в Хамбург и призоваха за по-отворена глобална икономика, съобщава \"Асошиейтед прес\".Лидерите на страните от БРИКС подчертаха необходимостта от увеличаване на \"гласа и представителството\" на нововъзникващите пазари и развиващите се страни в световните икономически и финансови институции, и призоваха за \"приобщаваща многостранна търговска система, основана на правила, прозрачност, недискриминация и отвореност\".Руският президент Владимир Путин говори срещу глобалните търговски ограничения, подчертавайки, че финансовите санкции под политически предлог накърняват взаимното доверие и увреждат световната икономика - очевидно имайки предвид западните санкции срещу Русия.Лидерите на страните от БРИКС също така призоваха международната общност да работи съвместно за прилагането на Парижкото споразумение за климата, от което американският президент Доналд Тръмп изтегли САЩ през миналия месец.По думите на Путин, Русия щяла да притиска другите страни от Г-20 да обединят усилията си в борбата срещу тероризма.Говорейки след срещата на лидерите на БРИКС, руският президент посочи, че Москва ще отправи призив за \"съвместно ликвидиране на политическите, икономическите, социалните и идеологическите условия, позволяващи процъфтяването на тероризма\".Той добави: \"Никоя страна не може да справи сама с това зло и да предложи надеждна защита на своите граждани.\"Путин се очаква да повдигне необходимостта от по-тясно сътрудничество срещу тероризма по време на срещата си по-късно днес с Тръмп.", "date": "2017.07.07", "title": "Санкциите увреждат световната икономика, убеждава Путин на Г-20"}
{"url": "https://news.bg/int-politics/kitay-skochi-sreshtu-prelitaneto-na-us-bombardirovachi-nad-yuzhnokitaysko-more.html", "text": "Китай е против използването на свободата на прелитане като извинение за накърняване на неговата сигурност.Това обявиха от китайското външно министерство, след като по-рано два американски бомбардировача прелетяха над оспорваното Южнокитайско море, съобщава \"Ройтерс\".Говорителят на китайското външно ведомство направи коментарите по време на ежедневна пресконференция в Пекин.Американските военновъздушни сили по-рано изтъкнаха, че са предприели този ход, за да предявят правото да разглеждат региона като международна територия, въпреки териториалните претенции на Китай в района, през който преминава търговия за трилиони долари годишно.Полетът е бил извършен от Гуам, който е остров в западните части на Тихия океан, владение на САЩ.Китай има териториални претенции към почти цялата акватория на Южнокитайско море, като обаче насрещни претенции предявяват Бруней, Малайзия, Филипините, Тайван и Виетнам. САЩ разкритикуваха изграждането на военни съоръжения в Южнокитайско море от страна на Китай, опасявайки се, че те биха могли да бъдат използвани за разширяване на стратегическия военен обхват на Пекин.Двата американски бомбардировача Lancer, които са прелетели над Южнокитайско море, по-рано са провели учения с японски бойни самолети в съседното Източнокитайско море, като това беше първият път, в който двете сили проведоха съвместни нощни военни учения.", "date": "2017.07.07", "title": "Китай скочи срещу прелитането на US бомбардировачи над Южнокитайско море"}
{"url": "https://news.bg/world/yunesko-prie-antiizraelska-rezolyutsiya-prizna-hebron-za-kulturno-nasledstvo.html", "text": "Организацията на обединените нации за образование, наука и култура (ЮНЕСКО) прокара антиизраелска резолюция за втори път за по-малко от седмица, съобщават АФП и \"Таймс оф Израел\".Организацията призна за световно културно наследство стария град Хеброн по време на тайно гласуване. То доведе до нов израелско-палестински сблъсък в международния орган.12 срещу трима, шестима се въздържаха, дадоха статут на Хеброн на световно културно наследство.Градът се намира в окупирания от Израел Западен бряг. Там живеят повече от 200 000 палестинци и стотици израелски заселници.Израел определи решението като \"позорно\".", "date": "2017.07.07", "title": "ЮНЕСКО прие антиизраелска резолюция - призна Хеброн за културно наследство"}
{"url": "https://news.bg/crime/obvinyavat-yane-yanev-che-e-zaplashil-bil-i-naragal-svoy-rabotnik.html", "text": "Бившият депутат Яне Янев беше обвинен в малтретиране на свой служител, съобщи Нова телевизия.18-годишният Борислав Лазаров твърди, че докато охранител на Янев го държал, лидерът на РЗС го е удрял, обиждал, заплашвал и наръгал в ръката с нож.Лазаров е работил до вчера във фермата на Янев в благоевградското село Горни Цалим. До скандалът между двамата се стигнало, след като момчето поискало от бившия депутат надницата си.Според Лазаров Янев не го пуснал, защото ливадата не била изцяло окосена. Момчето твърди, че станала словесна свада, охранителят и шофьор Иван го обездвижил, а Янев го ударил, наръгал и заплашвал.\"Искаш ли да те заколя, да те погреба\", плашил Янев момчето, твърди то.Янев отрича това да се е случвало. \"Не съм го докосвал, моята сила е в словото. За голямо съжаление момчето е било употребило алкохол\", заяви Янев, понастоящем общински съветник в Сандански.Той твърди, че работникът сам се е порязал на косачка и че обвиненията срещу него са \"инсинуация\".Лазаров е отишъл в полицията, за което твърди, че също е бил заплашван. Янев му казал, че \"шефът на полицията\" е негов човек и че сам е назначил \"половината следствие\".", "date": "2017.07.07", "title": "Обвиняват Яне Янев, че е заплашил, бил и наръгал свой работник"}
{"url": "https://news.bg/int-politics/es-zaplashi-s-targovska-voyna-ako-sasht-vavedat-mita-za-stomanata.html", "text": "Европейският съюз е готов и способен да отвърне на удара, ако американският президент Доналд Тръмп въведе наказателни митнически тарифи върху вноса на стомана.Това предупредиха председателят на Европейската комисия Жан-Клод Юнкер и председателят на Европейския съвет Доналд Туск по време на съвместна пресконференция на срещата на върха на Г-20 в германския град Хамбург, съобщават световните агенции.\"Ако САЩ въведат мита върху европейския внос на стомана, Европа е готова да реагира незабавно и адекватно\", настоя Юнкер.По думите на Юнкер, протекционизмът не е \"пътят напред\", като цитира вчерашното споразумение за свободна търговия между ЕС и Япония като пример за премахване на ограниченията за свободно движение на стоки и услуги.Шефът на Европейската комисия \"срита по кокалчетата\" Тръмп, като посочи, че европейците не поставят \"протекционистични стени\".", "date": "2017.07.07", "title": "ЕС заплаши с търговска война, ако САЩ въведат мита за стоманата"}
{"url": "https://news.bg/society/nyama-blokirani-patnitsi-na-balgariya-er-na-letishte-sofiya.html", "text": "Няма блокирани пътници на Летище \"София\". Полетът София - Рим ще закъснее с малко повече от 4 часа. Закъснението идва от това, че снощният полет от София към Франкфурт е бил пренасочен да кацне в Мюнхен заради лоши метеорологични условия. Вследствие на това закъснение ще има забавяне и на полета до Милано, съобщава авиокомпанията.Обръщат специално внимание, че това закъснение няма нищо общо с големите закъснения отпреди няколко дни, причинени от форсмажорни обстоятелства. Закъсненията на полети от няколко часа заради лоши метеорологични условия са обичайна практика, защото нито една авиокомпания няма да изпълни полет, който застрашава живота и сигурността на пътниците, допълва компанията.\"България Ер\" ще се погрижи за комфорта на чакащите пътници за днешния полет до Рим, в случай, че се наложи допълнително закъснение заради лошо време. ", "date": "2017.07.07", "title": "Няма блокирани пътници на \"България Ер\" на Летище \"София\""}
{"url": "https://news.bg/int-politics/rusiya-otreche-da-e-blokirala-deklaratsiyata-na-sasht-za-kndr-v-saveta-za-sigurnost.html", "text": "Русия отрече да е блокирала предложената от САЩ декларация за Северна Корея в Съвета за сигурност на ООН, съобщава \"Асошиейтед прес\".Руснаците са поискали да се замени споменаването на междуконтинентална балистична ракета, защото според руските военни ракетата, изстреляна преди дни от Северна Корея, е била със среден обсег.САЩ обаче настояват, че балистичната ракета е била междуконтинентална.Според дипломат от Съвета за сигурност на ООН няма да се стигне до декларация, освен ако в нея не се говори за междуконтинентална балистична ракета.Дипломати от Съвета за сигурност уточняват, че Китай е бил готов да приеме декларацията на САЩ, порицаваща остро изстрелването на междуконтинентална балистична ракета.", "date": "2017.07.07", "title": "Русия отрече да е блокирала декларацията на САЩ за КНДР в Съвета за сигурност"}
{"url": "https://news.bg/world/prezidentat-na-yuzhna-koreya-iska-sreshta-s-kim-chen-un.html", "text": "Президентът на Южна Корея Мун Дже-ин повтори, че иска да се срещне с лидера на КНДР Ким Чен-ун, въпреки че осъди първото изпитание на междуконтинентална ракета от севернокорейците като \"безразсъдно\", съобщава АП.По време на реч преди срещата на Г-20 в Хамбург Дже-ин предложи двете държави да възобновят срещите на семейства, разделени от Корейската война през 1950-1953 г., да прекратят враждебните действия по охраняваната граница и да си сътрудничат на Зимните олимпийски игри през 2018 г. в Южна Корея.Но не е ясно дали КНДР ще приеме поканата на Мун, тъй като Южна Корея работи със САЩ и други държави, които осъдиха ракетното изпитание във вторник.Не за първи път Мун призовава за среща с Ким.", "date": "2017.07.07", "title": "Президентът на Южна Корея иска среща с Ким Чен-ун"}
{"url": "https://news.bg/politics/borisov-vizhda-balgarski-interes-ot-chlenstvoto-na-makedoniya-v-nato.html", "text": "\"Договорът за добросъседство, който чакаме да подпишем на 2 август, е изключително важен.\" Това коментира министър-председателят Бойко Борисов по време на публична дискусия на тема \"\". Според Борисов интересът на България е да подкрепи Македония да влезе в Атлантическия пакт.\"Ние трябва като на най-близък до нас и съсед и народ - да оставим историците, нека да си спорят, и на мен не ми е приятно по много теми да ги слушам, но по-голямата тема е \", коментира Борисов, изтъквайки кое е по-доброто за страната ни като съсед.\"Аз съм убеден, че българската политическа класа и в парламента ще ни подкрепят. Това зависи и от политическата класа в Македония този договор за добросъседство да тръгне, защото ако него не можем да подпишем, то какво бихме могли и в последствие - не виждам перспектива\", констатира министър-председателят Борисов.По думите му има реален шанс след Черна гора и Македония да тръгне по първо по пътя за приемане в НАТО. Разбира се той не пропусна, че тук фактори на влияние са геостратегическите интереси на Русия, Гърция, САЩ, Сърбия, Албания.По време на дискусията премиерът изтъкна, че е казал на колегите си от Македония, че докато се бият политическите елити, нищо добро не може да се случи за тази държава. \"Едните атакуват Заев, че отишъл да се поклони с мен пред цар Самуил. Другите атакуват други и накрая, какво ще се получи, нищо\".\"Не искам да има това усещане, че се изживяваме като основния фактор на Балканите и в Югоизточна Европа\", посочи още Борисов.Относно отношенията ни с Турция, Борисов коментира, че в едно нещо, те са изключително коректни, не само към България, но и към ЕС. Това отношение - че те . \"Това е достатъчно основание ние да бъдем с тях в ежедневен, ежеминутен диалог, защото ние нямаме натиск на границата\", категоричен бе Борисов.Относно срещата в Дубровник и така наречения Берлински процес за Западните Балкани, премиерът заяви, че Балканите трябва да бъдат стабилизирани. Той настоя, че не трябва да спира. По думите му, ако нещо хубаво се е случило в държавите в Източния блок това са милиардите евра, които сме получили от кохезионния фонд за да имаме далеч по-развита инфраструктура.Относно отношенията с Русия, премиерът бе категоричен, че те са строго прагматични. \"Ние имаме стратегически интерес България да бъде диверсифицирана. Активно се работи по интерконектора с Гърция, Сърбия, с Румъния вече работи. Нашата газопреносна система е изцяло преведена в реверсивен режим. Това дава възможност през европейския газовия хъб \"Балкан\" да приемем много повече възможности и в търговията и в преноса на газ\".Борисов беше категоричен, че би било неправилно и дори много погрешно като решение, ако се допусне България от газопреносител да стане само клиент.\"Изнасянето на транзита на газ през Украйна и България за Турция и Гърция с Турски поток ще приключи. Тук нямаме смислено обяснение защо през натовска Турция, натовска Гърция, натовска Италия ще мине трансферът, който сега минава през България. Именно газовият хъб и интерконекторите ни лишават от зависимост\", констатира Борисов.", "date": "2017.07.07", "title": "Борисов вижда български интерес от членството на Македония в НАТО "}
{"url": "https://news.bg/world/shofyor-na-kamion-pregazi-8-dushi-tantsuvashti-na-magistrala-v-boliviya.html", "text": "Шофьор на камион прегази осем души, които са участвали във фестивал, който се провеждал по магистрала в северозападната част на Боливия. Това съобщиха от местната полиция, цитирани от \"Синхуа\".Този инцидент е предизвикал гнева на другите местните жители, които са задържали шофьора и са го пребили почти до смърт като отмъщение.\"Той не е мъртъв, жив е, лицето беше задържано от местни жители и е тежко ранен. Нямало е линч, но можем да кажем, че е имало опит\", обясни полицейски шеф.Според полицията инцидентът се е разиграл по време на фестивал в Пампа Колорада в провинция Чаянта.\"Селяните са танцували по магистралата, както е обичайно сред някои общности и села в нашата страна. Внезапно камион е пристигнал и се е врязал в множеството от хора\", уточняват още от полицията.Полицейски служители са били изпратени в района, за да разследват обстоятелствата.", "date": "2017.07.07", "title": "Шофьор на камион прегази 8 души, танцуващи на магистрала в Боливия"}
{"url": "https://news.bg/regions/dvuposochno-dvizhenie-po-pat-i-6-sofiya-pirdop-pri-galabets.html", "text": "Движението се осъществява двупосочно в една лента по път I-6 София - Пирдоп, при Гълъбец, поради аварирал тежкотоварен автомобил. Шофьорите да се движат с повишено внимание и съобразена скорост, спазвайки указанията на контролните органи, съобщава АПИ.Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.07", "title": "Двупосочно движение по път I-6 София - Пирдоп, при Гълъбец"}
{"url": "https://news.bg/politics/tsvetanov-imal-dostatachno-rabota-za-da-se-zanimava-s-otsenkite-na-prezidenta.html", "text": "\"Достатъчно работа имам, за да се занимавам с личните оценки на президента на страната\", заяви председателят на ПГ ГЕРБ Цветан Цветанов в ефира на Нова телевизия.Той определи \"тезата за апартаментите\" на президента Румен Радев като \"несъстоятелна\". Цветанов посочи, че президентът трябва да е обединител на нацията и допълни :\"Смятам, че по конституция един президент трябва да знае неговите правомощия и функции и не е нормално един президент да обижда българския парламент, че би могъл да се превърне в трибунал\".Въпреки това Цветанов е разговарял по телефон с президента, но не са обсъждали задочния конфликт между двамата. По думите му, се е обадил на Радев, \"независимо от това поведение, което е недопустимо\". Целта на разговора бил Цветанов да информира държавния глава относно неща, които са свързани от парламента и президентската институция и визира предстоящият избор за членове и председател и зам.-председател на Комисията по дискриминацията.\"Обадих се, защото знам, че независимо от това, което той си е възприел като начин на поведение, ние от парламента трябва да демонстрираме диалогичност по национални теми.\", допълни Цветанов.На въпрос на водещия не са ли изчистили напрежението между тях, Цветанов каза, че има \"достатъчно работа, за да се занимава с личните оценки\" на Радев.\"Ако има нещо, за което трябва да говорим това са общите ни цели, които си поставяме. Аз винаги съм се водил само и единствено от обществения интерес и от това, което трябва да правим чисто институционално, а не това, което президента има като лично его или този егоцентризъм, който в момента се демонстрира. Това е негово право\", коментира Цветанов.Цветан Цветанов заяви и това, че никога не е претендирал, че разбира от самолети. Той обаче желае да има процедури, които да гарантират избора, \"който ще направи българското правителство и решението, което ще вземе българския парламент да бъде най- правилното\".\"Конфликт няма. Някои припознаха, че може да има конфликт в дадена тема.\", завърши Цветанов интервюто си.", "date": "2017.07.07", "title": "Цветанов имал достатъчно работа, за да се занимава с оценките на президента"}
{"url": "https://news.bg/politics/deputatite-na-parvo-chetene-premahnaha-vechniya-dlazhnik.html", "text": "10-годишна абсолютна давност за всички задължения ще спасява \"вечния длъжник\" у нас. Това приеха депутатите на първо четене, гласувайки изменения в ГПК. В момента липсва каквато и да е възможност едно физическо лице, когато не може да погаси своите изискуеми задължения, да започне процедура по фалит. Това води до все по-голямо затъване на длъжниците.600 хил. български семейства са с дългове и има заведени процедури срещу тях.У нас има въведени три и петгодишна погасителна давност, която обаче не е абсолютна. С всяко едно действие на кредитора, било то със завеждане на съдебно дело, било то с изпълнителното производство и с всяко действие на съдебния изпълнител, тази давност се прекъсва и почва да тече отново.Така на практика, когато се продаде цялото имущество на длъжника само с една справка в изпълнителното производство давността продължава да тече, да се трупат наказателни лихви и разноски. Има случаи, когато почине длъжникът, кредиторът да има претенции към неговите наследници. Законопроектът гласи, че от момента, в който задължението стане изискуемо и изминат 10 години, то потребителят само с едно изявление може да уведоми кредитора, че давността е минала. Това означава, че дългове, които не са изплащани след2007 г. и независимо дали се водят съдебни дела, или изпълнителни производства, ще се водят за погасени.Според вносителите от ГЕРБ избраният 10-годишен срок нямало да накърни и интересите на кредиторите, тъй като той бил достатъчен за събиране на вземанията. Практиката показвала, че банките успявали да съберат задълженията си за 4-5 години и след това прехвърляли заемите на колекторските фирми.Омбудсманът Мая Манолова приветства решението на законодателите. Дадохте ясен знак, че стоите на страната на обществения интерес, подчерта тя. Дяволът е скрит в детайлите, каза общественият защитник, като предупреди, че ще следи какво ще бъде прокарано между първо и второ четене.Промените в ГПК дават възможност за започване на засилена работа срещу безобразията, които тровят живота на хората, коментира и в кулоарите на парламента Мая Манолова. Приетите промени днес щели да имат огромен ефект за хората.По думите й това гласуване беше изключително важно. Добре е, че депутатите изоставиха за няколко часа партийно-политическите разправии и се съсредоточиха върху реалните проблеми на техните избиратели, коментира още Манолова.Според нея, след като има такова съгласие по темата, няма как промяната да не се случи. Ефектът от тези изменения веднага щели да се усетят, по мнението на омбудсмана.", "date": "2017.07.07", "title": "Депутатите на първо четене премахнаха вечния длъжник"}
{"url": "https://news.bg/disasters/5-etazhna-sgrada-ruhna-v-italiya-osem-dushi-lipsvat.html", "text": "5-етажна жилищна сграда е рухнала тази сутрин в южния италиански град Торе Анунциата, който се намира близо до Неапол, съобщават световните осведомителни агенции.Осем души са изчезнали, сред които има и деца.Сградата се намира близо до железопътна линия и е рухнала малко след като е минал влак.Жп линията е била затрупана с отломки от сградата, като движението е спряно.Според очевидци не е имало експлозия преди срутването на сградата.Започнала е операция по издирване на изчезналите. От отломките са извадени жена и две деца.", "date": "2017.07.07", "title": "5-етажна сграда рухна в Италия, осем души липсват"}
{"url": "https://news.bg/politics/mareshki-iska-da-premahne-deputatskiya-imunitet.html", "text": "Да падне депутатския имунитет. Това поиска лидерът на Воля Веселин Марешки в декларация от името на партията. Тъй като му трябват 60 подписа за внасяне на инициативата, той поиска подкрепата на колегите си от другите формации.Вярвам, че ще се намерят почтени хора сред вас, които да подпишат това предложение, обърна се Марешки към мнозинството. За нас този имунитет няма никакъв смисъл, посочи той. У нас той се е превърнал в инструмент за притискане и манипулация, убеден е лидерът на Воля.Според него в България имунитетът се използва основно за дискредитиране. Когато се докаже, че не е имало никакви основания за сваляне на имунитета, моралната компенсация за нанесените щети върху името на човека, липсват, обясни депутатът. Искането на имунитет се е превърнало в обществен линч, допълни Марешки, който няколко пъти е минавал процедурата по снемане на имунитета му.Ние от Воля нямаме нужда от имунитети и вече го обявихме, изтъкна той. Сега призоваваме и вие да го направите, заяви Веселин Марешки. По мнението му заиграването с имунитета обикновено означава, че едва ли не в парламента са събрани хора, които са виновни за нещо и се крият страхливо зад стените на законодателния орган.От кого се пазим с тези имунитети - от народа, който ни е избрал? , попита той. От Воля ви призоваваме - бъдете свободни, настоя Марешки.", "date": "2017.07.07", "title": "Марешки иска да премахне депутатския имунитет"}
{"url": "https://news.bg/int-politics/amerikanski-bombardirovachi-predizvikvat-kitay-v-yuzhnokitaysko-more.html", "text": "Два американски бомбардировача са прелетели над оспорваното Южнокитайско море, обявиха от американските военновъздушни сили, предявявайки правото да разглеждат региона като международна територия, въпреки териториалните претенции на Китай в района, през който преминава търговия за трилиони долари годишно, съобщава \"Ройтерс\".Полетът от Гуам е бил извършен вчера, като това се разигра докато американският президент Доналд Тръмп и китайският му колега Си Цзинпин се подготвят за вероятна среща в кулоарите на срещата на върха на Г-20 в Германия. Двамата държавни глави се очаква да обсъждат какво може да направи Пекин, за да \"укроти\" стремежите на Северна Корея да развива ядрени оръжия и да разработва междуконтинентални балистични ракети.САЩ смятат, че Северна Корея е изстреляла междуконтинентална балистична ракета във вторник, като за първи път в обхвата на бойните глави на Пхенян попадат части от американската територия.Китай има териториални претенции към почти цялата акватория на Южнокитайско море, като обаче насрещни претенции предявяват Бруней, Малайзия, Филипините, Тайван и Виетнам. Пекин обикновено протестира срещу свободата на навигационни операции като полети на бомбардировачи.САЩ разкритикуваха изграждането на военни съоръжения в Южнокитайско море от страна на Китай, опасявайки, че те биха могли да бъдат използвани за разширяване на стратегическия военен обхват на Пекин.Двата американски бомбардировача Lancer, които са прелетели над Южнокитайско море, по-рано са провели учения с японски бойни самолети в съседното Източнокитайско море, като това беше първият път, в който двете сили проведоха съвместни нощни военни учения.\"Това е ясна демонстрация на способността ни да провеждаме безпроблемни операции с всички наши съюзници\", посочи говорител на американските военновъздушни сили.", "date": "2017.07.07", "title": "Американски бомбардировачи предизвикват Китай в Южнокитайско море"}
{"url": "https://news.bg/economics/blizo-1-mlrd-evro-glavnitsa-i-lihvi-po-emisiya-evroobligatsii-pogasi-mf.html", "text": "Министерството на финансите нареди плащане на 990,375 млн. евро в полза на държателите на петгодишни еврооблигации на Република България, емитирани при годишен лихвен купон 4,25 % с падеж 9 юли 2017 година. В сумата са включени главница в размер 950 млн. евро, както и последния дължим лихвен купон в размер на 40,375 млн. евро.Средствата за погасяване на падежиращата се емисия са набрани по време на успешно емитираните през март 2016 г. на международните капиталови пазари двоен транш облигации на стойност 1,994 млрд. евро по средносрочната програма за емитиране на дълг на външните пазари.Трансакцията включваше транш от 7-годишни облигации на стойност 1,144 млрд. евро при лихвен купон от 1,875 % и транш от 12-годишни облигации на стойност 850 млн. евро при лихвен купон от 3,000 %.С част от постъпленията се погаси дълг в обращение през миналата година, а другата част остана като наличност към края на 2016 г. за покриване на падежа по еврооблигациите на 9 юли 2017 г., след като не се наложи финансовият ресурс да бъде използван от правителството за запазване на стабилността на банковата система във връзка с извършения преглед на качеството на активите и стрес тестовете на българската банкова система.С извършване на плащането държавният дълг на България се редуцира с 950 млн. евро - от 12,884 на 11,934 млрд. евро. Това представлява спад в съотношението дълг към брутен вътрешен продукт с близо два процентни пункта съответно от 25,9 % на 24,0 %.По този начин на държавния бюджет ще бъдат спестявани разходи за обслужване на дълга в размер на 40,375 млн. евро годишно.", "date": "2017.07.07", "title": "Близо 1 млрд. евро главница и лихви по емисия еврооблигации погаси МФ"}
{"url": "https://news.bg/politics/plevneliev-slozhi-v-edin-kyup-bsp-gruevski-i-srabskite-natsionalisti-rusiya-im-spuskala-opornite-tochki.html", "text": "Бившият държавен глава Росен Плевнелиев е притеснен от опорните точки на медиите на лидера на македонската партия ВМРО-ДПМНЕ Никола Груевски, на БСП и на сръбските националисти. Той е анализирал, че тези опорни точки били еднакви и според него те били създадени в Москва.\"Опорните точки са едни и същи. Според мен те идват от Москва. Москва използва всеки повод и всеки начин да дестабилизира ЕС. Най-лесният начин е през Балканите... Тук отива на българските политици, независимо от коя политическа партия са те, не да ходят по опорните точки на една или друга сила, а да направят дебат в парламента по същество каква е националната стратегия на България\", настоя Плевнелиев в сутрешния блок на БНТ.Според него големият проблем в Македония е идеологията на македонизма.\"Това е една изцяло антибългарска идеология, която нас ни прави фашисти. Това е една идеология на замитане, това е една идеология на манипулиране на историята. Това е идеология, създадена от Тито, от Сталин и от най-големия предател на българския национален интерес Георги Димитров\", подчерта Плевнелиев.По думите му, на България ѝ отива да излезе и да каже много ясно, че ние сме за единна и неделима Македония.\"Това е една млада държава и ние трябва да ѝ помогнем да върви напред. България няма нужда от повече територия, България е за това границите да падат, а не да се местят, България е за траен и устойчив мир и за добросъседство\", коментира бившият държавен глава.За Плевнелиев подписването на договор с македонската страна ще е надеждна основа за развитие на отношенията и усилията на правителството в тази посока трябва да бъдат приветствани.Според него Народното събрание има всички основания и пълното право да създаде комисията, която да провери как е избран кой изтребител да бъде купен за Българската армия.\"Не прилича на един държавен глава да дава елементарни епитети и сравнения на един народен представител. За пръв път в историята на България държавен глава се държи така с народен представител, за мен това е необяснимо и притеснително\", коментира той словесните атаки на президента Румен Радев към Цветан Цветанов.", "date": "2017.07.07", "title": "Плевнелиев сложи в един кюп БСП, Груевски и сръбските националисти, Русия им спускала опорните точки"}
{"url": "https://news.bg/int-politics/otvorena-rusiya-predupredi-tramp-da-ne-se-poddava-na-manipulatsiite-na-putin.html", "text": "Опозиционното движение \"Отворена Русия\" призова президента на САЩ Доналд Тръмп да не се \"очарова\" от Владимир Путин и да има пред вид, че дните му в Кремъл са преброени, предадоха информационните агенции.\"Независимо от 84-те процента рейтинг, през последните месеци стотици хиляди руснаци - предимно млади, излязоха по улиците, за да кажат \"Стига!\" на тоталната корупция и беззаконието на системата, изградена при Путин. Според експертите, протестната активност ще се засилва с приближаването на президентските избори през март 2018 г.\" - се казва в официална позиция на \"Отворена Русия\" във връзка със срещата на G20 в Хамбург.Авторите на документа предупреждават, че всички опити на Запада да нормализира отношенията си с Кремъл са обречени ни провал.Те посочват, че Путин вече 17 години провежда репресии в Русия, наскоро предприе разорителни военни авантюри на световната сцена и използва остра антиамериканска риторика.\"Днес трябва да се приветства всеки опит за нормализиране на отношенията с Русия чрез Кремъл, но всички такива опити са обречени на провал. Последните няколко месеца ясно показаха, че руските граждани повече не искат да търпят Путин и олицетворяваната от него система на беззаконие и несправедливост. За такава система Америка може да бъде само \"удобен враг\". Путин няма легитимност за дългосрочни споразумения. Сигурен съм, че опитен преговарящ като президента на САЩ Доналд Тръмп бързо ще разбере това и няма да позволи да го манипулира подобен клан от фалшиви клептократи.\" - коментира основателят на \"Отворена Русия\" Михаил Ходорковски.", "date": "2017.07.07", "title": "„Отворена Русия” предупреди Тръмп да не се поддава на манипулациите на Путин "}
{"url": "https://news.bg/int-politics/kakvo-ochakvat-nay-mogashtite-ot-sreshtata-v-hamburg.html", "text": "САЩАдминистрацията на Доналд Тръмп очаква малко от срещата на Г-20. А и американският президент едва ли се радва особено на престоя си в Хамбург. Посещенията във Варшава и Париж са му вероятно доста по-приятни, защото там в центъра на вниманието е само той. За него срещата на Г-20 е по-скоро задължително упражнение. И сигурно Тръмп ще бъде доволен, ако в Хамбург не бъдат взети обхватни и обвързващи решения. Вече видяхме какво е отношението му към климатичната политика - след като той обяви, че ще извади САЩ от Парижкото споразумение. Сега погледите са насочени най-вече към срещата между Тръмп и Путин, която се очаква с напрежение. Експертите отдавна приписват на двамата президенти известни прилики. Тръмп обаче е под вътрешнополитически натиск заради аферата около руската намеса в президентските избори. Така че ще е доста интересно да се види как ще се държи американският президент.РусияЗа руснаците най-важният момент от Г-20 несъмнено е срещата с Тръмп. Очакванията от тази среща на високо равнище отдавна не са били толкова големи, колкото сега. \"Става дума най-вече за нормализиране на диалога\", заяви в тази връзка руският външен министър Лавров. Русия се надява на нов старт в обтегнатите отношения с Америка, които достигнаха най-ниската си точка след анексията на полуостров Крим. Руските експерти обаче не очакват някакъв голям обрат. Явно тема на разговорите ще бъде общата борба срещу ИД и контролът над ядрените оръжия. В това отношение САЩ и Русия имат общи интереси с оглед на Северна Корея.ГерманияСветът е на гости на Ангела Меркел - и то в разгара на изборната борба. Всъщност, каква по-добра възможност за нея! Като домакин на срещата канцлерката може да прави световна политика и същевременно да трупа точки пред германските избиратели преди изборите на 24 септември. В правителствената декларация от миналата седмица Ангела Меркел заяви, че очаква трудни преговори и ще представлява ясната европейска позиция - особено спрямо САЩ и темата за климатичната политика. Светът възлага високи очаквания на Меркел като представителка на страните-членки на ЕС и \"последната защитничка на свободния свят\", както я нарече Ню Йорк Таймс.КитайГ-20 е важен градивен елемент в китайските геополитически амбиции. Китай иска да засили международното си влияние и на среща от рода на тази в Хамбург може да разговаря очи в очи с големите играчи като САЩ и Русия. За Китай срещата на върха е идеален форум, на който може да се застъпи за отворена световна търговия. Тя е от съществено значение за зависимата от износа страна. Китай се гордее, че е член на изискания клуб на 20-те и че миналата година дори беше домакин на срещата на върха.ИндияСрещата на върха на Г-20 е добре дошла за индийския премиер Нарендра Моди. Тъй като климатичните промени, борбата срещу тероризма и икономическите реформи ще бъдат сред основните теми, Моди се надява, че на тази среща на най-могъщите страни ще може да натрупа точки. Преди всичко обаче той очаква да спечели във вътрешнополитическо отношение. За него е много важна и планираната двустранна среща с китайския президент Си Цзинпин. Моди се надява, че ще бъде намерено някакво решение на граничния спор между Индия и Китай. Той разчита и на положителни сигнали за търговските отношения между двете държави с най-многобройно население в света.ТурцияВ агендата на турския президент Ердоган на пръво място е борбата срещу тероризма. Или поне борбата срещу тези, които той смята за терористи. Ердоган се надява на компромиси от страна на партньорите от Г-20. Той ще настоява за прекратяване на оръжейните доставки за кюрдските бунтовници в северна Сирия, а от САЩ ще иска да му предадат Абдуллах Гюлен, когото смята за инициатор на опита за преврат през 2016 година. Надеждата му да говори пред своите поддръжници в Хамбург обаче се изпари. Федералното правителство възнамерява да забрани подобни изяви в бъдеще.Саудитска АрабияСаудитският крал Салман резервира всички стаи в хамбургския хотел \"Четирите годишни времена\". Той разпореди стаите да бъдат преустроени и обзаведени с нови мебели. А накрая отказа участие в срещата на върха на Г-20. Причината за отказа е неразрешеният конфликт с Катар. Неговият син Мохамед бин Салман също няма да пристигне в Хамбург. Въпреки това в срещата на върха ще участва делегация от Саудитска Арабия, която ще бъде ръководена \"само\" от един държавен секретар. Очевидно срещата на върха на Г-20 понастоящем не е толкова важна от саудитска гледна точка. В противен случай Рияд щеше да изпрати в Хамбург някой висш политик.БразилияБразилският президент Темер първоначално отказа участие в срещата на върха без да назове причините за решението си. Сега обаче се оказва, че той все пак ще пристигне в Хамбург. Всъщност това негово поведение онагледява актуалния политически хаос в Бразилия. С участието си в Хамбург Темер иска да демонстрира нормалност и да опровергае впечатлението, че неговото правителство е недееспособно. Мишел Темер е първият бразилски президент, срещу когото бе заведено дело (миналата седмица) по подозрение в корупция по време на мандата му. Неговата популярност е някъде между 5 и 7 процента. Почти 14 милиона бразилци са безработни. Бразилското правителство иска да привлече нови инвеститори и да създаде нови търговски съюзи. Затова и срещата на върха на Г-20 е добре дошла за Бразилия.Южна АфрикаЕдинственият африкански участник в срещата на върха е в дълбока криза. Президентът Зума се бори с най-високата безработица сред страните от Г-20. Местната валута е под силен натиск. Южноафриканският президент обаче се радва, че неговият континент ще бъде една от основните теми на срещата на върха. Зума таи надежди по отношение на инициативата \"Compact with Afriсa\", която ще тече паралелно с помощите за развитие. Чрез тази инициатива в Африка трябва да бъдат привлечени повече частни и държавни инвеститори. На срещата на върха ще се обсъжда и инициативата на ООН \"Агенда 2030\" за устойчиво развитие, както и глобалната бежанска проблематика.", "date": "2017.07.07", "title": "Какво очакват най-могъщите от срещата в Хамбург"}
{"url": "https://news.bg/politics/koprinkov-i-tsvetanov-gladyat-otnosheniyata-mezhdu-prezident-i-ns.html", "text": "Съветникът по сигурността на президента Румен Радев Николай Копринков се срещна в парламента с председателя на вътрешната комисия Цветан Цветанов.\"Не мисля, че може да търсим конфликт между институциите\", подчерта след разговора Копринков.Срещата с Цветанов минала в приятелски дух. Двамата обсъдили отношенията между институциите. \"Тъй като нашият разговор премина в дух на коректност за бъдещи отношения между институциите, които трябва да са в един нормален диалог, не мисля, че можем да търсим някакъв конфликт\", подчерта Николай Копринков.Цветанов поясни, че са изяснени създалите се недоразумения между Народното събрание и президентството от последните дни. За промените в Закона за отбраната той обяснил на Копринков, че замисълът да се изслушва генералитета в комисията по отбрана не бил парламентът да се превръща в трибунал. \"В това няма нищо лошо\", подчерта заместник-председателят на ГЕРБ. За да няма напрежение между институциите и да се правят подобни интерпретации между първо и второ четене щели да се направят съответните промени. Изслушването в комисията щяло да се провежда с опознавателна цел.\"Трябва да имаме диалог. Не сме искали да се противопоставяме с нито една институция\", поясни Цветанов. Недопустимо било представители на българските институции да имат вражда помежду си.За герберите нямало проблем с президентството. А анкетната комисия \"Грипен\" дори била в полза на президента Румен Радев. Ако имало някакви съмнения за процедурата за изтребителя, те щели да се изчистят в комисията.\"Какво по-хубаво от това да има прозрачност\", изтъкна Цветанов.По думите му трябва да има уважение към президентската институция на първо място. Не трябвало обаче да се възприема Народното събрание като трибунал. Това било обидно за всички законотворци.Затова и заместник-председателят на ГЕРБ иска уважение между институциите.", "date": "2017.07.07", "title": "Копринков и Цветанов гладят отношенията между президент и НС"}
{"url": "https://news.bg/int-politics/turskiyat-vitsepremier-ne-e-dobre-doshal-v-holandiya-obyaviha-vlastite.html", "text": "Холандското правителство обяви, че вицепремиерът на Турция Тугрул Туркеш не е добре дошъл да пътува до Холандия за церемония сред турски емигранти, отбелязващи неуспешния опит за преврат през миналата година, съобщава \"Ройтерс\".В изявление на холандското външно министерство се посочва, че присъствието на Туркеш и други членове на турското правителство е нежелателно \"предвид сегашните обстоятелства в двустранните отношения между нашите страни\".Военни офицери направиха опит да свалят от власт турския президент Реджеп Тайип Ердоган през миналия юли в опит за преврат, който бързо беше овладян от властите. Ердоган обвини западноевропейските си съюзници, че не са изразили подкрепа за правителството му достатъчно бързо след пуча.Малко преди парламентарните избори в Холандия през март - в които антиимигрантските чувства бяха основна тема, - правителството обяви, че турски министри не са добре дошли в страната, за да агитират сред емигрантите за турския конституционен референдум, предоставящ по-широки правомощия на Ердоган. Правителството изгони един турски министър, който отиде в Холандия въпреки предупреждението.Решението от днес е \"естествена последица\" от събитията през март, допълват холандските власти.", "date": "2017.07.07", "title": "Турският вицепремиер не е добре дошъл в Холандия, обявиха властите"}
{"url": "https://news.bg/health/nzok-zastava-zad-simvolichniya-lekarski-protest.html", "text": "Ръководството на Националната здравноосигурителна каса и всички служители на институцията се обявяват против всякаква форма на насилие и изразяват своята солидарност към д-р Гагова и към всички лекари и медицински специалисти, подложени на посегателства, когато изпълняват високохуманната си мисия - да помагат на страдащите и да се борят за всеки човешки живот.\"В последните дни отново станахме свидетели на брутално нападение над лекар. Този път баща на новородено посегна на жената, която е помогнала детето му да поеме първата си глътка въздух и се е погрижила нищо да не помрачи радостта от появата на новия живот. Акушер-гинекологът - д-р Албена Гагова, получи вместо благодарност, жестока физическа и психическа травма от мъж, който не е в състояние да изпита радостта от бащинството\", коментират от НЗОК.НЗОК допълва, че \"днес, в деня за протест и за солидарност с всички пострадали от насилие медицински специалисти, заставаме до Българския лекарски съюз, като наш договорен партньор, и изискваме от компетентните органи сурово наказание за насилниците, посегнали срещу медицинското съсловие.\"Българското гражданско общество трябва решително да се противопостави на нецивилизованото поведение на извършителите на престъпления срещу българския лекар.", "date": "2017.07.07", "title": "НЗОК застава зад символичния лекарски протест"}
{"url": "https://news.bg/world/sblasatsi-v-hamburg-predi-sreshtata-na-g20.html", "text": "Протестите в Хамбург срещу срещата на G20 на места прераснаха в сблъсъци, провокирани от радикално настроени демонстранти, предаде Дойче веле.Ранени са 70 полицаи. Засега няма данни за броя на пострадалите сред протестиращите. Има задържани.Полицията в Хамбург употреби сълзотворен газ и водни оръдия, за да разпръсне около 2000 активисти, протестиращи срещу форума на G20, съобщи Би Би Си.Демонстранти с маски и черни качулки са хвърляха камъни, пиратки и бутилки срещу служителите на реда.", "date": "2017.07.07", "title": "Сблъсъци в Хамбург преди срещата на G20"}
{"url": "https://news.bg/politics/bsp-postavi-na-debat-v-zala-predsedatelstvoto.html", "text": "Правителството сведе председателството на Съвета на ЕС до вътрешнопартийни спорове.Такава е констатацията на лидера на социалистите Корнелия Нинова, която по време на размяната на реплики между нея и премиера Бойко Борисов в рамките на парламентарния контрол обяви, че внася 70 подписа на депутати с искане за дебат в парламентарна зала за формиране на национално отговорна позиция на страната ни за председателството, което ни предстои.Нинова попита дали изобщо политиките за председателството се обсъждат в коалиционното управление между ГЕРБ и патриотите.\"България ще бъде председател на съвета на ЕС в изключително важен момент и за Европа и за България\", каза Нинова. Нинова посочи, че предстоят решения за бъдещето на Европа и то на кръстопът пред избор накъде да се развива, в това число и България. По думите ѝ предстоят важни решения по политиката за миграция, излизането на Великобритания, кохезионната политика след 2020.Нинова попита Борисов и каква е позицията на управляващите по предложението от Юнкер пет варианта за развитието на Европа.\"Ето пред този избор е поставена и България и то в годината, когато ще председателства, т.е. ще бъде водеща като държава и като политики\", коментира Нинова.Нинова попита още какви приоритети ще предложи България като държава председателстваща Съвета. Според нея това трябва да са приоритети, които да се усетят от всеки български граждани.Преди да се представят подписите с искане за дебат от Корнелия Нинова, премиерът Борисов декларира, че България има интерес да участва в силна и обединена Европа с повече интеграция. \"Бялата книга за бъдещето на Европа представя пет сценария за развитие на ЕС до 2020 г. Всеки един от петте модела съдържа възможности и предизвикателства\", каза той.По думите на Борисов от основно значение за нас е Шенгенското пространство и еврозоната.\"Сценариите свързани с Европа на различни скорости могат да бъдат считани за приемливи само ако се базират на логиката на дадена страна член сама да решава къде иска да бъде\", посочи Борисов. Той подчерта, че изключително важен въпрос е кохезионната политика и неравенството в ЕС, модернизацията на европейските образователни системи с акцент по-доброто интегриране на младите хора.Борисов подчерта, че особени са усилията на правителството страната ни да влезе в чакалнята на Еврозоната.\"Той гарантира две неща - инвестициите и намаляването на лихвите по кредитите\", подчерта премиерът и допълни, че според него влизането на България в Шенген е чисто политическо решение.За пореден път Бойко Борисов предупреди, че Брекзит ще бъде много скъп и много тежък както за Европа, така и за Великобритания.\"Огромният проблем, който виси със страшна сила, е Брекзит. От моя опит знам, че разводите винаги са скъпи и страдат децата\", коментира Борисов, без да обясни обаче кои държави в ЕС могат да се считат за \"децата\" в Общността.", "date": "2017.07.07", "title": "БСП постави на дебат в зала Председателството"}
{"url": "https://news.bg/press/prezidentat-blagodari-na-tramp-borisov-podkrepi-manolova-sreshtu-modernoto-robstvo-rumen-radev-sabral-nezakonno-87-000-lv.html", "text": "Участието на президента Румен Радев във форума \"Три морета\" е сред водещите теми на петъчните вестници.\"Повече инвестиции и общи проекти в сферата на инфраструктурата, енергетиката и дигитализацията в региона на трите морета - Черно, Адриатическо и Балтийско, ще донесат добавена стойност за гражданите в Централна и Източна Европа и ще направят целия Европейски съюз по-конкурентоспособен и целеустремен. Устойчивото развитие на нашия динамичен регион зависи от умението ни да координираме своите политики, да дефинираме ясно и да защитаваме общите си цели. Това заяви държавният глава Румен Радев, който взе участие в инициативата \"Три морета\" във Варшава. В инициативата участват дванадесет държави от региона - Австрия, България, Естония, Латвия, Литва, Полша, Румъния, Словакия, Словения, Унгария, Хърватия и Чехия, като в тазгодишния формат се включиха и Съединените американски щати. В рамките на форума държавните глави на страните обсъждат възможностите за разширяване на сътрудничеството си в ключови сфери като енергетика, дигитална икономика и сигурност, транспорт, инфраструктура, околна среда, селско стопанство и туризъм. Живеем в динамични времена, които поставят пред нас непредсказуеми и многообразни предизвикателства от гледна точка на сигурността. Именно затова България убедено вярва в необходимостта от обща и последователна политика, заяви президентът пред гостите на форума...\" - в. \"Стандарт\".\"От трибуната на форума Румен Радев благодари на президента на САЩ Доналд Тръмп за неговото присъствие на Инициативата \"Три Морета\" и ясно заявената подкрепа за развитието на региона. \"Разгръщането на американски части в България и съвместните тренировки на въоръжените сили на двете страни допринасят за покачването на бойните способности на Българската армия\", каза президентът. Президентът коментира поставената цел за повишаване до 2% от брутния вътрешен продукт на разходите за отбрана на партньорите в НАТО, като заяви, че освен инвестирането на повече средства, е необходимо те да се превърнат в реални бойни възможности. В рамките на форума участващите държави взеха решение да бъде създаден бизнес форум към инициативата \"Три морета\", в който ще участват предприемачи от дванадесетте държави. България приветства решението, a президентът Радев посочи, че отварянето на инициативата към частния сектор ще създаде допълнителен стимул за двустранно и многостранно сътрудничество в икономиката, науката и енергетиката. \"Жизненоважно е политическите усилия на форума да бъдат подкрепени от реални бизнес инициативи, които ще имат принос за реалното свързване на страните от региона\", заяви Румен Радев. Държавните глави на дванадесетте държави потвърдиха политическата воля за задълбочаване на интеграцията в региона на Централна и Източна Европа в рамките на ЕС, чрез по-голяма свързаност между държавите-участнички по оста \"Север-Юг\"...\" - в. \"Труд\".Защитата на гражданите от недобросъвестни работодатели, монополи и съдебни изпълнители също е сред актуалните теми.\"Миниcтъp-пpедcедателят Бойко Боpиcов даде пълнoтo cи подĸрепа за законопpоeĸтите, внеcени в Наpодното cъбpание от омбyдcмана Мая Манолова, чиято цел е да cе пpеĸpати т. наp. \"модеpно pобcтво\" и да cе огpаничат пpавомощията на чаcтните cъдебни изпълнители, cъобщават от пpеccлyжбата на Миниcтеpcкия cъвет. На cpеща, пpоведена в Миниcтеpcкия cъвет, двамата cе обединиxа около нeобxодимоcтта от допълнителни зaконодателни меpки за защита на тpyдовите и cоциалните пpава на pаботещите, кaкто и за pавнопоcтавеноcт на гpажданите cпpямо чаcтните cъдебни изпълнители, банките и монополите в гpажданcки пpоцеc...\" - в. \"24 часа\".\"Премиерът Борисов увери омбудсмана Мая Манолова, че ще ангажира изцяло парламентарната група на ПП \"ГЕРБ\" в процеса на приемане на внесените от нея законопроекти, ще настоява те да бъдат разглеждани приоритетно от народните представители и да бъдат окончателно приети до края на м. септември т. г. Мая Манолова оцени като адекватна и навременна предприетата от премиера Борисов и от правителството реформа за цялостна промяна на отношението на администрацията към гражданите и бизнеса. Тя изрази готовност да подпомага, според правомощията на институцията на омбудсмана, този процес, за да се прекрати унижението, на което биват подлагани гражданите, когато търсят административни услуги...\" - в. \"Стандарт\".\"Работодатели, които дължат възнаграждения и обезщетения на работниците си, няма да могат да участват в процедури по обществени поръчки като изпълнители и подизпълнители. В Кодекса на труда ще се предостави допълнителна защита на правата на работниците и служители в случаите, когато не им се изплащат трудовите възнаграждения и обезщетения. Главната инспекция на труда пък ще получи допълнителни контролни функции - за създаване на бърза писта за работниците да се снабдяват с изпълнителен лист срещу некоректните работодатели, по думите на омбудсмана Мая Манолова. Около тези мерки са се обединили депутати от всички парламентарни сили, стана ясно вчера при приемането на доклад на временната комисия за проучване на случаите на неизплатени заплати. Гарант за промените стана и премиерът Бойко Борисов, който сутринта е имал работна среща с Манолова. Омбудсманът е инициатор за пакета от законодателни мерки срещу проблема. От данни, съобщени в пленарната зала, стана ясно, че най-големият брой предприятия със забавени трудови възнаграждения на работниците е в търговията, тъй като там оперират и най-много стопански субекти. Там неизплатените заплати за периода 2012-2016 г. са 3.432 млн. лв...\" - в. \"Сега\".\"Представители на няколко институции декларираха, че са взели всички мерки да защитят правата на бивши и настоящи служители на \"Селект Трейд\" ЕООД, собственик на търговската верига \"Пикадили\". Това съобщиха от социалното министерство след среща там по проблема. Собственикът на търговската верига е в процедура по несъстоятелност и всичките му магазини отдавна вече не работят. Във вторник над 700 служители в затворилата през март магазините си верига изпратиха отворено писмо, в което настояват Народното събрание, Министерският съвет и президентството да намалят представителните си разходи и да ги обезщетят за неплатените им заплати и осигуровки. Те обявиха и че свикват протест пред Народното събрание на 11 юли. Представители на Главната инспекция по труда, Националния осигурителен институт, Националната агенция за приходите и президентството са заявили на срещата, че са предприели всички действия в рамките на законовите си правомощия, за да принудят работодателя да изплати дължимите заплати и да изпълни задълженията си, с които ще гарантира, че служителите ще могат да ползват социално-осигурителните и здравните си права...\" - в. \"Дневник\".Вестниците съобщават също, че президентът Радев е нарушил закона при събирането на средства за изборната му кампания.\"Румен Радев събрал незаконно 87 000 лв. за кампанията си Пpезидентът Румен Радев е наpyшил Избоpния кодеĸc, кaто е cъбpал 87 223 лв. даpения за кaмпанията cи cлад пpиключването ѝ. Това cе твъpди в доклад на Сметната палата, който одитиpа вcички паpтии и инициативни комитети, yчаcтвали в кaмпанията за пpезидент в кpая на 2016 г. \"Има пpазнота в зaконодателcтвото, която не pегламентиpа точно тези пpоцеcи около избоpите и cлед тяx\", коментиpа Радев наpyшението...\" - в. \"24 часа\".\"Попитан за констатациите в доклад на Сметната палата, според които Инициативният комитет, издигнал кандидатурата му за държавен глава, е набрал повече средства след края на предизборната кампания и има неразплатени задължения към доставчици, Румен Радев заяви, цитиран от пресслужбата си: \"Има празнота в законодателството, която не регламентира точно тези процеси около изборите и след тях.\" По думите на държавния глава е необходимо да бъдат поставени в равни условия партиите и инициативните комитети по отношение на сроковете и воденето на предизборна кампания, съобщиха от \"Дондуков\" 2.\" - в. \"Дневник\".\"Инициативният комитет (ИК) в подкрепа на Румен Радев и Илияна Йотова за президентския вот м.г. е продължил да събира дарения в тяхна полза и след приключването на предизборната кампания. Така ИК е нарушил Изборния кодекс. Това съдържа докладът на Сметната палата, публикуван вчера. Комитетът е събрал 87 223 лв. след крайния срок, като общо даренията в полза на двамата са най-високи от всички участници - почти 723 000 лв. Санкция обаче няма да има, тъй като кодексът не предвижда глоба за подобно нарушение, коментираха пред \"Сега\" от ведомството... ИК няма да бъде глобен и за друго изборно нарушение - общински комитети на БСП са платили 540 лв. за медийни услуги в полза на Радев, въпреки че по закон на юридически лица е забранено да финансират кандидати. От Сметната палата обясниха, че глоба и за това провинение няма да има, тъй като санкцията от 3000 и 15 000 лв. многократно надвишава размера на нарушението...\" - в. \"Сега\".В. \"Труд\" продължава да следи темата с изтребителите: \"Министърът на отбраната Красимир Каракачанов призова да не се предрешава въпросът за избора на нов изтребител за ВВС и да се изчака окончателният доклад на временната парламентарна комисия по въпроса. Вчера тя проведе първото си заседание. \"Комисията може да излезе с предложение, парламентът да ни задължи с решение, така че според мен е по-правилно да се изчака окончателният доклад на комисията и, ако нямат препоръки, работим по проекта, който съм внесъл в Министерския съвет\", каза пред журналисти, след като присъства на заседание на комисията по отбрана. Каракачанов припомни, че във внесеното от МО предложение се включва разглеждане и на третия проект - за придобиването на нов тип бронирана машина за Сухопътните сили. На въпрос дали междувременно ще се водят преговори с производителя на шведските самолети \"Грипен\" той отговори: \"Ако вземем решението на служебното правителство, там се говори за двама от участниците, тоест не може да има преговори само с един.\"", "date": "2017.07.07", "title": "Президентът благодари на Тръмп, Борисов подкрепи Манолова срещу „модерното робство”, Румен Радев събрал незаконно 87 000 лв..."}
{"url": "https://news.bg/int-politics/prezidentat-na-litva-predlozhi-kiberatakite-da-se-vklyuchat-v-chl-5-ot-dogovora-za-nato.html", "text": "Президентът на Литва Даля Грибаускайте предлага киберсигурността да стане част от чл. 5 на Северноатлантическия договор, по силата на който се предвижда колективна отбрана при нападение срещу която и да е членка на НАТО.Тя е представила идеята си лично пред американския президент Доналд Тръмп по време на форума \"Три морета\", който се провежда във Варшава, предадоха информационните агенции.\"Русия активно продължава милитаризацията - значително нарасна военната мощ на тази страна в Калининградска област, подготвя се за ученията си \"Запад-2017\", които са с агресивен характер. Непрекъснатите кибератаки, целящи да парализират стратегически сектори на държавите от НАТО, станаха неизменна част от военното планиране на Русия. Само за пропаганда и тиражиране на фалшиви новини, насочени към създаване на напрежение и недоверие към НАТО, тази страна отделя милиарди долари всяка година.\" - гласи позицията на Грибаускайте, публикувана на сайта на президентството.При разговора тя е описала специфичната ситуация, в която се намира регионът, както и потребностите на Литва в сферата на отбраната.Същевременно е подчертала, че Алиансът се нуждае от обновление.\"По думите на президента, Литва и другите страни-членки, имат нужда от НАТО, който ще действа още по-бързо и ще бъде по-ефективен. Трябва да се реформира и да се ускори процесът на вземане на решения, да се предислоцират въоръжените сили и командването им по източния фланг на Алианса, да се изготвят постоянно обновяващи се планове за отбрана, с включване на конкретни военни мощности в тях.\" - се казва в официално съобщение от литовската президентска институция.Грибаускайте е поискала да се намерят решения за предотвратяване на риска от военна изолация на балтийските страни.Тя прогнозира, че съществуващото геополитическо и военно напрежение няма да отслабне.", "date": "2017.07.07", "title": "Президентът на Литва предложи кибератаките да се включат в чл. 5 от договора за НАТО"}
{"url": "https://news.bg/int-politics/v-hamburg-vodnite-oradiya-pak-vlyazoha-v-upotreba-sreshtata-na-g-20-zapochna.html", "text": "Полицията в германския град Хамбург обяви, че е използвала водни оръдия, за да разчисти блокадата на протестиращи преди откриването на срещата на лидерите на страните от Г-20, съобщава \"Асошиейтед прес\".Полицията уточни, че инцидентът се е случил тази сутрин на брега на езерото в града, което се намира недалеч от търговския панаир, където се провежда срещата. Полицията многократно е разпоредила на групата протестиращи да се изтеглят от пътя.По-рано тази сутрин група протестиращи е щурмувала полицейски участък в Хамбург, били са подпалени и няколко полицейски автомобила. Униформените използваха многократно водни оръдия, сълзотворен газ и палки вчера при сблъсъци с протестиращи, основно леви радикали, обявяващи се срещу капитализма.Иначе срещата на върха на Г-20 започна, като тероризмът, световната търговия и изменението на климата са сред темите в дневния ред, докато лидерите се събират при строги мерки за сигурност.Домакинът, германският канцлер Ангела Меркел обяви, че се надява да се постигнат \"компромиси и отговори\" по редица въпроси на двудневната среща на водещите световни икономически сили. Докато в борбата с тероризма има съвсем пренебрежими различия, перспективите за намиране на обща основа за изменението на климата и търговията изглеждат несигурни.Снощи се разразиха тежки сблъсъци между протестиращи и полиция на много места в пристанищния град, който е втория по големина германски град. От полицията обявиха, че 111 полицаи са били ранени, един от тях е бил откаран в болница с нараняване на окото, след като пред него е избухнала бомбичка.", "date": "2017.07.07", "title": "В Хамбург водните оръдия пак влязоха в употреба, срещата на Г-20 започна"}
{"url": "https://news.bg/world/parviyat-kitayski-samoletonosach-pristigna-v-honkong.html", "text": "Първият китайски самолетоносач пристигна в Хонконг. Първото му пътуване извън континентален Китай е част от събитията, отбелязващи 20-годишнината от предаването на Хонконг от Великобритания на Китай, съобщава Би Би Си.Присъствието на Ляонинг се разглежда от някои като демонстрация на сила от страна на Пекин, но и мнозина в Хонконг чакат за безплатни билети за обиколка на кораба.Самолетоносачът е придружен от три военни кораба и ще бъде закотвен близо до остров Цинг И в Хонконг в продължение на пет дни. 300 метровият самолетоносач е реновиран съветски самолетоносч от клас \"Кузнецов\", закупен от Украйна и построен в края на 80-те години.Анализатори разглеждат това, като част от по-големите усилия на Пекин да увеличи военното си присъствие на световната сцена.През април Китай стартира програма за съвсем нов самолетоносач - първият, който е собствено производство. Очаква се да бъде завършен до 2020 г.Припомняме, преди седмица въоръжените сили на Китай се снабдиха с нов клас разрушител, който е произведен в страната. Азиатският гигант скоростно увеличава военноморския си потенциал.Бойният кораб, който е с маса 10 000 тона, е осветен в корабостроителницата Jiangnan в Шанхай, информира \"Синхуа\". Така ВМС на Китай се сдоби с първия разрушител \"нова генерация\".", "date": "2017.07.07", "title": "Първият китайски самолетоносач пристигна в Хонконг"}
{"url": "https://news.bg/politics/borisov-iska-samo-novi-samoleti.html", "text": "\"Самолетите трябва да са нови\". Това коментира министър-председателят Бойко Борисов по време на публична дискусия на тема \"Трансатлантическата връзка през Българското председателство на Съвета на ЕС\".Борисов коментира темата със самолетите в присъствието на посланика на САЩ Ерик Рубин като подчерта, че няма да влезе в диалог кой самолет е по-добър. \"За самолетите мога да кажа, че единственото ми изискване, е да бъдат нови самолети. Експертите нека да се произнесат, но самолетите трябва да са нови. Така и така ще се вадят купища пари за тях - трябва да са нови\". Борисов изтъкна, че и трите рода войски у нас трябва да се превъоръжават паралелно. Борисов изказа принципната си позиция, че . По думите му тогава много по-лесно на базата на европейските пари, които имаме, могат да се заделят тези 2% за отбрана и вече военните с НАТО да кажат каква държава в зависимост от нейното географско положение, какъв род войски повече или по-малко е нужен.\"Защото ние имаме различни заплахи, от където може да дойде проблемът. Така или иначе ЕК разполага със средства, така или иначе експертите в НАТО знаят наличностите на въоръжение в различните държави - кой колко самолета, танкове, артилерия, кораби има. Това би било най-лесно реализируемо. Ние сега се задъхваме в решаването от една страна на социални инфраструктурни промени и увеличаването на разходите за отбрана\", посочи Борисов.Борисов изтъкна още, че абсолютно подкрепя италианския премиер и подчерта, че това е нещо, за което той е настоявал още преди години - да бъдат направени зони за сигурност извън ЕС. \"Така и така се дават милиарди евра, по-добре тези центрове да са в Либия, Турция, Йордания. Ние като най-хуманен съюз да платим за това или да подпомогнем финансово, но тези хора да бъдат в непосредствена близост  до точките на конфликт и дай Боже дипломатите да си свършат работата - да могат да се върнат. Това вече се възприе като теза и мисля, че ще даде един добър резултат\", коментира Борисов.Той подчерта, че България има двама стратегически партньори - ЕС и НАТО. По думите му това е посоката, която ние неотклонно следваме.Първата тема, по която Борисов говори е Еврозоната. Той подчерта, че това е тема, която зависи изцяло от Европейската централна банка. \"Защо е важна тази тема за Еврозоната, защо ние трябва да изпълним този свой ангажимент, който имаме в Договора за присъединяване. Първо това гарантира инвестициите и второ намалява рискът от злоупотреба. Трето, което може би е най-важно - тогава на никой не можем да се сърдим, че Европа минава на две, на три или повече скорости. Защото много ясно е казано и ние не можем да се сърдим на колегите, които са с валута евро, че те искат да си я гарантират. Те искат този клуб на държавите, които са го приели да бъде гарантиран, стабилен и в същото време да не се получава подобно на Гръцката криза\", подчерта Борисов. Той заяви, че усилията на правителството ще бъдат насочени към съвместна работа с правителствата на Германия, на Франция, на Италия. По думите му по показатели, ние имаме всички възможности да го направим. \"Имаме стабилна банкова система, тя е минала през тестовете, така че тихо, но с упоритост и с аргументи да вървим в тази посока\", обеща Борисов.Относно  за климатичните промени, Борисов изтъкна, че като участник в приемането на споразумението, не може да се съгласи с този възглед на новата администрация на Тръмп.", "date": "2017.07.07", "title": "Борисов иска само нови самолети"}
{"url": "https://news.bg/crime/sadat-otnovo-ne-pusna-ot-aresta-logvinenko.html", "text": "Софийски градски съд не прие молбата на обвиняемия Роман Логвиненко за промяна на мярката му за неотклонение \"задържане под стража\" с по-лека.Припомняме ви, че украинецът е обвинен за организатор на  срещу Алексей Петров.Пред съда защитата на Логвиненко представи 6 епикризи за влошеното му здравословно състояние. Адвокат Теодора Гинчева посочи, че няма опасност клиентът ѝ да се укрие или да извърши друго престъпление. \"Нямал е проблеми с правосъдието\", каза Гинчева. Него близки го описват като \"личност с висок морал\", допълни адвокатката.Опасността да се укрие от правосъдието не съществувала, защото негов познат предлага да го приеме в дома му в Свиленград.Според прокуратурата обаче липсват доказателства, че \"мозъкът\" на атентата страда от заболявания, които не са съвместими с пребиваването му в ареста.В заключението си съдебният състав посочи, че обвиняемият не е трайно обвързан с България и семейството му не живее тук. Това, че негов близък му предлага да използва жилището му, не променя обстоятелствата, посочи съдът.Решението не е окончателно и подлежи на обжалване в 7- дневен срок пред апелативните магистрати.", "date": "2017.07.07", "title": "Съдът отново не пусна от ареста Логвиненко "}
{"url": "https://news.bg/society/trakiyski-sakrovishta-ot-balgariya-poseshtavat-norvegiya.html", "text": "В музея \"Бригенс\" ще гостува експозицията \"Легенди в злато. Тракийски съкровища от България\". Правителството осигури държавна гаранция в размер на 100 000 лв. за временна експозиция на български културни ценности в Норвегия.В периода септември-декември 2017 г. музеят \"Бригенс\" в Берген ще бъде домакин на изложбата \"Легенди в злато.Тракийски съкровища от България\", която включва движими културни ценности от фондовете на 12 музея - Националния исторически музей, регионалните исторически музеи в Шумен, Враца, Русе, Ловеч, Сливен, Плевен и Пазарджик, Регионалния археологически музей в Пловдив, историческите музеи в Казанлък и Свищов и Музейния център в Созопол.Държавната гаранция се осигурява за времето на транспортирането на експонатите до Норвегия и връщането им обратно в България.", "date": "2017.07.07", "title": "Тракийски съкровища от България посещават Норвегия"}
{"url": "https://news.bg/world/28-dushi-sa-ubiti-pri-sbivane-v-meksikanski-zatvor.html", "text": "Най-малко 28 души са убити в мексиканския затвор \"Лас Крусес\" при сбиване между две враждуващи банди, предаде Би Би Си.Няколко от телата са намерени обезглавени.Повечето от жертвите са загинали от прободни и порезни рани или от жестоки побои.Няма следи от използване на огнестрелно оръжие.Акапулко е най-големият град в щата Гереро, един от най-големите центрове за производство на наркотици.В миналото тай беше сред най-посещаваните от туристи мексикански градове, но рязкото нарастване на престъпността го превърна в едно от най-опасните места в страната.Губернаторът на щата е разпоредил да започне разследване на инцидента.Сили на федералната полиция и на армията са обкръжили затвора, тъй като след новината за убийствата роднини на затворниците са се опитали да проникнат в сградата през огражденията с бодлива тел.", "date": "2017.07.07", "title": "28 души са убити при сбиване в мексикански затвор   "}
{"url": "https://news.bg/int-politics/svetat-malchi-za-venetsuela-dokoga.html", "text": "В една демокрация народът е суверен, а свободно избраният парламент изразява неговата воля. За демократите седалището на парламента представлява нещо като катедрала на свободата.Точно в деня, в който Венецуела чества 206 години от обявяването на своята независимост, чависти щурмуваха парламента в Каракас, пребиха до кръв демократично избрани депутати и в продължение на часове държаха като заложници стотици хора. Всичко това се разигра пред очите на Националната гвардия на президента - и то непосредствено след като вицепрезидентът в речта си пред парламента беше говорил за \"часа на революционерите\" и беше призовал обикновения народ да влезе в пленарната зала.Мадуро презира демокрациятаЕдва ли може да има по-ясно доказателство за това, че правителството на Венецуела презира демокрацията и дори зове към разправа с нейните представители. Никой не би могъл повече да вярва, че президентът Мадуро и неговите чависти имат намерение да водят сериозни преговори с опозицията, която разполага с парламентарно мнозинство от почти две трети.Мадуро наистина се дистанцира от проявите на насилие, но това беше чисто формален акт. Защото същият този президент заяви миналата седмица повече от ясно: \"Онова, което не можем да постигнем с избори, ще го извоюваме с оръжие!\". Същият президент, който едва преди няколко седмици обяви, че биячите, които го подкрепят, ще получат 500.000 огнестрелни оръжия, сега се прави, че не е \"съучастник на насилието\".При това насилието отдавна вече властва из улиците на Венецуела. След 97 дни на почти ежедневни масови демонстрации срещу правителството, в страната има над 90 убити - повечето от средите на демонстрантите. Силите за сигурност действат с огромна бруталност, а въоръжените \"colectivos\" не остават по-назад. Колкото по-дълго трае тази неравна битка за надмощие, толкова по-малка е и вероятността демонстрациите да останат мирни. Вече има и такива, които се възползват от всеобщата бъркотия, за да плячкосват, както и демонстранти, които проявяват насилие.Засега изход няма!Във Венецуела инфлацията все още галопира с по-висока скорост от тази, с която президентът може да увеличава нивото на минималната заплата. В страната все още има недостиг на хранителни продукти и медикаменти. Нивото на престъпността е едно от най-високите в света. От всичко това засега не се очертава никакъв изход.След около три седмици е предвидено да се проведат изборите за Велико народно събрание, които са така грижливо подготвени, че да завършат в полза на чавистите и окончателно да циментират властта на Мадуро. Две седмици по-рано опозицията иска да организира собствено народно допитване срещу президента.Съпротивата срещу предвидената отмяна на разделението на властите във Венецуела остава все така силна, но и отчаянието на опозицията расте. На международната общност не ѝ остава твърде много време, за да неутрализира тази опасна ситуация. Преди година и половина венецуелските граждани гласуваха с огромно мнозинство за това опозицията в парламента да осъществи промени в страната. Вчера всеки един от тези избиратели получи удар с юмрук в лицето.", "date": "2017.07.07", "title": "Светът мълчи за Венецуела – докога?"}
{"url": "https://news.bg/int-politics/sauditska-arabiya-i-ko-dokazali-che-katar-podkrepya-terorizma-udryat-go-oshte-po-tezhko.html", "text": "Четирите арабски страни, който водят бойкота срещу Катар, обявиха, че отказът на Доха да изпълни исканията им за разрешаване на дипломатическата криза в Персийския залив, е доказателство за неговите връзки с терористични групировки и че ще предприемат нови мерки срещу емирството.Това се случи, след като Държавният департамент на САЩ обяви, че американският държавен секретар Рекс Тилърсън ще посети Кувейт в понеделник в опит да успокои напреженията, съобщава \"Ройтерс\".Саудитска Арабия, Обединените арабски емирства, Египет и Бахрейн публикуваха съвместно изявление, в което изтъкват, че техният първоначален списък с 13 искания вече е невалиден и обещават нови политически, икономически и юридически стъпки срещу Катар.Катарското правителство саботира дипломатическите усилия за разрешаването на разрива, обявиха четирите арабски страни, а неговият отказ да изпълни исканията потвърждавал продължаващия му саботаж на стабилността и сигурността в региона.Всякакви мерки, предприети от четирите страни, ще бъдат насочени към катарското правителство, но не и срещу катарския народ, уверяват четирите страни, без да дават повече подробности за това кога новите стъпки ще бъдат обявени или за какво ще настояват те.Външните министри от четирите държави се срещнаха в Кайро в сряда след изтичането на 10-дневния срок, поставен на Катар да изпълни исканията им. Те осъдиха отговора на малката държава от Персийския залив като \"негативен\" и несъдържателен.От началото на миналия месец четирите арабски държави прекъснаха дипломатическите и транспортните си връзки с Катар, когото те обвиняват в подкрепа на тероризма и че се съюзява с регионалния враг Иран. Доха отрича обвиненията.Сред техните искания бяха Катар да ограничи подкрепата си за египетското \"Мюсюлманско братство\", да закрие международния англоезичен телевизионен канал \"Ал Джазира\", да затвори турска военна база в Доха и да ограничи отношенията си с Иран.Междувременно САЩ са все по-загрижени, че разривът между Катар и другите арабски страни се намира в безизходица и може да продължи дълго или да се задълбочи, посочиха от Държавния департамент на САЩ.", "date": "2017.07.07", "title": "Саудитска Арабия и Ко. доказали, че Катар подкрепя тероризма, удрят го още по-тежко"}
{"url": "https://news.bg/crime/prokuraturata-tarsi-vinoven-za-katastrofata-v-ihtiman.html", "text": "Прокуратурата търси виновен за катастрофата в Ихтима. Към момента има досъдебно производство срещу неизвестен извършител, съобщи пред НоваТВ представител на прокуратурата. Не е ясна конкретната причина за тежкия инцидент.Припомняме, вчера Районна прокуратура - Ихтиман образува две досъдебни производства за нарушаване на правилата за движение по пътищата при управление на моторни превозни средства, в резултат на което е причинена телесна повреда на повече от едно лице.Припомняме, на 5 юли около 6 часа сутринта, възникнаха . В приозшествията са участвали около 40 автомобила.Към момента причината за инцидентите е намалена видимост, несъобразена скорост и неспазване на дистанция. Установено е, че в района на катастрофата видимостта е била намалена до няколко метра заради мъгла и .Проверката на качеството на атмосферния въздух на територията на община Ихтиман и АМ \"Тракия\" не е отчела вредни вещества във въздуха в района.Проверката беше извършена на 5 юли, от експерти на РИОСВ - София и Изпълнителната агенция по околната среда.", "date": "2017.07.07", "title": "Прокуратурата търси виновен за катастрофата в Ихтиман"}
{"url": "https://news.bg/int-politics/nov-proval-na-pregovorite-za-kipar.html", "text": "Поредният кръг от преговорите за обединението на Кипър в швейцарския курорт Кран Монтана завърши без резултат.Информацията беше съобщена от генералния секретар на ООН Антонио Гутериш.Консултациите започнаха вчера преди обяд и приключиха към 3 часа тази сутрин, предаде агенция DPA.Основните противоречия са свързани с държавите-гаранти и оттеглянето на турските военни от острова.Анкара има готовност да оттегли по-голямата част от контингента си, но при условие, че част от него остане в Кипър. Сега в северната част на страната, в непризнатата от международната общност турска република, има около 35 хиляди турски военни.", "date": "2017.07.07", "title": "Нов провал на преговорите за Кипър"}
{"url": "https://news.bg/society/dnes-sveta-nedelya-v-sofiya-praznuva-glavniya-si-hramov-praznik.html", "text": "Днес Църквата чества паметта на св. великомъченица Неделя - Кириакия и катедралният храм на София празнува главния си храмов празник.Негово Светейшество Българският патриарх и Софийски митрополит Неофит ще оглави празничната света Литургия в столичната митрополитска катедрала \"Света Неделя\" на 7 юли.Тази година отбелязваме и 335 години от избирането на църквата \"Св. Неделя\" за митрополитски храм и 150 години от освещаването ѝ.Празничната св. Литургия на 7 юли (петък) столичната митрополитска катедрала \"Св. Неделя\" ще е с начален час 9 и 30 часа.Припомняме, че историята на храма е белязана и с най-големият атентат в световната история към 1925 г. Атентатът в софийската катедрала \"Света Неделя\" на 16 април 1925 г. е най-големият терористичен акт в българската история както по броя на жертвите, така и по последиците. През 1578 г. немският пътешественик Стефан Герлах посещава София и дава списък на дванадесетте софийски църкви. Сред тях е и църквата с гръцкото название \"Кириаки\", наречена още църква \"Иисус Христос\" или \"Господня църква\". Гръцката дума \"Кириаки\" означава \"Господня\" (\"църква\"), но също така и \"неделя\". Предполага се, че първоначално храмът е бил посветен на Господа, но впоследствие е приел името \"Неделя\", което се е разбирало в смисъл \"Св. Неделя\".През XIX и първите десетилетия на XX век храмът се наричал и \"Свети Крал\", тъй като в него се съхранявали мощите на сръбския крал Стефан Урош II Милутин (1282-1321). Около 1460 г. по време на чумна епидемия Софийският митрополит Силваний ги пренесъл от селището Трепче, северно от Прищина, в днешния Люлински манастир \"Св. Кирил и Методий\" (наричан и \"Св. Крал\"). Впоследствие те били пренесени последователно в ротондата \"Св. Георги\", в храма \"Св. Безплътни сили\" (или \"Св. Архангели\"), в митрополитската църква \"Св. Марина\". Вероятно в началото на XVIII в. храм \"Св. Неделя\" станал митрополитски и мощите на сръбския крал били пренесени в него.Древното минало на катедралата е забулено в неизвестност. Вероятно храмът е бил построен през X в. и както други тогавашни софийски храмове е бил с каменни основи, а нагоре с дървена конструкция. През втората половина на XIV в. тези дървени храмове били изградени от камък. Неизвестно защо само \"Св. Неделя\" останала дървена и в този си вид храмът просъществувал чак до средата на XIX в.В началото на 50-те години на XIX в. Софийската митрополия и Софийската градска църковна община решили да изградят нов величествен катедрален храм. Събирането на даренията започнало през пролетта на 1853 година. На 25 април 1856 г. ентусиазираните софиянци започнали да събарят старата и прогнила църква \"Св. Неделя\". На 7 май същата година било извършено водоосвещение и започнали изкопаването на основите на новия храм.През лятото на 1856 г. започнал същинският строеж на сградата. Тя била трикорабна базилика с дължина 35,5 метра и ширина 19 метра. Ръководител на строежа бил пещерският майстор Петър Казов (преселник от Македония), който ръководел 30-40 майстори-дюлгери. Към есента на 1858 г. новата църква била пред завършване, но пострадала от силно земетресение. Възстановяването на щетите погълнало доста непредвидени средства. До есента на 1860 г. по строежа на храма софиянци изразходвали над половин милион гроша. Станали и някои спречквания между градските първенци заради обвинения в присвояване на църковни пари и работата замряла. Наложило се майстор Петър Казов да прекрати строежа, като поставил на храма временен покрив.През 1863 г. софийските първенци решават да доизкарат църквата \"Св. Неделя\" и сключват договор с брациговския майстор-строител Иван Хр. Боянин, обещал да завърши църквата до Димитровден. Той премахва временния покрив, увеличава височината на зидовете с няколко метра, поставя три купола с две малки камбанарийки в западния край на покрива, а от север, запад и юг изгражда каменна аркадна нартика с 16 слепи купола.През есента на 1863 г. строежът на новата църква е завършен.", "date": "2017.07.07", "title": "Днес \"Света Неделя\" в София празнува главния си храмов празник"}
{"url": "https://news.bg/world/vsichki-na-g-20-obsazhdat-podesta-napisa-tramp-i-obyavi-che-ochakva-sreshtata-s-putin.html", "text": "Президентът на САЩ Доналд Тръмп обяви, че с нетърпение очаква срещите с всички световни лидери на Г-20 в Хамбург, включително с руския лидер Владимир Путин, съобщават световни агенции.Той също подчерта в \"Туитър\", че ще представлява САЩ и ще се бори за интересите на страната.\"\", написа той в мрежата и добави: \", добави той.Американският лидер също написа, че всички на Г-20 в Хамбург обсъждат провала на мениджъра на предизборната кампания на Хилари Клинтън Джон Подеста да предостави достъп до сървъра на Демократичния национален конвент (DNC) на американските разузнавателни агенции.\"\", отбеляза Тръмп.По-рано Подеста обяви, че не е знаел дали конвентът е предоставил достъп на ФБР и ЦРУ до сървъра им, тъй като не отговаря за това. Той добави, че си е изпълнил задълженията пред разузнавателните агенции, представяйки достъп до частните сървъри на Клинтън като част от разследването на Русия дали се е намесила на президентските избори през 2016 г.Тръмп пристигна на двудневната среща на върха на Г-20 в Хамбург, където ще се срещне с руския лидер Владимир Путин.Американският лидер беше посрещнат от германския канцлер Ангела Меркел, домакинът на срещата.", "date": "2017.07.07", "title": "Всички на Г-20 обсъждат Подеста, написа Тръмп и обяви, че очаква срещата с Путин"}
{"url": "https://news.bg/politics/karakachanov-chaka-reshenie-na-ns-za-da-pregovarya-za-novite-iztrebiteli.html", "text": "Парламентът следва да гласува предложението, което Министерски съвет ще внесе, за . Това коментира вицепремиерът Красимир Каракачанов след участието си в петъчния парламентарен контрол.\"Аз съм внесъл предложение преди две седмици, с което предлагам на Министерски съвет да вземе решение и да изпрати в парламента предложение за разширяване на проекта, тоест за включване към двата проекта за военно-въздушните сили и флота, да включим и проекта за сухопътни войски с . Това е едното, което съм предложил и второто, което съм предложил, е , тъй като сумата за трите проекта възлиза над 3,520 млрд. лв\", коментира Каракачанов.Той уточни, че тъй като това е голяма сума, в предишното решение на НС от 2016 г. се предвижда проектите да бъдат изплатени за пет години. \"Ние предвиждаме за единия от проектите минимум осем, тъй като е въпрос на разговори - говоря за самолетите, а за бронираните машини - 10 години. Това са неща, които трябва да реши парламентът, да ни гласува доверие, тоест да гласува тази рамка, чак тогава могат да започнат преговори\", констатира той.На въпрос има ли яснота, кога МС ще изпрати на НС тези предложения, Каракачанов уточни, че най-вероятно по този въпрос във вторник ще разговаря с правителството. \"Доколкото виждам първо ще се произнесе парламентарната комисия, след което ще внесем проекта за гласуване в парламента. Чак тогава започват преговорите\", констатира Каракачанов. Той обясни, че ако му дадат правомощие, през септември да започне да води разговорите.\"Мисля, че ние трябва да защитим максимум интереса на българския данъкоплатец и в преговорите да извоюваме максимално добри цени и условия за тези три проекта. Това няма как да се случи в рамките на седмица\", каза още той.Така за самолетите имаше три страни, за бронираната машина - поне 10 предваителни заявки, а за двата многофункционални патрулни кораби - осем фирми. \"Там вече е задвижена процедурата, дотолкова доколкото има изпратени предложения за намерения. Ние сме изпратили преди месец писма, с които искаме потвърждение на тези намерения\", уточни Каракачанов.", "date": "2017.07.07", "title": "Каракачанов чака решение на НС, за да преговаря за новите изтребители"}
{"url": "https://news.bg/int-politics/rusiya-nyama-energien-monopol-v-evropa-otgovori-kremal-na-tramp.html", "text": "Говорителят на руския президент Владимир Путин - Дмитрий Песков, отхвърли призива на американския президент Доналд Тръмп за намаляване на доминацията на Русия при доставките на природен газ за Източна Европа, съобщават световните осведомителни агенции.Песков коментира пред журналисти, че \"няма енергиен монопол в Европа\" преди планираната среща между лидерите на САЩ и Русия в кулоарите на срещата на върха на Г-20 в Хамбург.Тръмп изтъкна в реч в Полша вчера, че иска да се увери, че Полша и нейните съседи \"никога повече няма да бъдат заложници\" на един доставчик на енергия.\"Всичко това ще бъде решено от пазара, това не трябва да бъде решавано политически\", коментира Песков.", "date": "2017.07.07", "title": "Русия няма енергиен монопол в Европа, отговори Кремъл на Тръмп"}
{"url": "https://news.bg/crime/18-godishen-zalyal-priyatelkata-si-s-benzin-i-ya-zapalil.html", "text": "18-годишен младеж е залял 17-годишната си приятелка и я запалил заради скандал. Деянието е станало вчера, 6 юли, в Благоевград.Момичето е добре. Тя няма следи от изгаряния, съобщи БНР.По случая е образувано досъдебно производство. Момчето е привлечен като обвиняем за закана за убийство.По думите на говорителя на Окръжна прокуратура Весела Стоилова момчето заляло приятелката си, след като снощи между двамата възникнал спор.Работата по случая продължава под наблюдението на Районната прокуратура в Благоевград.", "date": "2017.07.07", "title": "18-годишен залял приятелката си с бензин и я запалил"}
{"url": "https://news.bg/world/g-20-shte-pritisne-tramp-da-varne-sasht-v-parizhkata-sdelka-za-klimata-obyavi-mey.html", "text": "Лидерите на държавите от Г-20 ще се опитат да убедят американския лидер Доналд Тръмп да върне САЩ в Парижкото споразумение за климата по време на форума в Хамбург. Това заяви британският премиер Тереза Мей, цитирана от БиБиСи.\"\", поясни тя.Британският премиер добави, че ще изпратят колективно послание на Тръмп по време на преговорите.Преди Мей изрази разочарованието си от решението на американския лидер да извади САЩ от сделката, под която се подписаха 195 държави, включително Вашингтон.Днес тя ще се срещне с Тръмп в кулоарите на Г-20.", "date": "2017.07.07", "title": "Г-20 ще притисне Тръмп да върне САЩ в парижката сделка за климата, обяви Мей"}
{"url": "https://news.bg/society/32-ot-balgarite-sa-uchastnitsi-ili-svideteli-na-agresiya.html", "text": "32% от българите са били преки свидетели на агресивни действия или са били участници в тях в последната една година.Асеновградският случай предизвиква тревога, но обществото не проявява крайности, показва проучването на \"Галъп интернешънъл\" по актуални теми в независим телефонен сондаж, проведен на 4-6 юли сред 800 души в цялата страна. Мнозинство от 71% вярва на президента Радев в текущите спорове. Инициативата на Бойко Борисов за присъединяване на страните от Западните Балкани към Европейския съюз среща широка подкрепа. Вътрешнополитическите дела на властта обаче не изглеждат безпроблемно - , а повдигнатите от опозицията въпроси, като комисията за НДК например, срещат одобрение.Подобни сондажи изваждат на показ обществените инстинкти и най-общите структури на масовото съзнание. Те могат да породят интересни хипотези, макар да не са изчерпателни. Целта на такива сондажи е бързо да уловят картината на скоростно променящи се обществени сюжети.По няколко важни въпроса напоследък обществото ни чува два или повече различаващи се и дори противоречащи си разказа. , около потенциалната сделка със самолетите, както и по отношение на качеството на храните у нас и др. Ключово важно в такива моменти е да се види каква е първата и интуитивна обществена реакция.Оказва се, че по обвиненията в корупция 71% от българите вярват на Румен Радев, а 9% вярват на Цветан Цветанов.Явно хората вярват и на сигналите за различно качество на \"западни\" и \"източни\" варианти на една и съща марка хранителен продукт. . Хората явно преувеличават в отговорите си, но това показва колко значителен е проблемът за качеството на храните в очите на българите.Данните ясно сочат, че важните теми напоследък не събуждат безспорни нагласи, а има \"битки на състезаващи се интерпретации\". Надделява онази, която съдържа по-добро обяснение. Например, идеята за катализаторите на колите среща подкрепа (85%), ако бъде обяснена с цялостни мерки за запазване на въздуха.Обществото е предразположено към много от идеите, които напоследък се обсъждат - те се възприемат с почти автоматично одобрение или без замисляне. Създаването на комисия за случая НДК се подкрепя от мнозинство от 76%, даването на паметника на Бузлуджа на БСП - от мнозинство от 64%. Инициативата на Бойко Борисов за приемане на страните от Западните Балкани в ЕС среща подкрепа сред мнозинство от 70%. Mненията не се влияят от това кой е автор на инициативата. Борисов е упоменат, но дори и сред електоратите на други партии тази инициатива среща одобрение.Протестите на полицаите също се подкрепят - две трети застават зад тях, а 26% не ги одобряват. , но във вътрешнополитически план са налице проблеми. Пример за това е и преобладаващото неодобрение към ограничаването на плащанията в брой - 61% не подкрепят ограничаването, а 35% го подкрепят.Обезпокоителен е делът на хората, които свидетелстват, че в последната една година са ставали свидетели на агресия или са били участници в нея - една трета от запитаните отговарят положително. Процентът е тревожен на фона на зачестилите медийни информации за случаи на агресивно поведение.Въпреки всичко, по  - съзнателно е проверено екстремно твърдение (да се изселят всички роми). То не среща преобладаваща подкрепа - 53% се изказват негативно по тази идея, макар да има и 36%, които се съгласяват. Тези 36% са доказателство за наболял обществен проблем, който съдържа сериозен потенциал за негативно развитие.", "date": "2017.07.07", "title": "32% от българите са участници или свидетели на агресия"}
{"url": "https://news.bg/politics/rumen-radev-pusna-i-vtorata-stenograma-ktb.html", "text": "Държавният глава Румен Радев  от консултативната среща в президентската институция от 14 юли 2014 г., посветена на финансовото състояние на държаватаВ прессъобщението от президентството се посочва, че публикуването и на втората стенограма е \"в изпълнение на поетия ангажимент към българското общество\".Припомняме, на 9 юни в ефир по една от националните телевизии, за която даваше интервюто президентът Румен Радевобяви, че до десет минути стенограмата от първата среща за КТБ ще бъде публикувана на сайта на президентството. От стенограмата бяха премахнати имената на банки и институции освен на КТБ. Тогава Румен Радев обяви, че самата публикация ще бъде тест за нашето общество дали заслужава прозрачност.Припомняме, на 21 май президентът Радев обяви, че ще настоява да бъде  от юни 2016 година. Той подчерта, че Върховният съд се е произнесъл за пръв път от времето на Росен Плевнелиев насам, че съдържанието на тази стенограма не е професионална тайна. По думите на Радев това е изключително важно за гарантиране на сигурността на банковата ни система.За разсекретяването на стенограмата за КТБ се обявиха и лидерите на двете основни политически сили в страната -  и .Според бившия държавен глава  стенограмата не трябва да се разсекретява, тъй като от това президентската институция ще бъде големият губещ, защото вече нямало да има честен дебат. Според бившият лидер на червените  обаче стенограмата за КТБ трябва да се разсекрети, защото тя щяла да покаже, че БСП спасила банковата система в България.", "date": "2017.07.07", "title": "Румен Радев пусна и втората стенограма КТБ "}
{"url": "https://news.bg/world/putin-prizova-da-se-deystva-s-kndr-pragmatichno-i-sas-samoobladanie.html", "text": "Руският лидер Владимир Путин призова да се действа прагматично по въпроса за ядрената програма на КНДР.Севернокорейската ядрена програма се явява много остър проблем, но не трябва да се губи самообладание, заяви Путин по време на срещата с южнокорейския си колега Мун Дже-ин в кулоарите на Г-20 в Хамбург.\"С\", смята той, цитиран от РИА \"Новости\".Руският лидер подчерта, че е радостен от възможността да обсъди тези проблеми на срещата в Хамбург.Дже-ин е заявил от своя страна, че подкрепя диалог с КНДР въпреки \"ядрената провокация\" с последното изпитание на балистична ракета, информира Ройтерс.След срещата с Путин Мун също каза, че е видял роля на Путин в подпомагане разрешаването на кризата на Корейския полуостров.", "date": "2017.07.07", "title": "Путин призова да се действа с КНДР прагматично и със самообладание"}
{"url": "https://news.bg/world/rekordno-dalga-140-minutna-parva-sreshta-putin-tramp.html", "text": "След месеци на очаквания и интриги руският президент Владимир Путин и американският му колега Доналд Тръмп проведоха първата дългоочаквана среща, съобщиха световни агенции.Разговорите се проведоха в кулоарите на Г-20 в Хамбург. Очакваше се срещата да продължи около 30 минути.По информация на руски и американски медии разговорите са продължили 140 минути. Кореспондент на NBC заяви, че срещата се е превърнала в рекорд по продължителността си на такива събития като Г-20. АП информира, че разговорите са продължили 2 часа и 16 минути. По план Тръмп е трябвало да напусне форума в 16,20 часа местно време след срещата с Путин. Но Светлана Лукаш, руски представител от делегацията на Путин, заяви, че срещата е започнала около 16,00 часа местно време и към 17,50 ч. още продължава.Според АП Тръмп изглежда непринуден и отпуснат, а Путин е суров.\"\", каза Тръмп в началото на първата официална среща с Путин. Той добави, че ще обсъдят различни въпроси.Тръмп поясни, че разговорите му с Путин \"вървят много добре\".От своя страна Путин заяви, че се радва да се срещне с американския си колега и изрази надежда разговорите да доведат до резултати.Руският лидер добави, че са разговаряли по телефона няколко пъти и са обсъдили \"важни двустранни и международни проблеми\", но телефонните разговори \"никога не са достатъчно\".Тръмп не отговори на журналистически въпроси дали ще повдигне политически \"токсичния\" казус за руската хакерска намеса на изборите.На разговорите присъстваха държавният секретар на САЩ Рекс Тилърсън и руският му колега Сергей Лавров, както и преводачи.Двамата държавни глави са обсъдили Сирия, Северна Корея, Украйна, екстремизма и други въпроси от двустранните и международни отношения. Не е ясно дали Тръмп се е осмелил да повдигне казуса за руската намеса на президентските избори в САЩ през 2016 г.По-рано днес  преди официалния старт на форума. ", "date": "2017.07.07", "title": "Рекордно дълга 140-минутна първа среща Путин-Тръмп "}
{"url": "https://news.bg/world/rusiya-uvelichi-razuznavachite-i-operativnata-deynost-v-sasht.html", "text": "Руските шпиони са засилили оперативните действия по събирането на разузнавателна информация. Това разкриха настоящи и бивши американски разузнавачи, които са забелязали увеличаване на оперативната работа на Москва на американска територия след президентските избори през 2016 г., съобщава СиЕнЕн.Източниците вярват, че един от най-големите противници на САЩ се чувства окрилен от липсата на значителен реципрочен отговор от администрациите на Тръмп и Обама.Руснаците агресивно събират информация в САЩ и техният успех след намесата на изборите не ги спира, смята бивш високопоставен представител на американските служби, запознат с действията на Белия дом.Руските разузнавачи търсят повече информация за администрацията на Тръмп, която все още е нова и непредсказуема за Москва, според Стив Хол, пенсиониран шеф на операциите на ЦРУ., поясни той.От изборите през ноември американските разузнавателни и правоприлагащи агенции са засекли увеличаване на броя на руските разузнавачи в САЩ, които влизат чрез бизнеси, според източниците. Смята се, че Русия има близо 150 разузнавачи в САЩ. Москва увеличава броя на разузнавачите, след като през декември Вашингтон експулсира 35 руски дипломати, заподозрени в шпионаж във връзка с намесата на изборите.Според източниците Русия има далеч повече разузнавачи в САЩ в сравнение с други държави.Руските оперативни работници търсят хора в САЩ, които могат да им предоставят класифицирана информация.Но това не спира Държавния департамент да издава временни визи, известни като TDY, на заподозрени руски разузнавачи. Американски представители на разузнаването са обезпокоени от високия брой издавани временни визи от департамента за руски граждани. Проблемът между департамента и разузнаването не е нов, но продължава и след оценката на разузнаването, че Русия се е намесила на изборите в САЩ.", "date": "2017.07.07", "title": "Русия увеличи разузнавачите и оперативната дейност в САЩ"}
{"url": "https://news.bg/health/vremenniyat-upravitel-na-nzok-e-d-r-dimitar-petrov.html", "text": "Подуправителят на НЗОК д-р Димитър Петров поема временно ръководството на фонда. Решение за това е взето по време на заседание на Надзорния съвет на касата, проведено в четвъртък, съобщава Zdrave.net.Д-р Петров е заместник на доскорошния управител на НЗОК д-р Глинка Комитов, който подаде оставка преди седмица и по закон трябва да поеме ръководството на касата при оттегляне на управителя ѝ.Той ще ръководи НЗОК до гласуването на нов управител на фонда от Народното събрание, което трябва да се случи в срок от един месец от приемането на оставката на д-р Комитов.По време на заседанието председателят на Надзорния съвет Кирил Ананиев определя д-р Комитов за \"добър експерт, който е дал от живота си за здравната каса\".Вчера здравният министър проф. Николай Петров също изказа положително мнение за д-р Комитов и съобщи, че го е поканил на работа в Министерство на здравеопазването.", "date": "2017.07.07", "title": "Временният управител на НЗОК е д-р Димитър Петров"}
{"url": "https://news.bg/world/prokuraturata-vav-frantsiya-razsledva-patuvane-na-makron-do-las-vegas.html", "text": "Прокуратурата в Париж започна разследване за потенциални злоупотреби относно визита на президента Еманюел Макрон в Лас Вегас, докато е заемал поста на икономически министър на Франция, съобщава АП.Официалното разследване по подозрение във фаворитизъм започна с предварителна антикорупционна проверка, с която е установено, че е имало нередности при организирането на пътуването на Макрон до Лас Вегас, където е участвал на изложението Consumer Electronics.Пътуването на Макрон е организирано от компания, която се подозира, че е спечелила договор без съответната обществена поръчка.Прокуратурата не посочи конкретни лица, които са отговорни за потенциални нередности и поясни, че разследването трябва да покаже кой стои зад нарушенията.", "date": "2017.07.07", "title": "Прокуратурата във Франция разследва пътуване на Макрон до Лас Вегас"}
