{"url": "https://news.bg/world/sasht-iran-vse-oshte-mozhe-da-ima-atomna-bomba.html", "text": "Иран е в състояние да развие ядрени оръжия в рамките на една година, след като бъде взето решението за това, се посочва в актуализираната американска ядрена доктрина на Пентагона.Развиване на по-точни балистични ракети дава на Техеран възможност да застраши американските сили и техните съюзници и партньори в региона и извън него.Ядрена провокация на Северна Корея заплашва мира в региона и в целия свят, въпреки единодушното осъждане от ООН, се посочва в документа.Нашата стратегия на ядреното сдържане на Северна Корея ясно показва, че последствията от ядрен удар от страна на САЩ или техните съюзници ще бъдат опустошителни за режима на Ким Чен-ун.Северна Корея вече извърши шест подземни теста с атомна бомба. Първият е на 9 октомври 2006 г., последният - 3 септември 2017 г.Няма сценарий, при който режимът на Ким Чен-ун да използва ядрени оръжия и да оцелее, се казва в доклада.Освен това Русия трябва да бъде убедена, че ще понесе \"неприемливо тежка цена\", ако заплаши дори с ограничена ядрена атака в Европа. От Белия дом посочиха, че Кремъл е бил информиран за изводите от доклада.Тръмп е стигнал до заключението, че САЩ би трябвало до голяма степен да следва плана на Обама за модернизиране на ядрения арсенал. То също така е одобрило придържането към съществуващите споразумения за контрол върху въоръженията, включително новия договор СТАРТ, ограничаващ ядрените арсенали на САЩ и Русия.Ръководеният от Пентагона преглед на американския ядрен арсенал и на политиките, които го управляват, е бил разпореден от Тръмп миналата година.САЩ искат да се оборудват с нови ядрени оръжия със слаба мощност в отговор на превъоръжаването на Русия.", "date": "2018.02.02", "title": "САЩ: Иран все още може да има атомна бомба"}
{"url": "https://news.bg/crime/odmvr-varna-izdirva-77-godishen-mazh.html", "text": "ОДМВР-Варна издирва Ангел Маринов Йорданов. Ангел е на 77 години, напуснал дома на дъщеря си в с. Гроздьово, обл. Варна, сутринта на 20 януари 2018 г. и от тогава е в неизвестност.Описание: Ангел Йорданов е висок 160 см. със слабо телосложение и къса бяла коса. Страда от теменна плешивост. Лицето му е овално, очите - кафяви.Облекло: Бил е облечен със сиво жепейско яке и кафяв панталон, обут с гумени галоши. Носел е кафяв калпак.Мъжът е забелязан за последно същата сутрин, като се е движел по чакълен път в землището на с. Гроздьово в посока към с. Горен Чифлик. ОДМВР-Варна апелира към гражданите, които имат информация за местонахождението на Ангел Йорданов да позвънят на телефон 112 или да подадат сигнал в най-близкото поделение на МВР.", "date": "2018.02.02", "title": "ОДМВР-Варна издирва 77-годишен мъж"}
{"url": "https://news.bg/int-politics/sasht-shte-se-oparyat-pri-nalagane-na-sanktsii-sreshtu-darzhavniya-dalg-na-rusiya.html", "text": "Министерството на финансите на САЩ предупреди, че разпростирането на санкциите върху държавния дълг на Русия и производните ценни книжа (деривати) може да доведе до негативни последици не само за Русия, но и за световния финансов пазар, както и за американските инвеститори. Това се изтъква в доклад, изпратен от Министерството на финансите в Конгреса на САЩ, съобщава \"Блумбърг\".В документа на Министерството на финансите се посочва, че подобен ход ще има негативни последици не само за руското правителство и бизнеса, но също така може да \"служи като пречка за конкурентоспособността на големи компании в САЩ по управление на активите\".Налагането на санкции срещу руския дълг може да има \"негативни странични ефекти за световните пазари и бизнеса\", предупреждава американското финансово ведомство.В доклада се подчертава също, че налагането на санкции срещу Русия без подкрепата на Европейския съюз и други партньори на САЩ може да подкопае единството по въпроса за ограниченията срещу Русия.\"Разширяването на санкциите върху сделки с държавния дълг на Русия без подобни мерки от страна на Европейския съюз и други партньори на САЩ може да подкопае усилията за поддържане на единството по отношение на санкциите срещу Русия\", отбелязват още от Министерството на финансите на САЩ.", "date": "2018.02.02", "title": "САЩ ще се \"опарят\" при налагане на санкции срещу държавния дълг на Русия"}
{"url": "https://news.bg/int-politics/6-patrulni-koraba-na-nato-akostirat-v-konstantsa.html", "text": "Шест кораба на НАТО, които понастоящем провеждат патрули в Черно море в две различни морски групи на НАТО, акостират в Констанца, Румъния, съобщава Съюзното морско командване.Група за противодействие на мини 2 - SNMCMG2 на НАТО , под командването на Джъстин Хайнс от кралския морски флот и Морска група 2 (SNMG2), под командването на Майк Утли от кралския морски флот провеждат рутинно посещение в Констанца, като част от засиленото присъствие на НАТО в Черноморския регион в подкрепа на националния суверенитет чрез колективна отбрана.Планирани дейности включват разговори с граждани и морски власти, както и планиране на по-нататъшна оперативна съвместимост в морски учения с румънския флот.SNMG2 понастоящем се състои от флагман на кралските военноморски сили, разрушителя HMS Duncan, румънската фрегата ROS Regele Ferdinand и турската фрегата TCG  Gaziantep.SNMCMG2 се състои от флагман на кралските военноморски сили HMS Enterprise, румънски миночистач ROS Lt. Lupu Dinescu и турският кораб TCG Аccay.Преди посещението в Констанца групите извършват патрули както в Черно море, така и в Средиземно море, провеждат упражнения и операции в целия регион.SNMG2 и SNMCMG2 са две от четирите групи кораби, които съставляват морския компонент на НАТО в силите за реагиране и осигуряват важни умения, в поддържането на функциониращи морските пътища и пристанища по време на криза.Групите участват в многобройни многонационални учения и се обучават със съюзниците и партньорите на НАТО за подобряване на оперативната съвместимост и да поддържа военни умения.", "date": "2018.02.02", "title": "6 патрулни кораба на НАТО акостират в Констанца"}
{"url": "https://news.bg/world/pol-rayan-podkrepya-publikuvaneto-na-memoranduma-na-demokratite-za-ruskata-saga.html", "text": "Председателят на Камарата на представителите на САЩ Пол Райън обяви, че подкрепя разсекретяване на изготвения от демократите документ, който оборва меморандума на шефа на разузнавателната комисия към долната камара Девин Нунес, съобщава The Hill.През последните дни въпросният меморандум се превърна в основна тема във Вашингтон. Меморандумът е написан от председателя на Комисията по разузнаване Девин Нунес от Републиканската партия. В него се твърди, че решението за наблюдение на бившия съветник на Тръмп по време на предизборната кампания Картър Пейдж се основава на недоказано досие, събрано за американския лидер, което частично е финансирано от президентската кампания на Хилари Клинтън.Белият дом обвинява ФБР и правосъдното министерство, че са си превишили правомощията., каза говорител на Райън пред The Hill.Днес се очаква меморандумът на Нунес да бъде публично огласен.", "date": "2018.02.02", "title": "Пол Райън подкрепя публикуването на меморандума на демократите за руската сага"}
{"url": "https://news.bg/crime/4-godishniyat-sin-na-ministar-moskovski-zagina-v-borovets.html", "text": "При трагичен инцидент с моторна шейна днес е загинал 4-годишния син на министъра на транспорта, информационните технологии и съобщенията Ивайло Московски.Сигнал за трагичен инцидент в курорта Боровец е получен към 15.15 часа в полицията. На мястото на инцидента се извършва оглед.Предприети са процесуално-следствени действия за изясняване на обстоятелствата и причините, довели до нещастния случай.В този изключително труден момент семейството на министър Ивайло Московски моли представителите на медиите да се съобразят със скръбта им и да уважат правото им на уединение.", "date": "2018.02.02", "title": "4-годишният син на министър Московски загина в Боровец"}
{"url": "https://news.bg/crime/13-zadarzhani-pri-spetsaktsiya-sreshtu-narkotitsi-v-plovdivsko.html", "text": "Над 4,3 килограма амфетамин, близо 600 грама марихуана и голямо количество таблетки екстази са иззели криминалисти на ОДМВР - Пловдив.В рамките на две последователни спецакции, проведени под наблюдението на окръжната прокуратура, са задържани общо 13 души, на седем от тях са взети 72-часови мерки за неотклонение.На 26 януари стартирала специализирана полицейска операция срещу наркоразпространението на територията на Пловдив. Съвместните действия са осъществени от служители на отдел \"Криминална полиция\", сектор \"Специализирани полицейски сили\" и колегите им от Второ, Пето и Шесто районни управления, под ръководството на окръжната прокуратура.В хода на акцията, в момент на наркосделка, в лек автомобил \"Рено\" в жк \"Тракия\" са задържани четирима пловдивчани. 24-часови полицейски мерки били взети и спрямо други осем лица, съпричастни към незаконната дейност.При извършени девет претърсвания в жилища и автомобили, както и четири лични обиска общо са иззети над 4160 грама амфетамин, близо 520 грама марихуана и 281 таблетки екстази. По случая е образувано досъдебно производство в отдел \"Криминална полиция\". С прокурорско постановление спрямо шестима от задържаните е взета 72-часова мярка за неотклонение.При аналогична операция пет дни по-късно криминалисти от отдела заловили друг 25-годишен жител на областния град, занимавал се с разпространение на наркотични вещества. От адреса му са иззети амфетамин с общо тегло над 175 грама, около 40 грама марихуана и електронна везна. Срещу извършителя е образувано бързо производство, задържан е за срок до 72 часа.Работата по цялостното документиране на случаите продължава под наблюдението на Окръжна прокуратура - Пловдив.", "date": "2018.02.02", "title": "13 задържани при спецакция срещу наркотици в пловдивско"}
{"url": "https://news.bg/world/pentagonat-nyamame-dokazatelstva-damask-da-e-izpolzval-zarin.html", "text": "Военният министър на САЩ Джеймс Матис заяви, че нямат доказателства правителството на Сирия да е използвало отровен газ зарин, но САЩ проверяват информация, информира \"Ройтерс\".Пред репортери шефът на Пентагона подчерта, че сирийското правителство многократно е използвало хлор като оръжие., каза Матис.Дамаск твърди, че не е извършил нападения със зарин.Според американски представители сирийското правителство може да е разработило нови химически оръжия.", "date": "2018.02.02", "title": "Пентагонът: Нямаме доказателства Дамаск да е използвал зарин"}
{"url": "https://news.bg/tech/airbus-testvat-avtonomno-taksi-samolet.html", "text": "Самолетостроителният гигант Airbus обяви, че успешно е провел първите изпитателни полети на Vahana - електрическо, безпилотно превозно средство, което се надява, че ще може да превозва хора в градовете, съобщава \"Франс прес\".Тестовият полет, който е бил проведен в сряда в американския щат Орегон, е продължил малко по-малко от минута, като летателният апарат се е издигнал на пет метра от земята и е кацнал без да е контролиран от пилот, се отбелязва изявление на европейската аерокосмическа компания.Задвижван от осем ротора, които му позволяват да излита и каца вертикално, Vahana е извършил втори изпитателен полет в четвъртък, като са проведени допълнителни тестове, включващи полет напред.Самолетът, който Airbus разработват в продължение на по-малко от две години, е проектиран да превозва един пътник и да лети автономно.\"Vahana цели да демократизира личния полет и да отговори на нарастващата нужда от градска мобилност, като използва най-новите технологии за електрическо задвижване, съхранение на енергия и въображение за машините\", изтъкват от Airbus.Технологията за автономно управление постигна значителен напредък през последните години, като високотехнологични компании и утвърдени производители на автомобили пускат тестови автомобили по пътищата, докато няколко изобретатели и стартиращи фирми разработиха летящи автомобили.", "date": "2018.02.02", "title": "Airbus тестват автономно такси самолет"}
{"url": "https://news.bg/crime/radev-e-optimist-za-zoopolitsiyata.html", "text": "Стъпката, която правите, е в правилната посока, оптимисти сме, че зоополицията ще се утвърди като работещо звено, заяви министъра на вътрешните работи Валентин Радев на работна среща с представители на неправителствени организации и Столична община.Ролята на зоополицията е контролираща, служителите работят и ще продължат да работят по случаи на извършени престъпления спрямо животни, отбеляза министър Радев. Същевременно той посочи, че за опазване живота и здравето на животните са необходими съвместните усилия на всички институции, ангажирани с този проблем, както и активната роля на общините, необходимо е и изграждането на механизми за взаимодействие.За първи път има конкретика и нещата започват да се случват, е общата позиция, изразена от представителите на неправителствените организации. Те подкрепят идеята за допълнително обучение на зоополицаите и насоката да се използват добрите практики на Холандия. В рамките на срещата са изразени притеснения от случаи на отровителство на кучета и на използването на огнестрелно оръжие. Акцентират и върху проблеми, свързани със задължителната регистрация на домашни животни, засегнати са и въпроси за изграждането на приюти за животни.Голяма част от хората не смятат посегателствата над животни са противозаконни, посочи главният секретар на МВР главен комисар Младен Маринов. По думите му разследването и разкриването на престъпления спрямо гръбначни животни, както и наложените наказания ще формират нетърпимост към такива случаи и ще изпълни основните усилия за генерална превенция.Дирекция \"Околна среда\" в Столична община съобщи, че в общината е сформирана работна група, която обсъжда механизмите за взаимодействие. Амбицията е да се изготви модел, приложим в цялата страна.", "date": "2018.02.02", "title": "Радев е оптимист за зоополицията "}
{"url": "https://news.bg/world/venetsuela-byasna-sled-komentar-na-vashington-che-armiyata-mozhe-da-reshi-da-svali-maduro.html", "text": "Венецуела определи като \"скандални\" коментари на държавния секретар на САЩ Рекс Тилърсън, че армията на латиноамериканската страна може да реши да свали президента Николас Мадуро, информира \"Ройтерс\".Военният министър на страната Владимир Падрино заяви, че коментарът на Тилърсън е опит за \"публична сензация\" с цел убеждаване на други страни да се \"намесят\" във Венецуела и да свалят социалистическото правителство.Държавният секретар на САЩ е на обиколка в Латинска Америка.", "date": "2018.02.02", "title": "Венецуела бясна след коментар на Вашингтон, че армията може да реши да свали Мадуро"}
{"url": "https://news.bg/int-politics/dzhamiya-v-germaniya-tryabva-da-spre-prizivite-na-myuezina-po-visokogovoritel.html", "text": "Джамия в Северозападна Германия може повече да не излъчва призива за молитва на мюезина в петък по обяд, използвайки високоговорител засега, след като местен съд одобри жалбата на двойка, която живее на около един километър от джамията, съобщава \"Ройтерс\".Административният съд в Гелзенкирхен е постановил, че град Оер-Еркеншвик не е направил точна оценка на молбата на местната мюсюлманска общност през 2013 г., но говорител на съда обяви днес, че това не е попречило на джамията да пусне нова молба.Местното християнско семейство се е аргументирало, че призивът за молитви е нарушил собствените им религиозни права.Антимюсюлманските настроения и подкрепата за антиимиграционните политики нараства в много части на Германия, след като от 2015 г. насам пристигнаха над 1 млн. имигранти от Ирак, Сирия и други мюсюлмански страни.Нюсеин Тургут, който е част от управителното тяло на въпросната джамия, заяви, че решението на съда било разочароващо.\"Призивът за молитва продължава две минути, около 13 часа, но само в петък\", коментира той, добавяйки: \"Никога не сме имали оплаквания, а имаме германски съседи, които живеят много по-близо - само на 10 метра\", изтъкна Тургут.", "date": "2018.02.02", "title": "Джамия в Германия трябва да спре призивите на мюезина по високоговорител"}
{"url": "https://news.bg/world/palestinska-dvoyka-otgovori-na-tramp-krasti-si-detsata-jerusalim-stolitsa-i-palestina.html", "text": "Палестинците реагираха с организирането на протести след решението на президента на САЩ Доналд Тръмп да обяви Йерусалим за столица на Израел, но палестинска двойка взе изключително необичайно решение, съобщава АФП.Нидал и Ислям ал Саикли от Хан Юнис в Ивицата Газа решиха да кръстят трите си бебета Йерусалим, Столица и Палестина.Палестинците възприемат спорния град за столица на бъдещата им държава.Трите бебета - момчетата Йерусалим и Палестина и момиченцето Столица - са родени през декември, две седмици след решението на Тръмп.\"\", каза 25-годишната майка Ислям.\"Решението на Тръмп няма никаква стойност. Йерусалим е наша вечна столица\", изтъкна съпругът й 30-годишният Нидал.За да покажи имената, двойката нареди тризнаците на легло и постави актовете им за раждане на стомахчетата на бебенцата.", "date": "2018.02.02", "title": "Палестинска двойка отговори на Тръмп – кръсти си децата Йерусалим, Столица и Палестина"}
{"url": "https://news.bg/politics/stanishev-debatat-za-istanbulskata-konventsiya-izleze-izvan-kontrol.html", "text": "В последните седмици се води културна война, а първата жертва на войната е истината. Струпват се от двете страни на барикадата разнопосочни и крайни мнения, но не се чува гласът на хората, които са пряко засегнати, както и на хората, които работят с жертвите на насилие. Това е позицията на лидера на ПЕС Сергей Станишев, разпространена и до медиите.Позицията му е по повод разгорещената дискусия за и против ратификацията на Истанбулската конвенция, дискусия, която противопостави бивш и настоящ лидер на БСП. Припомняме, след като , Станишев не само разкритикува това, но и вчера от ПЕС разпространиха история на обсъждането и приемането на текстовете от страна на БСП на поредица от срещи на европейско ниво.Според Станишев гласът на разума и човещината в последните дни е бил засенчен, а вместо това се \"лее хейтърство и омраза\". \"Дебатът излезе извън контрол - правителството даде началото, националистическите движения и популистките гласове подеха една изкривена и фалшива дискусия, а институциите на най-високо ниво им пригласят\", сподели лидерът на ПЕС по време на посещение в центъра на фондация \"Пулс\". В центъра на фондацията се помага на жени и деца, жертви на насилие.В този център за последните 5 години над 2 000 жени са потърсили закрила. В страната има само 20 подобни центъра, от които 12 са само за деца, а 8 са за жени с деца.Станишев благодари на работещите в Асоциацията, тъй като в София, град с може би над 2 млн. души население, има само един такъв център. Това, според него, на фона на стряскащата статистика, че всяка четвърта жена в България е била жертва на насилие, е крайно недостатъчно. Освен това на територията на цяла България има само един център за изнасилени жени.Министерството на правосъдието трябва да осигурява 500 000 лв. финансиране годишно за такива центрове, но данните сочат, че само 200 000 лв. стигат по предназначение - това затруднява функционирането на малкото съществуващи центрове. Очакваната нова програма за борба с насилието за тази година, която трябва да осигури финансиране, все още не е приета.\", припомня Станишев.\"Лансираната теза, че ще приемем блестящо законодателство, което ще замести Конвенцията, е несъстоятелна\", смята още Станишев.\"Смисълът да приемем конвенция на Съвета на Европа е с акт от подобен ранг да намерим общи решения на проблеми, които съществуват в държавите, за да има един стандарт навсякъде. Чрез ратификацията страната ще поеме дългосрочен ангажимент и борбата и мерките срещу насилието срещу жените няма да зависят от политическата конюнктура или от волята на уравляващите. Ще се изградят центрове и ще се работи по превенцията на всички нива. Ще се разшири обхватът на хората, третирани като жертви на насилие.\".По отношение на предложения от БСП референдум, Станишев припомни този за АЕЦ \"Белене\", като посочи, че тогава кампания за насаждане на страх в обществото е отказала много хора да гласуват. Според него резултатът от подобен референдум сега също би бил изкривен, заради кампанията, основана на страховете на българите. С парите за референдума могат да бъдат финансирани 20 кризисни центъра за жени и деца жертви на насилие. \"Нека си изберем за какво ще дадем парите на данъкоплатците.\"Помолен да коментира позицията на Радев, Станишев отново беше категоричен: \"Не съм съгласен с Радев. Аз съм убеден, че Истанбулската конвенция е полезен и цялостен инструмент за усилия от държавата. Изразявам съжаление за неговата позицията. Тревожен е аргументът му, че \"само ще ни съдят за това\". Нима се отказваме от вече извоювани права? Конвенциите са да защитят гражданите от произвол, ако държавата не си върши работата. Дискусията се изкриви и се превърна в културна война до такава степен, че разумът започна да отстъпва. Само за последния месец 4 жени намериха смъртта си. Безумният дебат в обществото надигна вълна от насилие и демотивира хората, работещи в подобни центрове да продължат да го правят, често на доброволен принцип. Истината е, че държавата е абдикирала от този проблем и само ратификацията на конвенцията може да принуди институциите да спрат да си затварят очите.\", коментира лидерът на евросоциалистите.", "date": "2018.02.02", "title": "Станишев: Дебатът за Истанбулската конвенция излезе извън контрол"}
{"url": "https://news.bg/world/v-sasht-razsekretiha-sporen-memorandum-za-razsledvaneto-na-rusiya.html", "text": "Президентът на САЩ Доналд Тръмп одобри разсекретяването на спорен , който обвинява ФБР и правосъдното министерство в превишаване правомощията за следене, съобщават местни медии.През последните дни въпросният меморандум се превърна в основна тема във Вашингтон. Меморандумът е написан от председателя на Комисията по разузнаване Девин Нунес от Републиканската партия. В него се твърди, че решението за наблюдение на бившия съветник на Тръмп по време на предизборната кампания Картър Пейдж се основава на недоказано досие, събрано за американския лидер, което частично е финансирано от президентската кампания на Хилари Клинтън.По-рано днес Тръмп използва \"Туитър\", за да нападне бюрото и правосъдното министерство. Според американския лидер те политизират разследването за Русия.Говорител заяви, че Белият дом не е правил редакция на меморандума и разсекретяването му ще бъде \"пълно\".Той добави, че сега Комисията по разузнаване към Камарата на представителите на САЩ и председателят на камарата трябва да решат кога да публикуват документа.\"\", каза Тръмп, коментирайки меморандума.Няколко минути след съобщението на Белия дом Камарата на представителите на САЩ публикува документа, пише \"Ню Йорк таймс\". В понеделник вечерта комисията изпрати документа на Белия дом, давайки време на Тръмп да реши дали да го блокира или да го разсекрети.Председателят на Камарата на представителите на САЩ Пол Райън обяви, че подкрепя разсекретяване на изготвения от демократите документ, който оборва меморандума на шефа на разузнавателната комисия към долната камара Девин Нунес.Меморандумът на Нунес можете да прочетете ", "date": "2018.02.02", "title": "В САЩ разсекретиха спорен меморандум за разследването на Русия"}
{"url": "https://news.bg/society/asotsiatsiya-ne-razbira-motivite-na-prezidentskoto-veto-za-zemyata.html", "text": "Неразбиране и античовечност в мотивите на Президента видя Национална асоциация българско черноморие - НАБЧ. Считат, че \"аргументите на Президента са в разрез с идеята за промяната на Закона за посевния и посадъчния материал, която е намаляване на административната тежест. Президента атакува точно текстове от промените в ЗОЗЗ, които намаляват административната тежест. Това са текстове позволяващи планирането на инвестиционния процес, свързано с извършване на финансови разходи\".\"Президентът на Р. България Румен Радев върна в Парламента за ново обсъждане разпоредби от приетия Закон за изменение и допълнение на Закона за посевния и посадъчния материал. Пезидентът оспорва приетите изменения в Закона за опазване на земеделските земи, който е един от петнадесетте Закона, свързани със Закона за изменение и допълнение на Закона за посевния и посадъчния материал\", коментират те.\"Един от аргументите на Президента е, че удължаването на процеса на преотреждане, а с това и не извършване на инвестиционното намерение, то през този период земята не можело да се използва, като земеделска. Това е невярно твърдение. Няма законодателна пречка земеделската земя да се използва като такава, а и от практиката се вижда, че през този период земята се използва, като земеделска\" изтъкват от асоциацията.НАБЧ допълват, че \"друг аргумент на Президента е, че след като земеделската земя е преотредена, като урбанизирана и върху нея не е извършено инвестиционно намерение, то тя щяла да пустее. Това твърдение също не отговаря на истината, защото никой не забранява на собственика да обработва своята земя до започване на инвестиционното си намерение. Този тип собственици заплащат данъци и такси за урбанизирана територия, такива каквито собствениците на земеделска земя не заплащат. Те също не получават и национално и Европейско субсидиране при обработка на земята. Точно тези дребни собственици г-н Президента е решил да бъдат жестоко наказани\".Според асоциацията, \"истината за мотивите на Президента е, че той е получил разпореждане от един от лидерите на псевдо еколозите. Идеята за осъществяване на повсеместен еко рекет върху дребния собственик и върху български семейства, изхранващи сами себе си, е възприета и от Президента на Р. България\".Обвиняват президента Радев, че с този акт толерира зелената мафия и отритва обикновените трудолюбиви българи.", "date": "2018.02.02", "title": "Асоциация не разбира мотивите на президентското вето за земята"}
{"url": "https://news.bg/politics/ministerstvo-na-finansite-otricha-pozitsiya-po-vnoskata-za-chlenstvo-v-es.html", "text": "България не е изразявала позиция за увеличаване на вноската на страната за членството в Европейския съюз. Във връзка с публикации в медиите, според които осем страни, сред които България, са се споразумели да увеличат вноските си в бюджета след излизането на Великобритания от общността, правителството заявява, че подобна позиция не е била обсъждана в нито един работен или официален формат за преговори между държавите-членки и Европейската комисия.Първото предложение на Комисията за бюджет на ЕС за следващия програмен период се очаква да бъде представено през май тази година.Дебатът за многогодишната финансова рамка предстои и в рамките на Българското председателство на Съвета на Европейския съюз, като София ще бъде домакин на две тематични конференции на високо ниво през март и през юни тази година.", "date": "2018.02.02", "title": "Министерство на финансите отрича позиция по вноската за членство в ЕС"}
{"url": "https://news.bg/crime/41-godishen-mazh-zagina-v-goryashta-kola-v-kavarna.html", "text": "41-годишен мъж е загинал в горящ автомобил, при катастрофа в Каварна, съобщава Областната дирекция на МВР.Шофьорът се е движел с несъобразена скорост, изгубил е контрол, ударил се е в електрически стълб и колата се е запалила.Водачът на автомобил \"Ауди\" с добричка регистрация е загинал на място.Инцидентът е станал в 03.30 часа на улица \"Нефтяник\" в града.По случая е образувано досъдебно производство.", "date": "2018.02.02", "title": "41-годишен мъж загина в горяща кола в Каварна"}
{"url": "https://news.bg/crime/dokumenti-na-dans-namereni-v-noshtnoto-shkafche-na-kmeta-na-septemvri.html", "text": "\"Кметът на Септември Марин Рачев е привлечен като обвиняем и има определена мярка парична гаранция в размер на 250 000 лв. Към наказателна отговорност е привлечено и второ лице, също служител на община Септември. Привлечен е за документни престъпления, определена му е мярка парична гаранция в размер на 10 000 лв.\" Това заяви на брифинг ръководителят на специализираната прокуратура Иван Гешев.В отговор на информацията, че в общината са нахлули много полицаи, Гешев уточни, че никога не се е работило с толкова малко полиция. Това е умишлено. Имало е служители на новата антикорупционна структура, на специализираната прокуратура, бюрото за защита на свидетели към главния прокурор.\"В нощното шкафче на кмета се намериха справки от ДАНС, които според мен няма обяснение защо се намират там или поне не законово обяснение, които касаят местните избори от 2015 г. за кметове и общински съветници. В тях се съдържа информация за проведени действия на държавните правоохранителни структури - в случая ДАНС, по направление купуване на гласове. Така, че явно с чисто научна цел, бъдещият кмет на Септември се е интересувал, възможно е да пише дисертация, не съм запознат. Явно е събирал информация за да повиши общата си култура\", заяви още Гешев.Той съобщи, че е намерен поредния тефтер, в който има бележки за разценки за всяка фирма, която ще се проверява и за която се смята, че има индикация, че е свързана с родословното дърво на кмета на Септември. Там са описани фирмите, суми на обществени поръчки, печалби, които ще се изясняват.Гешев съобщи, че във втората братовчедка на кмета Рачев са намерени опорни точки- при какъв въпрос, какъв отговор да се даде. Въпросната братовчедка е свързана с въпросните фирмите.Шефът на специализираната прокуратура заяви, че има данни за ОПГ, но това ще преценят наблюдаващите прокурори.Относно обвиняемото длъжностни лице, Гешев уточни, че е свързано с контрола върху строително-монтажни работи (СМР), който е трябвало да осъществява.", "date": "2018.02.02", "title": " Документи на ДАНС намерени в нощното шкафче на кмета на Септември"}
{"url": "https://news.bg/crime/manolova-iska-ot-ns-pozhiznena-premiya-za-medalistite-ni.html", "text": "Омбудсманът Мая Манолова ще изпрати становище до Комисията по въпросите за децата, младежта и спорта в Народното събрание в подкрепата на искането на 1 300 спортисти за пожизнена премия.Искането е на група световни шампиони, спортни деятели и треньори и е за изменение и допълнение към Законопроекта за физическото възпитание и спорта, който предстои да бъде гледан на второ четене в парламента.Спортистите настояват навършилите 35 години шампиони и медалисти от световни и европейски първенства както и техните треньори, извели ги до високите резултати, да получават пожизнена премия.Предложено е премията да е само за един от извоюваните медали - този за най-високото постижение.Мая Манолова и заместник-омбудманът Диана Ковачева се срещнаха с групата на световните и европейски шампиони, подкрепяща идеята. Сред спортистите бяха двукратният световен и двукратен европейски шампион по вдигане на тежести Стефан Ботев, трикратната световна шампионка по художествена гимнастика Мария Гигова, световната и европейска шампионка по спортна акробатика Валентина Куюмджиева и много други. Спортистите бяха придружени от юриста Петър Пейчев.Манолова намира исканията им за справедливи.\"Ако има нещо безспорно в динамичните времена, в които живеем, то това са успехите на хора като Вас, които ни карат да се гордеем, че сме българи\", изтъкна омбудсманът.Сред подписите в подкрепа на пожизнената премия са и тези на боксьорът Кубрат Пулев и олимпийският шампион по борба Георги Мърков.Спортистите искат още към Министерството на младежта и спорта да се създаде целева извънбюджетна сметка \"Премии за шампиони\", в която да постъпват средства от данъци от хазартни игри.Между 15 и 18 млн. лв. ще са необходими за изплащането на такива премии, а данъците от хазарт само за 2017 г. са близо 220 млн. лв.Те настояват още за предимство при кандидатстване за работа в сферата на образованието като учители по физическо възпитание.", "date": "2018.02.02", "title": "Манолова иска от НС пожизнена премия за медалистите ни"}
{"url": "https://news.bg/world/osem-iztochnoevropeyski-strani-se-saglasiha-da-uvelichat-parite-za-byudzheta-na-es.html", "text": "Осем източноевропейски държави от ЕС постигнаха съгласие да подкрепят увеличаване на плащанията на страните членки на съюза за следващата дългогодишна бюджетна рамка, за да помогнат за запълване на дупката след напускането на Великобритания, съобщава \"Ройтерс\".Министри и други представители на Унгария, Полша, Чехия, Словакия, Словения, Хърватия, България и Румъния се срещнаха с еврокомисаря по бюджета Гюнтер Йотингер в Будапеща, за да обсъдят бюджетни въпроси, включително и плана за следващия бюджет на ЕС.Всички страни членки допринасят за бюджета на ЕС.Бившите комунистически държави са предимно нетни реципиенти на евросредства и се тревожат, че недостигът на средства за бюджета на съюза може да ги остави с по-малко пари.Йотингер заяви през миналия месец, че следващият бюджет на ЕС ще бъде увеличен от около 1% от БНП на ЕС до малко повече от 1,1%.Напускането на Великобритания през март 2019 г. ще лиши Брюксел от 12 милиарда евро от годишната бюджетна рамка в размер на 140 милиарда евро.Осемте страни се съгласиха да увеличат БНП, което е голям успех, каза на пресконференция Янош Лазар, който е началник на кабинета на премиера на Унгария Виктор Орбан.По думите му страните дори смятат, че плащанията трябва да надхвърлят 1,1% от БНП., добави представителят.Йотингер повтори, че ЕС ще трябва да направи бюджетни съкращения след Брекзит.\"\", каза еврокомисарят на същата пресконференция.Лазар изтъкна още, че източноевропейските държави очакват ЕС да намали бюрокрацията и да направи бюджетния процес по-опростен, по-бърз и по-евтин.", "date": "2018.02.02", "title": "Осем източноевропейски страни се съгласиха да увеличат парите за бюджета на ЕС"}
{"url": "https://news.bg/int-politics/yaponiya-s-protestna-nota-do-rusiya-zaradi-deystviyata-i-na-kurilskite-ostrovi.html", "text": "Правителството на Япония наблюдава дейностите на оспорвания островен архипелаг в северната част на страната, след като Кремъл разреши на руските военновъздушни сили достъп до гражданско летище на Курилските острови. Това обяви Йошихиде Суга, който е началник на кабинета на японския премиер Шиндзо Абе.Той коментира пред журналисти, че японските власти са протестирали по дипломатически път, след като руският премиер Дмитрий Медведев подписа постановление относно използването на летището на остров Итуруп, както е известен в Русия, или Еторофу, както е известен в Япония, съобщава японската телевизия NHK.Островът е един от четирите, съставляващи Курилските острови, към които Япония също има териториални претенции.Летището \"Ясний\" е било построено преди две години и половина. Суга подчерта, че последното действие от страна руските власти ще увеличи присъствието на руските военни в района.Едно от другите две летища на Итуруп, които вече се използват от руската армия, са били построени от Япония, която беше прогонена оттам в края на Втората световна война.", "date": "2018.02.02", "title": "Япония с протестна нота до Русия заради действията ѝ на Курилските острови"}
{"url": "https://news.bg/politics/vmro-se-vazmushtava-ot-lgbti-anketi-za-uchiteli.html", "text": "Ръководството на ПП \"ВМРО - Българско национално движение\"-Софийска област излиза с протестна декларация по повод анкети на ЛГБТИ организации, които се предоставят за попълване на учители и директори в българските училища.ВМРО са притеснени, че през последните месеци има безпрецедентен натиск върху българските учители. \"Натискът идва от редица организации, НПО и всякакви други болни мозъци. Защо казваме болни мозъци, защото именно такива хора под една или друга форма се опитват да изкривят възпитанието на бъдещото на нашата държава - децата\", пишат в декларацията си от ВМРО - София област.ВМРО са категорични, че през Възраждането \"именно българското школо подготвя основите за изграждането на българската нация. Именно даскалите са първите, които не само с огнени слова, но и с оръжие в ръка поведоха народа към освобождението от 5-вековно турско робство. Днес, 140 години след Освобождението, сме свидетели на това как редица фондации се опитват да вмъкнат във възпитанието на децата ни една лъжа, по-страшна дори от лъжата наречена комунизъм\".Чрез различни способи и методи се упражнява натиск върху образователното министерство, върху директори, върху учители да се попълват измислени анкети за \"джендъри\", \"пендъри\" и всякакви други измислици. Вместо да преиздават Вазов, Ботев, Паисий те издават материали с невярна информация на наличието на нещо различно от мъжа и жената, възмутени са от ВМРО.Допълват, че от синдикат \"Образование\" към КТ \"Подкрепа\" участват в съвместни проекти с ЛГБТИ, вместо да се грижат за нормалната атмосфера в училище и намаляване на административната тежест за учителите, за да преподават по-ефективно. \"До и без това угнетените учители достигат анкети с въпроси дали са мъже, жени или нещо си друго (и да се определят какво е това друго), вместо да се търси фокуса върху качествената работа в часовете. Такова \"друго\" животно няма, а всеки който твърди подобно нещо трябва да се лекува\"\"Предстоят обучения на учители по съвместния проект на синдикат \"Образование\" и ЛГБТИ относно ценностите и правата на \"другите\". В близко бъдеще можем да очакваме учители, заедно с класовете си, да се включат в \"София прайд\" като извънкласна дейност\", притеснени са от ВМРО - София област.Според тях, е \"крайно време е да сложи край на този цирк, на който ставаме свидетели в последните няколко месеца. Поредният опит на т. нар. Велики сили - както преди така и днес, големите държави от западна Европа, да измислят нови полове, ще завърши както всички небивалици досега - с крах. Пример Югославия, шопска нация и др\".ВМРО призовават да спре достъпът на всички фондации, организации и НПО до българските училища, да оставят на мира нашите деца, за да извършват на спокойствие основното, за което са в училищата - да учат. \"За да може българските учители да възпитават бъдещите поколения в патриотичен дух, за да може от българските училища да излизат академици като Любомир Милетич, професори като Александър Балан, а не болни мозъци като тези ЛГБТИ. За да може да градим здраво българското общество\", допълват те.\"Днес, 2 февруари, празнуваме традиционния български празник Петльовден - символ на мъжката сила, а не както им се иска ЛГБТИ организации - ден на сбърканите мозъци\", приключват своята декларация ПП \"ВМРО - Българско национално движение\"-Софийска област. Припомняме, във връзка с силното обществено противопоставяне и множеството протести около намерението на властта да ратифицира Истанбулската конвенция от БСП обявиха, че ще инициират референдум по въпроса.Още в началото на годината левицата се обяви против ратификацията, въпреки че с това си заслужи и , а и бивш лидер на БСП Сергей Станишев.Припомняме, на 3 януари т.г.  и дадоха възможност тя да бъде разгледана в парламента. Документът обаче спря още на ниво комисии.Припомняме, че Истанбулската конвенция бе приета нееднозначно у нас. Съмнения предизвикват дефиницията за пол и стереотипите, свързани с него, както и спекулациите, че ще бъдат признати \"трети пол\" и гей браковете.ратификацията на документа и видя в нея \"духовна смърт\". Мнението на православната църква бе припознато и от католическата църква у нас.Мюфтийството също изтъкна, че ", "date": "2018.02.02", "title": "ВМРО се възмущава от ЛГБТИ анкети за учители"}
{"url": "https://news.bg/crime/po-200-hil-lv-garantsiya-za-4-ma-ot-obvinenite-za-nezakonniya-priem-v-mu.html", "text": "Четирима от обвинените за незаконния прием на студенти в Медицинския университет в София получиха гаранции от по 200 хил. лв.Специализираният наказателен съд потвърди в закрито заседание наложените от Специализираната прокуратура мерки за неотклонение \"Парична гаранция\"от по 200 хил. лв. на четиримата, сред които е и бившият ректор на университета Ваньо Митев.Те са обвинени за участие в организирана престъпна група и незаконни действия при приема на студенти в Медицинския университет в София.Другите двама обвинени по делото Д.Ц. и А.Ф. определи мерки за неотклонение \"парична гаранция\" в размер на по 100 хил. лв.Определенията на съда са окончателни. Допълнителни процесуално-следствени действия установили, че у един от обвиняемите са намерени и иззети пари в различни валути за над 134 000 лева, както и голям брой документи за собственост на имоти.Обвинените са общо шестима, сред които и студент на университета, които е набирал кандидат-студенти от чужбина, предимно Великобритания. Ваньо Митев сега отново е подсъдим във връзка с работата му преди да е начело на Медицинския университет.Обвиненията към него са и като ръководител на организираната престъпна група.\"Студентите са приети през 2017-2018 г. Това е абсолютно доказано. Направихме справка за тях, те сега са първи курс и вчера им започна изпитната сесия. Те досега не са се явявали на изпити. Всички са редовни студенти, всички до един са посещавали лекциите в предклиничния център. Няма такива, които да са отсъствали и да не са им заверени семестриалните\", заяви в своя защита тази седмица Митев.Бившият ректор на Медицинския университет в София вече са предадени на . Разкритията, включително и блокиране на Общото събрание на МУ и влизане на разследващи в университета стана през 2016 година. Първото - дейността по прием на чуждестранни студенти се възприема като заплаха за националната сигурност. Лицата, които се разследват, са основно с арабски произход. Те са били приети да учат медицина с английски език в учебното заведение, но част от тях дори не владеели английски език. Голяма част от въпросните студенти не са открити на адресите фигуриращи в базата на МУ.Когато един студент е приет в университет, той автоматично статут на временно пребиваващ в България, с което получава правото свободно да пътува в рамите на ЕС, обясни говорителят на главния прокурор Румяна Арнаудова по-рано тази седмица.Второто направление на разследването по думите й се отнася до дейността на служител на Медицинския университет. То разследва нанесена щета на заведението от безстопанственост при изпълнението на обществени поръчки.", "date": "2018.02.02", "title": "По 200 хил. лв. гаранция за 4-ма от обвинените за незаконния прием в МУ"}
{"url": "https://news.bg/regions/prodalzhava-mieneto-na-sofiyskite-ulitsi.html", "text": "И в петък продължава миенето на софийските улици, похвалиха се от Столична голяма община.За днешното миене са определени пътните платна по ул. \"Житница\" в район \"Красно село\", бул.\" Мария Луиза\" в район \"Сердика\" и бул. \"Брюксел\". При подходящи атмосферни условия миенето ще продължи и в събота. Планирано е през утрешния ден да бъдат измити ул. \"Житница\" в район \"Красна поляна\", бул. \"Тодор Каблешков\", бул. \"Овча купел\" и бул. \"Александър Стамболийски\".Междувременно продължават съвместните проверки на Столичния инспекторат и РИОСВ за нерегламентирано горене на отпадъци. Инспекторите посещават автосервизи и пунктове за вторични суровини за нерегламентирано горене на отпадъци. В петък до ранен следобед са проверени 5 обекта в район \"Витоша\".", "date": "2018.02.02", "title": "Продължава миенето на софийските улици"}
{"url": "https://news.bg/world/bitkoynat-bil-maykata-na-vsichki-baloni.html", "text": "Икономистът, който прогнозира световната финансова криза през 2008 г., обяви, че 12-процентовото обезценяване на цифровата валута биткойн днес е последното доказателство, че криптовалутата е най-големият балон в историята и е орисана да претърпи крах, пише \"Гардиън\".Нуриел Рубини, професор по икономика в Нюйоркския университет и консултант към Конгреса на САЩ, подчерта, че биткойнът е \"майката на всички балони\", поддържан от \"шарлатани и мошеници\".От началото на седмицата криптовалутата се обезцени с 30%, падайки до 8 000 долара, а от декември 2017 г. е изгубила повече от половината от стойността си, когато беше близо 20 000 долара.Американски регулатори разследват дали скокът на цената през 2017 г. е в резултат на пазарни манипулации.Рубини заяви пред телевизия \"Блумбърг\", че политиците и регулаторите са обезпокоени.Не можем да позволим да се превърне в следващата швейцарска банкова сметка, използвана от престъпници и хора, които укриват данъци, подчерта експертът.Критици предупреждават, че биткойнът има всички белези на класически спекулативен балон, който ще се пукне.", "date": "2018.02.02", "title": "Биткойнът бил „майката на всички балони”"}
{"url": "https://news.bg/crime/predvizhdat-prozrachen-izbor-za-predsedatel-na-antikoruptsionnata-komisiya.html", "text": "Националният съвет по антикорупционни политики реши на страницата му в интернет да се разработи секция, в която да се предоставя обобщена информация за борбата с корупционните престъпления.Съветът обсъди и важността от провеждане на публична и прозрачна процедура при избора на председател на Комисията за противодействие на корупцията и отнемане на незаконно придобито имущество.Три институции сега обобщават информация за дейността си, но тя не е достъпна на едно място. До момента Прокуратурата и Върховният касационен съд публикуват обобщени данни за досъдебните производства и повдигнатите обвинения за корупция по високите етажи на властта и за хода на делата за такива престъпления на сайтовете си.Министерството на правосъдието ще подава данни за изпълнението на постановените присъди. Така ще бъде гарантирано отчитане на едно място на напредъка по делата за корупция. Всяка институция ще подава данни за сайта при спазване на презумпцията за невиновност, следствената тайна, защитата на личните данни.Съветът прие отчета за напредъка по изпълнение на мерките по пътна карта, приета от Националния съвет по антикорупционни политики на заседание, проведено на 20 юли 2017 г.На заседанието е приет и отчетът за изпълнение за периода от 2015 до момента на Националната стратегия за превенция и противодействие на престъпността, която е с хоризонт 2020 г. Одобрени са насоки към всички министерства и второстепенните им разпоредители, които да се следват при разработването и отчитането на изпълнението на антикорупционните им планове. Насоките въвеждат единни стандарти, приложими за всички. Те са изготвени на база анализ на антикорупционните планове на всички министерства, като са отчетени силните и слаби страни.Припомняме, споровете около новия антикорупционен закон вървят от месеци наред, като имаше и два законопроекта -  и на . Основната разлика обаче между тях е кой да назначава шефа на новия орган - парламентът или президентът.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, които също . Правителството имаше , но още в средата на декември президентът предупреди, че ще наложи вето. Това можеше да провали амбицията на управляващите, но законът беше приет на 20 декември. ", "date": "2018.02.02", "title": "Предвиждат прозрачен избор за председател на антикорупционната комисия "}
{"url": "https://news.bg/int-politics/germaniya-podslonila-organizatora-na-pucha-v-turtsiya.html", "text": "Германските власти са предоставили статут на бежанец на предполагаемия организатор на опита за държавен преврат в Турция. Това съобщи германското списание \"Шпигел\", позовавайки се на свои източници.Както се посочва в публикацията, става въпрос за полковник Илхам Полат, който е бивш началник на Военната академия в Турция. Според \"Шпигел\" убежище в Германия са получили общо четирима висши турски военнослужещи, които са взели участие в пуча през юли 2016 г.Това решение на германските власти може да доведе до поредно влошаване на отношенията между Берлин и Анкара, отбелязва изданието и допълва, че турските власти многократно са настоявали Германия да предаде заподозрените за организирането на преврата военнослужещи и даже обвързаха изискването с освобождаването на арестувания в Турция кореспондент на германския вестник \"Велт\" Денис Юджел.На 15 юли 2016 г. група турски войници и офицери от въоръжените сили на Турция направиха опит за държавен преврат. Основната конфронтация се осъществи в Истанбул и Анкара, като бяха убити 250 души, без да се броят превратаджиите, а повече от 2 хил. души бяха ранени.За подготовката на преврата и изпълнението на тези планове Анкара обвинява ислямския проповедник Фетхуллах Гюлен, който живее от 1999 г. в изгнание в САЩ, както и свързаната с него организация ФЕТО. Като част от мерките за противодействие турските власти предприеха мащабна чистка в държавния апарат и армията, която продължава и до днес.", "date": "2018.02.02", "title": "Германия подслонила организатора на пуча в Турция"}
{"url": "https://news.bg/regions/damtn-sledi-s-dronove-yazovirite-v-balgariya.html", "text": "Държавната агенция за метрологичен и технически надзор (ДАМТН) ще използва дронове при извършването на проверки на язовири на трудно достъпни места, както и при водоеми с по-голям кубичен обем. Нововъведението при провеждането на инспекциите с въздушната видео техника е с цел оптимизиране на работата на инспекторите от агенцията и за подобряване на контрола.Много от водоемите са на труднодостъпни места или във високопланински райони, което прави много трудно, а понякога и невъзможно, обследването им през зимните месеци. Благодарение на новата техника те ще бъдат следени целогодишно и много по-детайлно.Днес на язовир \"Марково\", област Пловдив, е проведено и обучение за работа с въздушна камера на инспекторите на ДАМТН. В него участват служители от всички регионални отдели на Главна дирекция \"Надзор на язовирните стени и съоръженията към тях\" (ГД НЯСС) към ДАМТН.Предстои всеки един от регионалните отдели на агенцията, отговарящи за сигурността на язовирните стени, да бъде снабден с професионални дронове и топографски карти. Очаква да бъдат закупени и термокамери, с които да се следи за филтрацията на водата при извършването на инспекции.През втората половина на 2018 г. се очаква да бъде проведено още едно обучение, включващо всички регионални отдели на ГД НЯСС, което ще бъде свързано с рисковете при язовирите в ситуация на земетресение.По-късно през деня е проведена и работна среща за общото състояние на язовирите на територията на страната, в която участие взе и д-р Георги Кръстев, съветник към политическия кабинет на министър-председателя на Република България и секретар на Съвета по сигурността. В дискусията участваха още и председателят на ДАМТН Петър Горновски, зам.-председателите на агенцията Кирил Войнов и Валтер Василев, и.д. главният директор на ГД НЯСС Мима Чалева, всички началници на регионалните отдели на Главната дирекция и др.", "date": "2018.02.02", "title": "ДАМТН следи с дронове язовирите в България"}
{"url": "https://news.bg/world/dozhivoten-zatvor-za-napadnaliya-myusyulmani-do-londonska-dzhamiya-prez-2017-g.html", "text": "Британец, нападнал мюсюлмани до джамия в Лондон през 2017 г., е осъден на доживотен затвор и най-малко 43 г. ще лежи зад решетките, съобщава \"Ройтерс\".Дарън Озбърн уби един човек и рани 12 души, след като се вряза с управлявания от него ван в мюсюлмани пред лондонска джамия през миналия юни.Той е бил обсебен от мюсюлманите, след като гледал по БиБиСи, че пакистанец на Острова е изнасилил дете. Няколко седмици по-късно Озбърн извърши атаката в Finsbury Park, Северен Лондон.48-годишният уби 51-годишния Макрам Али и рани 12 души, от които двама сериозно.Той е признат за виновен в убийство и опит за убийство, след като на журито му отне по-малко от час да стигне до решение.Съдия Боби Гръб заяви, че нападението е терористична атака с цел убийство.Съдията добави, че извършителят на нападението представлява значителен риск за обществото.", "date": "2018.02.02", "title": "Доживотен затвор за нападналия мюсюлмани до лондонска джамия през 2017 г. "}
{"url": "https://news.bg/politics/tsifrovizatsiyata-da-e-v-polza-na-horata-prizovaha-mariya-gabriel-i-makedonski-ministar.html", "text": "\"Днешната среща има една отправна точка и тя е висока оценка за свършеното досега от премиера Борисов и премиера Заев. Знаем, че Западните Балкани са част от Европа, знаем, че искаме да изпълним перспективата им за европейска интеграция с конкретика и в този контекст срещата беше ползотворна\".Това заяви българският еврокомисар Мария Габриел след среща с македонския министър на информационното общество Дамян Манчевски.\"С министър Манчевски разговаряхме как цифровизацията може да доведе до ново измерение близо до хората, до институциите\", добави тя.\"Искаме в този процес те да носят полза. Да направим така, че максимален брой хора да имат повече цифрови умения и знания. Да позволим на фирмите ни да се цифровизират. Да привлечен към ИТ сектора, хората които не са специалисти\", заяви Габриел.Тя съобщи, че с Манчевски са разговаряли за достъпността на цифровите услуги, киберсигурност, възможност за широколентово покритие, перспективи пред предприемачите.Изживяваме уникален исторически момент, в който Западните Балканите са високо в дневния ред на ЕС. Дамян Манчевски заяви, че дигиталните знания могат да бъдат механизмът, чрез който Западните Балкани да се интегрират към Европа много по- бързо.Признаване на електронни подписи за страните от Балканите е една от инициативите, по който ще се работи, уточни още той.", "date": "2018.02.02", "title": "Цифровизацията да е в полза на хората, призоваха Мария Габриел и македонски министър"}
{"url": "https://news.bg/int-politics/ruskata-armiya-obuchava-pravoslavni-sveshtenitsi.html", "text": "Руските военни планират да обучават православни свещеници да управляват военни превозни средства и да работят с военно комуникационно оборудване, за да ги подготвят за спешни ситуации по време на битка, съобщават руски медии.Около 30 свещеници, прикрепени към въздушнодесантните войски, ще се качат на бойните машини на пехотата БМД-4М през следващата седмица.\"Духовниците, прикрепени към въздушнодесантните войски в \"горещи точки\", често са принудени да евакуират ранени войници от бойното поле в бронетранспортьори\", е изтъкнал говорителят на епархията в Омск пред ТАСС, обяснявайки мотивите, стоящи зад необичайния военен семинар.\"Добре е, ако свещеникът е бил военен и знае какво да прави от свой собствен опит. На какво ще стане, ако не е бил\", запита говорителят.Отбелязва се, че на свещениците ще им бъде забранено обучението с оръжия и само ще се учат как да управляват бойни превозни средства и да работят с комуникационно оборудване. Семинарът ще се проведе във военен учебен център край сибирския град Омск през следващата седмица.\"Ами ако единствената надежда за спасяването на ранените лежи върху плещите на невъоръжения полкови свещеник, който не знае как да управлява бойно превозно средство или да провежда комуникации\", запита говорителят.", "date": "2018.02.02", "title": "Руската армия обучава православни свещеници "}
{"url": "https://news.bg/crime/osvobodiha-chichoto-na-nahapanoto-do-smart-dete.html", "text": " Районният съд в Пазарджик освободи от ареста чичото-собственик на питбула, който преди 3 дни  , съобщава БТВ.Отказът за налагане на мярка за неотклонение на Димитър Михайлов е с аргумента, че няма обосновано предположение той да е извършил престъпление.Според съда в деня на инцидента кучето е било вързано с метален синджир в двора, докато Димитър е бил на работа.3-годишното дете е било без надзор на възрастен, а кучето е редовно разхождано и хранено от собственика, когато той не е бил зает с трудова дейност. Според показания на свидетели питбулът не е проявявал агресия, а детето често е ходело при него въпреки предупрежденията на възрастни да не закача кучето.От прокуратурата не изключват възможността да бъдат повдигнати обвинения срещу бабата на убитото дете, която била негов настойник и го е оставила да скита само из селото.", "date": "2018.02.02", "title": "Освободиха чичото на нахапаното до смърт дете"}
{"url": "https://news.bg/world/izrael-sazdava-spetsialno-armeysko-zveno-s-raketi-zemya-zemya.html", "text": "Военният министър на Израел Авигдор Либерман е инструктирал армията да сформира нови сили, които ще бъдат снабдени с ракети земя-земя с обсег на действие до 300 километра. Това пише местният вестник \"Йедиот ахронот\", цитиран от \"Аарец\".Това военно звено ще бъде част от сухопътните сили на Израел. Либерман е одобрил решение да се отпусне първоначален бюджет от половин милиард долара, който е от военния бюджет за нови проекти.Според информацията целта е създаване на ракетно подразделение. В началото звеното ще бъде снабдено с ракети с обсег на действие 150 километра, които са произвеждани от израелския отбранителен сектор за чуждестранни армии.Бойните кораби и ВВС на еврейската държава също ще бъдат оборудвани с тези ракети.В по-късен етап ще бъдат добавени ракети с обсег на действие 300 километра.Либерман е взел това решение по време на среща във военното министерство в началото на януари.Целият проект може да струва 2 милиарда долара през следващото десетилетие, тъй като ще зависи от броя ракети, които ще влязат на въоръжение.", "date": "2018.02.02", "title": "Израел създава специално армейско звено с ракети земя-земя"}
{"url": "https://news.bg/world/90-migranti-se-udaviha-do-libiya.html", "text": "Международната организация по миграция обяви, че партньорски агенции съобщават, че има опасения за 90 загинали при инцидент с лодка с мигранти до крайбрежието на Либия, информира АП.На лодката е имало предимно мигранти от Пакистан.Говорител на организацията поясни, че 10 тела са открити на крайбрежието на либийския град Зувара след възникналия инцидент рано днес.Смята се, че осем от загиналите са пакистанци, а двама - либийци.От организацията добавиха, че все повече пакистански граждани предприемат рискованото пътуване през Средиземно море в опит да достигнат до Европа.", "date": "2018.02.02", "title": "90 мигранти се удавиха до Либия?"}
{"url": "https://news.bg/int-politics/izrael-udari-hamas-v-gaza-sled-raketen-ogan.html", "text": "Израел е ударил позиция на радикалната палестинска групировка ХАМАС в Газа рано тази сутрин, след като от палестинския анклав е била изстреляна ракета към Израел, съобщава \"Франс прес\".\"Бойна авиация порази наблюдателен пост на ХАМАС в Ивицата Газа\", се посочва в изявление на израелската армия.Въздушното нападение е било извършено близо до Бейт Ханун в северната част на палестинския анклав. Няма информации за жертви, въпреки че намиращи се в близост жилища са претърпели щети.Местният жител Мохамед Абу Джарад заяви, че той и семейството му са били принудени да напуснат дома си, след като е бил ударен от две ракети.Ударът идва часове след като е била изстреляна една ракета към Израел от Газа, без да предизвика щети.Такива ракети обикновено не се изстрелват от ХАМАС, които контролират Ивицата Газа, а от отцепнически радикални групировки.Израел държи ХАМАС, с който води три войни от 2008 г. насам, отговорни за всеки огън, идващ от Газа.", "date": "2018.02.02", "title": "Израел удари ХАМАС в Газа след ракетен огън "}
{"url": "https://news.bg/world/slovakiya-izbira-mezhdu-gripen-i-f-16.html", "text": "Министерството на отбраната на Словакия обяви, че провежда разговори за закупуване на американски изтребители Ф-16 или шведски бойни самолети \"Грипен\" за подмяна на остарелите руски МиГ-29, съобщава \"Ройтерс\".Ведомството отбеляза, че до 29 юни ще представи на правителството анализ на двата варианта за одобрение.Словакия има договор с Русия за поддръжка на 12 изтребителя МиГ-29 до есента на 2019 г.Договорът може да бъде удължен и в случай, че правителството се съгласи да закупи нови самолети до края на тази година, тъй като доставянето им отнема между 18 и 24 месеца.И двата варианта са добри. Ф-16 са по-скъпи и те могат да бъдат доставени до към 2023 г., каза Ярослав Над от Словашкия институт за политика на сигурност.Унгария и Чехия използват \"Грипен\", произведени от Saab. Полша има Ф-16 и може да закупи още.Словакия е сключила споразумение с Чехия за \"общо небе\", използвайки 14 самолета \"Грипен\". Според договореностите двете държави взаимно си помагат при защитата на въздушното пространство. Ако Словакия закупи \"Грипен\", двете държави ще могат взаимно да поддържат техниката и да обучават пилоти.До 2030 г. Словакия ще отдели около 6,5 милиарда евро за модернизиране на армията си.В края на миналата година стана ясно, че Хърватия също избира между шведски изтребител \"Грипен\" и Ф-16.България също обмисля дали да закупи \"Грипен\" или Ф-16.", "date": "2018.02.02", "title": "Словакия избира между „Грипен” и Ф-16"}
{"url": "https://news.bg/world/ruskoto-voenno-ministerstvo-publikuva-dokumenti-ot-stalingradskata-bitka.html", "text": "За 75-та годишнина от Сталинградската битка министерството на отбраната на Русия пусна на сайта си мултимедиен раздел с архивни документи, съобщи РИА Новости.Сред публикуваните материали има ръкописен текст с телеграмата на командващия войските на Донския фронт ген.-полковник Константин Роковски до главната квартира на Върховното Командване. В доклада се споменава за пленяването на командващия на Шеста немска армия ген.-фелдмаршал Фридрих Паулюс и началник-щаба на съединението ген.-майор Шмидт.Голяма част от раздела са наградните листа на отличените със звание \"Герой на Съветския съюз\" военни и командири на Червената армия, защитили града. Читателите могат да видят официалното описание на подвизите на гвардейските картечари сержант Яков Павлов, който с няколко бойци удържа за месец стратегически важна сграда, снайпериста на младия лейтенант Василий Зайцев, който за два месеца улични боеве убил 225 фашисти.Представен е и фронтовия вестник на 13-та гвардейска стрелкова дивизия \"На разгром врага\" за шестмесечието, когато са водени най-ожесточените битки за Сталинград.На 2 февруари Русия отбелязва Деня на воинската слава - разгрома на немско-фашистките войски при Сталинград от Съветската армия.Припомняме, битката при Сталинград (днешния Волгоград в Южна Русия), водена между СССР и Хитлерова Германия от юли 1942 до февруари 1943 г., е повратен момент в хода на Втората световна война.Тя е сред най-кръвопролитните сблъсъци в човешката история. Включва няколко етапа: сраженията на подстъпите към Сталинград, борбата за контрол на самия град, както и съветската контраофанзива, която завършва с обкръжаване и унищожаване на немската 6-та армия.Макар и да е предшествана от друга голяма съветска победа - в битката при Москва, Сталинградската битка е тази, която дава началото на постепенното изтласкване на Вермахта от съветските територии, окупирани през 1941 - 1942 г.По приблизителни изчисления в нея войските на Германия и съюзниците ѝ Румъния, Италия и Унгария губят около ¼ от личния си състав, воюващ на Източния фронт - загуба, от която така и не успяват да се възстановят. Съветският съюз, от своя страна, губи над един милион убити, ранени, пленени или депортирани войници и мирни жители.Спомените на оцелелите руснаци от Сталинград за това време са ужасяващи.", "date": "2018.02.02", "title": "Руското военно министерство публикува документи от Сталинградската битка"}
{"url": "https://news.bg/crime/zadarzhaha-trima-telefonni-izmamnitsi-v-sofiya.html", "text": "Софийска районна прокуратура установи и задържа трима извършители на \"телефонна измама\", като единият се представял за полицай, разследващ именно такъв вид престъпленияНа 31 януари, между 15.00 и 16.00 часа, Иван И., се обадил по телефона на пострадалата Л. К., като се представил за полицай от криминална полиция и я помолил да съдейства за залавяне на телефонни измамници. Помолил я да му предаде парите, които имала в дома си в размер на 515 лв. и 275 евро, която сума К. трябвало да хвърли през балкона. Заблудена, пострадалата поставила посочените пари в плик и ги изхвърлила пред дома си. Пликът бил взет от Трайчо В., който междувременно знаел за адреса на пострадалата от третия обвиняем - Димитър А. с когото се разбрали по телефона.По случая е образувано досъдебно производство, под ръководството и надзора на Софийска районна прокуратура, в хода на което извършителите са установени, като им е повдигнато обвинение.Предвид високата обществена опасност на деянието, наблюдаващият прокурор е постановил задържане на двама от извършителите за срок до 72 часа, като е разпоредено привеждането им на 3 февруари в сградата на СРС - за разглеждане на искане за вземане спрямо тях на мярка за неотклонение \"Задържане под стража\". По отношение на третия обвиняем - Трайчо В. е определена мярка за неотклонение \"парична гаранция\" в размер на 1000 лв.", "date": "2018.02.02", "title": "Задържаха трима телефонни измамници в София"}
{"url": "https://news.bg/world/kitay-stroi-voenna-baza-v-afganistan.html", "text": "Опасявайки се, че екстремисти могат да проникнат в размирен китайски регион от раздирания от война Афганистан, Пекин води преговори с Кабул за изграждане на военна база.Това съобщиха представители на афганистанската страна, цитирани от АФП.Предвижда се базата да бъде построена в Коридора Вахан - най-източната част на Афганистан в планината Памир, където според свидетели има съвместни китайско-афганистански военни патрули.Китай се опасява, че екстремисти от Ислямско движение \"Източен Туркистан\" могат да се прехвърлят в Синдзян-уйгурския автономен регион, където живеят мюсюлмани. Азиатският гигант също се опасява, че ДАЕШ (\"Ислямска държава\") може да се разпространи до Китай.Информацията излиза на фона на стремежа на Китай да разшири икономическото и геополитическото си влияние в региона. Пекин налива милиарди долари в инфраструктура в Южна Азия.Афганистански и китайски представители са обсъдили плана в Пекин през декември 2017 г., но детайлите все още се изясняват, каза говорител на военното министерство на Афганистан.Представителят добави, че са готови да построят базата, но китайското правителство обещава да помогне финансово, с предоставяне на техника и обучение на афганистанските войници.Няма коментар от страна на НАТО. Но преди американски представители обявиха, че приветстват роля на Китай в Афганистан, подчертавайки, че споделят едни и същи проблеми в сигурността.", "date": "2018.02.02", "title": "Китай строи военна база в Афганистан"}
{"url": "https://news.bg/int-politics/raketni-ataki-ot-siriya-raniha-9-dushi-v-turtsiya.html", "text": "Турските медии твърдят, че деветима души са били ранени при масиран ракетен огън от сирийския кюрдски анклав Африн срещу два погранични града в Турция.Държавната Анадолска агенция твърди, че три ракети, насочени към град Рейханли в южния вилает Хатай, са ударили къща, път близо до пазар и външната стена на работилница. Шестима души са били откарани за лечение в болница заради тази атака.Губернаторът на Хатай Мехмет Текинарслан заяви, че още три ракети са ударили град Килис, който се намира североизточно от Рейханли, където най-малко трима души са били ранени.Анкара предприе трансгранична офанзива в Африн на 20 януари, за да прогони сирийската кюрдска милиция, която тя твърди, че е свързана с кюрдските бунтовници, които воюват срещу Турция в югоизточната част на страната. Най-малко четирима души са били убити при ракетни нападения по двата града от началото на турската офанзива.", "date": "2018.02.02", "title": "Ракетни атаки от Сирия раниха 9 души в Турция"}
{"url": "https://news.bg/crime/osvobodiha-ot-aresta-kmeta-na-obshtina-septemvri.html", "text": "Освободиха от ареста кмета на община Септември Марин Рачев. В петък по обяд той напусна сградата на полицейското управление и обяви, че е освободен от ареста, съобщи БНР.Повдигнати са му две обвинения - за безстопанственост и за незаконни сделки.Освобождаването му е срещу голяма парична гаранция, но Рачев отказва да назове точната сума.  и се надява тя да бъде намалена.Зрелищно арестуваният градоначалник заяви, че вярва в българското правосъдие, което ще докаже, че е невинен. Той бе посрещнат от десетки протестиращи в негова подкрепа, сред които беше и съпругата му Васка Рачева. Хората буквално се нахвърлиха върху него с целувки и прегръдки, скандирайки \"Рачев, Рачев!\".Припомняме, от сутринта пред сградата на община Септември има протест в подкрепа на кмета Марин Рачев.Жителите на Септември са разделени. Вечерта след като бе арестуван Рачев, 11 от общо 13-те кметове на населени места към общината започнаха подписка в защита на Рачев.", "date": "2018.02.02", "title": "Освободиха от ареста кмета на община Септември"}
{"url": "https://news.bg/society/sadat-dade-shans-na-deloto-sreshtu-so-za-mrasniya-vazduh-v-stolitsata.html", "text": "Софийският апелативен съд дава шанс на делото срещу Столична община за мръсния въздух в София. Колективните искове срещу Столичната община са заведени на 29 май 2017 г. от няколко неправителствени организации и адвокати, обединени в \"Група за чист въздух\". Те са подписани от \"Спаси София\", \"За Земята - Достъп до правосъдие\", Асоциация \"Диабет тип 2\" и Център за независим живот и от адвокатите Димо Господинов, Христо Христев и Иван Велов.Преди три месеца Софийският градски съд - СГС прекратява делото по заведените три колективни иска срещу Столичната община, от името на жителите на София за замърсения въздух над територията на общината, коментират \"Група за чист въздух\".Поясняват, че посочената от съда причина е, че представителите на колектива нямат \"доказан опит, знания и финансов ресурс\", с които да защитят увредения интерес на обществото.\"Група за чист въздух\" съобщават, че на 31 януари тази година апелативните съдии постановяват, че съдия Елена Маврова от СГС не е дала възможност на завелите колективния иск срещу общината да докажат, че могат да понесат тежестите и разноските по делото, а направо го е прекратила на това основание. Софийският апелативен съд - САС отменя определението на СГС поради допуснато съществено процесуално нарушение, поради което определението е неправилно.Указанията на САС цитирани от \"Група за чист въздух\" са, че \"се има предвид не финансова обезпеченост изобщо в смисъл на възможност да се поемат тежестите на едно съдебно производство по предявен колективен иск, както е приел първоинстанционния съд, а финансова независимост от определена категория субекти, за да се гарантира независимост и обективност в действията на групата от лица или организацията за защита на колективния интерес\".\"Считам, че от това определение на САС е видно, че ние имаме право да водим делото, което беше прекратено абсолютно незаконно. За съжаление успяха да ни забавят, но това не означава, че няма да продължим усилията си да защитим интереса на гражданите да дишат чист въздух в София\", коментира адвокат Димо Господинов от \"Група за чист въздух\"Припомняме, през май 2017 г., активистите посочват, че София е столицата с най-мръсен въздух в целия Европейски съюз и един от най-замърсените градове в цяла Европа. Активистите споделят още, че редица европейски столици приемат проблема със замърсяването като предизвикателство, за което се изработват нови иновативни решения за намаляване на емисиите, както и зелени и модерни политики в сферата на транспорта и градоустройството. В този контекст \"... Столичната община е допуснала да управлява града без приета стратегия цели две години\", твърдят от \"Група за чист въздух\".От инициативата отбелязват, че последната приета стратегия е изтекла през 2014 г. Предвид скандалния начин на приемането на гласуваната преди седмица Програма за качеството на атмосферния въздух 2015-2020 г., организациите изразяват съмнения и относно нейната законосъобразност и ефективност.От \"Група за чист въздух\" настояха за приоритетно развиване на , което да доведе до по-малко жители, пътуващи с лични автомобили. Според активистите трябва още да се прекратят плановете за , както и да бъдат създадени зони с ниски емисии на вредни вещества в столицата.", "date": "2018.02.02", "title": "Съдът даде шанс на делото срещу СО за мръсния въздух в столицата"}
{"url": "https://news.bg/your-voice/ne-bihte-li-iskali-da-se-zabrani-skandalnata-pesnichka-zaychentseto-byalo.html", "text": "За една седмица двама лидери на политически партии, единият от които е и част от управлението, лансираха идея за организиране на всенародно допитване, или референдум. На фона на вече организираните, а и на фона на разнообразните предложения, Ви предлагаме тези на ПР специалиста Любомир Аламанов.Тъй като всеки започна да предлага разнообразни идеи за референдум, някои от които са откровено противоконституционни, а други направо отменят човешки права и на практика ни отдалечават от западната цивилизация, то предлагам да разширим списъка. Ето още идеи за референдуми:Ако горните въпроси ви се струват тъпи, прави сте. Мислете за кого ще гласувате следващия път. А ако не разбирате смисъла на този пост, то... Е, тогава нищо друго няма смисъл...Усмихнат ден! :)", "date": "2018.02.02", "title": "Не бихте ли искали да се забрани скандалната песничка „Зайченцето бяло“?"}
{"url": "https://news.bg/world/smartna-zaplaha-za-gratski-ministar-otnosno-imeto-za-makedoniya.html", "text": "Гърция започна разследване, след като външният министър е получил анонимно писмо със заплахи към него и семейството му във връзка с полаганите усилия за разрешаване на дългогодишния спор с Македония за името.Това съобщи гръцкият министър за гражданска защита Никос Тоскас, цитиран от \"Ройтерс\".Никос Коциас води преговори с Македония за разрешаване на спора за името, който блокира опитите на БЮРМ да се присъедини към НАТО и ЕС от 90-те г. на XX век.Тоскас поясни, че изпратените заплашителни писма до тези, които се опитват да разрешат казуса по честен начин, са \"опасност\". Полицията се опитва да установи самоличността на този, който е изпратил писмото до министъра, добави Тоскас.Авторите пишат, че имат три куршума за Коциас, каза още министърът. В интервю за \"Ройтерс\" вчера Коциас заяви, че Атина ще внесе проектопредложения за разрешаване на спора.Има сигнали, че двете държави могат да постигнат споразумение до юни.", "date": "2018.02.02", "title": "Смъртна заплаха за гръцки министър относно името за Македония"}
{"url": "https://news.bg/health/kiril-ananiev-da-podgotvi-nova-metodika-za-finansirane-na-obshtinskite-bolnitsi.html", "text": "Здравният министър трябва да подготви нова методика за финансиране на общинските болници. Тази методика трябва да бъде представена в едномесечен срок пред парламентарната здравна комисия, решиха депутатите. Предложението е на ГЕРБ, уточниха от Здравното министерство.До три месеца трябва да бъде готова и концепция за развитие и оздравяване на болничните заведения по региони.Пред народните избраници министър Кирил Ананиев увери, че поема ангажимента в рамките на няколко месеца ще разработи нов модел за регистриране, функциониране, управление и финансиране на медицинската помощ.Амбицията е новият модел за финансиране на общинските болници да се прилага с новия Рамков договор от април следващата година.Кирил Ананиев беше категоричен, че съществуващият от 1999 г. модел на финансиране е напълно изчерпан и не може да бъде възстановен с палиативни мерки.Пред депутати в Народното събрание Ананиев подчерта, че независимо от ежегодното увеличение на парите за здраве, българският гражданин не е доволен от качеството на медицинското обслужване.\"Нашето здравеопазване е болно. То се нуждае от лечение, само че толкова много години никой не написа рецептата за това лечение\", заяви министърът.От думите му стана ясно, че моделът, който екипът на Министерството на здравеопазването ще предложи, цели да замени сега съществуващия и неефективен механизъм на работа на системата.Здравният министър увери, че след неговите предложения ще бъдат обсъдени с всички заинтересовани страни - експерти в правителството, комисии в Народното събрание, съсловни, браншови и синдикални организации, асоциации и сдружения в сектор здравеопазване.Законодателните предложения се очаква да бъдат приети до есенната сесия на парламента и да заработят от 1 януари 2019 г. Има и вариант промените да влязат в сила от април 2019 г., с подписването на Националния рамков договор за 2019-та година.", "date": "2018.02.02", "title": "Кирил Ананиев да подготви нова методика за финансиране на общинските болници"}
{"url": "https://news.bg/int-politics/rusiya-razpolaga-boyni-samoleti-na-sporen-ostrov-blizo-do-yaponiya.html", "text": "Руският премиер Дмитрий Медведев одобри разполагането на руски военни самолети на спорен остров близо до Япония, ускорявайки милитаризацията на района във време, когато отношенията на Москва с Токио са обтегнати заради разгръщането на американска ракетна система в региона, съобщава \"Ройтерс\".В постановление, публикувано вчера, Медведев дава картбланш на руското военно министерство да използва цивилно летище на остров Итуруп, както е известен в Русия, или Еторофу, както е известен в Япония, за бойните си самолети.Островът е един от четирите, завзети от съветските сили в края на Втората световна война и се намира близо до североизточното крайбрежие на остров Хокайдо, най-голямата префектура в Япония. Спорът за островите, известни като Курилски в Русия и Северните територии в Япония, е толкова остър, че Москва и Токио все още не са подписали мирен договор във връзка с края на Втората световна война.Постановлението на Медведев е поредната стъпка в руското военно укрепване, при което Москва разположи някои от най-новите си противоракетни системи на Курилските острови и планира да изгради военноморска база там, дори и след като продължава преговорите относно териториалния спор.Постановлението беше публикувано дни преди заместник-министри на външните работи от двете страни да проведат разговори за сътрудничество по отношение на спорните острови и във време, когато Русия е разтревожена, че Япония позволява на Вашингтон да използва територията ѝ като база на американското военно укрепване в Северна Азия под предлога за противодействие на Северна Корея.Не е ясно дали Русия ще разположи за постоянно военни самолети на спорния остров, на който имаше съветска военновъздушна база по времето на Студената война, или ще използва нейното летище, когато е необходимо.В. \"Комерсант\" цитира неназован военен източник да казва, че този ход щял да даде повече варианти на руските военни.Същият източник е заявил, че Русия е особено притеснена от японския план за разполагане на още американски противоракетни системи Aegis в нейните префектури Акита и Ягамата.", "date": "2018.02.02", "title": "Русия разполага бойни самолети на спорен остров близо до Япония"}
{"url": "https://news.bg/int-politics/germaniya-zabranyava-darzhavno-finansirane-na-neonatsisti.html", "text": "Германският парламент поиска от конституционния съд да забрани държавното финансиране на крайно дясната Национална демократическа партия (NPD), най-старата неонацистка група в страната, във връзка с нарастващия национализъм в някои части на Германия, съобщава \"Ройтерс\".Притеснени от спомените за унищожението на демокрацията през 30-те години на миналия век и възхода на нацистите, Германия е приема едни от най-строгите закони за политически екстремизъм в света, с правила, позволяващи забрана на антидемократични партии.Членовете на горната камара, която представлява 16-те федерални щата в Германия, гласуват единодушно в полза на молба до конституционния съд за спиране на финансирането.\"Нашата демокрация е основана на дебати, но тя трябва да бъде защитавана\", коментира пред камарата Анегрет Крамп-Каренбауер, премиер на Саарланд. Днешното гласуване е четири месеца след националните избори, в които Алтернативата за Германия (AfD) става първата крайно дясна партия, която влиза в парламента от десетилетия.Партиите, които печелят избори в Германия, са допустими за щедро държавно финансиране, предназначено за партийните организации и \"мозъчни тръстове\" за повишаване на качеството на политиката и обществения дебат.Единственият член на NPD в Европейския парламент в Парламента позволява на партията държавно финансиране в размер на около милион евро през 2016 г. Партията, която определя имиграцията като опасност за \"оцеляването на германския народ\", вече не е в нито един регионален парламент.Германските служби за сигурност многократно са опитвали да забранят партията като противоконституционна, но тези усилия винаги са осуетявани от съдилищата.", "date": "2018.02.02", "title": "Германия забранява държавно финансиране на неонацисти"}
{"url": "https://news.bg/world/obedinenie-s-rumaniya-shte-predizvika-grazhdanska-voyna-predupredi-moldovskiyat-prezident.html", "text": "Активните действия на поддръжници на обединяването на Молдова с Румъния могат да предизвикат гражданска война в републиката.Това предупреди молдовският президент Игор Додон в интервю за NTV Moldova, публикувано на \"Фейсбук\" профила на държавния глава, информира ТАСС., предупреди той.Президентът подчерта, че няма да се повтори ситуацията през 1918 г., когато молдовски депутати бяха принудени от румънски войници да гласуват за обединение.Според него напрежението в страната може да е подклаждано изкуствено.Политици в Румъния, където почти 68% от гражданите подкрепят тази идея, многократно призоваваха за обединение с Молдова. Правителството на Молдова, където инициативата за обединение с Румъния се подкрепя от 21% от населението, предпочита да запази мълчание и да не отговаря на призивите на Букурещ.", "date": "2018.02.02", "title": "Обединение с Румъния ще предизвика гражданска война, предупреди молдовският президент"}
{"url": "https://news.bg/politics/protestirashti-v-septemvri-si-iskat-motora-na-obshtinata-kmeta-rachev.html", "text": "Няколко стотин души от Септември и околните общини протестираха тази сутрин пред сградата на община Септември в подкрепа на кмета Марин Рачев, който бе показно арестуван в четвъртък, показа Нова телевизия.Хората скандират: \"Долу ръцете от нашия кмет\". Носят различни плакати, единият прилича на предизборен - портрет на кмета в близък план и надпис в негова подкрепа.\"Той е моторът на общината. Ако бъде отстранен, това ще спре дейността на общината. Акцията бе ненормално показна. Сякаш имаше терористи - 100 човека полицаи, направиха си пиар акция\", разказа друг мъж, който подкрепя Рачев.В началото на протеста присъстваха и от неправителствената организация \"Да спасим Община Септември\", която преди 6 месеца поиска ревизия на дейността на Рачев. Сигнали срещу кмета постъпват от средата на миналата година\", обясни адвокат Николай Баташки от НПО-то. По думите му тогава протестират над 200- 300 души. \"Този човек е заключен от прокуратурата, не от нас. Ние сме против модела Рачев\", каза Баташки.Марин Рачев е кмет първи мандат. В негова подкрепа на протеста бе и председателят на общинския съвет в Септември Кирил Тодорин, който пое поста от уволнения Лазар Влайков. \"Да оставим правоохранителните органи да си свършат работата. Вярвам в българската прокуратура, в българския съд\", каза Тодорин. Тук сме и като граждани - искаме да изразим гражданска позиция.В подкрепа на кмета Рачев са дошли хора от близки общини. Един от жителите обясни, че хората в покрайнините нямаха налягане на водата, но след като кметът се заел с проблема, той вече е решен.\"Във Варвара - направи ни стадион, поща, удължи гробищата. Той е помагал на всички села\", разказа мъж, който се представи за кмет 2 мандата на Варвара.Кметът на Карабунар също бе сред хората, които подкрепят кмета на Септември. Дойдох да изкажа гражданска подкрепа. Лично Марин Рачев е изказвал опасения, че ще бъдат скалъпени такива обвинения срещу него.\"Преплитат се и двата нюанса - политически и икономически. Остави някои хора гладни, които с години бяха на общинска хранилка. Неговата братовчедка да емигрира ли\", запита мъж, който подкрепя кмета Рачев, в отговор на въпрос, че кметът е обвинен за това, че фирма на негова братовчедка е спечелила общински търг.Мнозина определиха арестувания кмет на Септември Марин Рачев като работещ кмет, който направил улици и осветление за общината.", "date": "2018.02.02", "title": "Протестиращи в Септември си искат \"мотора\" на общината - кмета Рачев"}
{"url": "https://news.bg/health/lekarstva-za-onkobolni-shte-ima-uvereni-ot-mz.html", "text": "\"Лекарства за онкоболни пациенти няма да липсват.\" Това заяви зам.-министърът на здравеопазването Жени Начева в ефира на bTV. Начева обясни, че от всичките 26 нови медикамента нови правила ще има само за 13 от тях. Въпросните лекарства ще се използват в най-добрите лечебни заведения.По думите на зам. - министъра това е начинът да се даде по-голям шанс на пациентите да получават по-висококачествено здравеопазване.\"Планът за лечебните заведения, дали са държавни или общински, е да имат единни правила за финансово управление. Така няма да се стигне до неразумно разходване на средствата\", обясни Жени Начева и добави, че и към момента има общински болници, които работят без дългове. Това показвало, че проблемът е в управлението на средствата.Не се издават разрешителни за нови лечебни заведения към момента стана ясно по думите на Начева. Първо трябва да приключила работата при държавните болници.", "date": "2018.02.02", "title": "Лекарства за онкоболни ще има, уверени от МЗ"}
{"url": "https://news.bg/crime/iskat-postoyanen-arest-za-chichoto-na-nahapanoto-do-smart-dete.html", "text": "Постоянен арест искат районната прокуратура в Пазарджик за 35-годишен мъж, привлечен като обвиняем за необгрижване на куче, нахапало смъртоносно дете. От държавното обвинени внесоха мярката за неотклонение, съобщиха от прокуратурата.Искането за постоянен арест е спрямо Димитър М. На 29 януари 2018 г. в село Мокрище, община Пазарджик неговият питбул нахапал смъртоносно 3-годишно момче.В хода на проведеното разследване е извършен оглед на местопроизшествието, към който е приложен и фотоалбум, разпитани са свидетели, назначена е съдебно-медицинска експертиза и др. Предстои Районен съд-Пазарджик да разгледа искането на прокуратурата.Мъжът е чичо на починалото дете. Ако бъде признат за виновен, го очакват до 5 години затвор и глоба от 10 000 лева. ", "date": "2018.02.02", "title": "Искат постоянен арест за чичото на нахапаното до смърт дете"}
{"url": "https://news.bg/health/neucheben-den-za-892-uchilishta-v-stranata-zaradi-gripa.html", "text": "Заради обявената грипна епидемия в страната в 892 училища няма да се провеждат учебни занятия.В област Бургас за 138 училища грипната ваканция продължава и днес включително. 276 училища в София-град, 40 училища в област Сливен и 71 училища в област Русе са в грипна ваканция. В област Варна всичките 122 училища няма да учат на 2 февруари.В 61 училища в област Монтана има грипна ваканция. Обявена е грипна ваканция за 60 училища в област Хасково и за 44 училища в област Ямбол. В област Кюстендил 41 училища няма да учат също днес. В 17 училища няма да се учи днес в област Враца. В област Пловдив няма да има учебни занятия в 15 училища в община Карлово и в 4 училища в община Сопот.В област Видин е преустановен учебният процес в СУ \"Св. Св. Кирил и Методий\", град Брегово, а в област Плевен в 2 училища - СУ \"Св. Св. Кирил и Методий\", гр. Пордим и Обединено училище \"Никола Вапцаров\", село Вълчитрън.От 3 до 6 февруари включително учениците в цялата страна са в междусрочна ваканция.", "date": "2018.02.02", "title": "Неучебен ден за 892 училища в страната заради грипа"}
{"url": "https://news.bg/education/bez-darzhavna-porachka-v-meditsinskiya-fakultet-na-su-za-2018-2019-g.html", "text": "Нулев е приемът на студенти държавна поръчка в Медицинския факултет на Софийския университет \"Св. Климент Охридски\", съобщиха от СУ \"Климент Охридски\".Решението е на Академичния съвет, на чието заседание от 31 януари е одобрено предложението за прием на студенти за учебната 2018/2019 година.\"Академичният съвет одобри предложението за прием на студенти в Софийския университет за следващата учебна година. По предложение на Факултетния съвет на Медицинския факултет приемът в специалност \"Медицина\" държавна поръчка за учебната 2018/2019 година ще бъде нулев\", пише в съобщението на СУ.", "date": "2018.02.02", "title": "Без държавна поръчка в Медицинския факултет на СУ за 2018/2019 г."}
{"url": "https://news.bg/politics/bsp-predlaga-merki-sreshtu-domashnoto-nasilie.html", "text": "ПГ на БСП внася допълнения в Закона за защита от домашното насилие. Силата на БСП е в нейната последователност, обяви на брифинг Драгомир Стойнев.Задължително се изграждат кризисни центрове за пострадали от домашно насилие, предлагат червените. Те трябва да са на територията на всички области и ще се финансират от държавния бюджет. Стойнев настоява предложенията на червените срещу тормоза вкъщи да се гледат бързо в комисиите. Ако ГЕРБ приемат бързо промените до края на лятото ще има такива кризисни центрове.Около 2,5 милиона лева годишно ще струва издръжката на кризисните центрове. Ето ги реалните действия, обяви Стойнев. Единственото ни желание е ГЕРБ да бъдат по-активни, настоя червения депутат.Левицата готви още законопроекти, които да гарантират спокойствие на жените, жертви на домашното насилие. Само пет са официалните центрове за жертвите. Левицата очаква предложенията им да бъдат приети единодушно. Винаги сме били противници на домашното насилие, каза Стойнев. Искаме сега веднага тези центрове да бъдат изградени, допълни социалистът.За Истанбулската конвенция той каза, че тя има проблем за обществото и смята, че тя няма да бъде приета. Драгомир Стойнев бе категоричен, че грешките на управляващите са толкова много, че червените едва смогвали да ги коригират. За писмото от ПЕС Кристиян Вигенин бе лаконичен, че всяка партия можела да изрази свое отношение. БСП не е подкрепяла Конвенцията на конгреса на ПЕС. Гледаме напред, изтъкна той.Припомняме, по-рано днес Корнелия Нинова изтъкна на посещение в Пловдив, че на , заяви социалистката и успокои гражданите. ратификацията на конвенцията. Социалистите дори дадоха заявка и  Само няколко дни след като заявиха това, червените. Позицията на БСП Припомняме, преди два дни соцлидерът Корнелия Нинова публикува в профила си във Фейсбук, че Цветан Цветанов е излъгал, че тя е подкрепила конвенцията. \"Във връзка с горещия дебат \"за\" и \"против\" ратификацията на Истанбулската конвенция, г-н Цветан Цветанов лъже, че по време на заседание на съвета на ПЕС в Лисабон съм подкрепила конвенцията\", отсече тогава Нинова.От своя стра пък ПЕС заявиха, че , редактиране и окончателно приемане на Истанбулската конвенция в процедурата на обсъждане в ПЕС.На 1 февруари и президентът Румен Радев се обяви против ратификацията на документа. Той коментира, че Истанбулската конвенция е зле написан закон. ", "date": "2018.02.02", "title": "БСП предлага мерки срещу домашното насилие"}
{"url": "https://news.bg/int-politics/rusiya-predupredi-sasht-lovuvat-rusnatsi-po-sveta.html", "text": "Русия издаде предупреждение за пътуване, препоръчвайки на гражданите си да помислят два пъти, преди да предприемат пътувания в чужбина, подчертавайки, че САЩ \"ловуват\" руснаци по целия свят, за да ги арестуват, съобщава \"Ройтерс\".В изявление на руското външно министерство руските граждани се предупреждават, че когато са в чужбина, те са изправени пред сериозна заплаха да бъдат арестувани от други страни по искане на Вашингтон, след което те могат да бъдат екстрадирани в САЩ.\"Въпреки нашите призиви за подобряване на сътрудничеството между съответните американски и руски власти... американските специални служби ефективно продължиха да \"ловуват\" руснаци по целия свят\", се отбелязва в предупреждението за пътуване.\"Имайки предвид тези обстоятелства, категорично настояваме руските граждани внимателно да преценяват всички рискове, когато планират пътувания в чужбина\", допълват от руското външно ведомство.Изтъква се, че повече от 10 руснаци са били задържани в чужди държави с участието на САЩ от началото на 2017 г.Като пример се посочва арестът на най-малко четирима руснаци по обвинения в киберпрестъпления в Испания, Латвия и Гърция. Действията на САЩ срещу заподозрени в киберпрестъпления руснаци достигнаха рекорден връх през миналата година.Седем руснаци са били арестувани или обвинени през 2017 г. в САЩ и в чужбина, в сравнение със средно по двама годишно през предходните шест години.Министерството посочва случая на Станислав Лисов, обвинен в създаването на компютърен вирус, насочен към клиенти на финансови институции, причинявайки щети за милиони долари, който е бил екстрадиран от Испания в САЩ през миналата година.Споменати са и по-ранни случаи, включително арестуването на Роман Селезньов за киберпрестъпление на Малдивите през 2014 г., което ведомството определи като отвличане от американски агенти.Руското външно ведомство също така предупреждава руските граждани, че след екстрадицията те ще бъдат подложени на предубедено отношение от страна на американската съдебна система.", "date": "2018.02.02", "title": "Русия предупреди: САЩ \"ловуват\" руснаци по света"}
{"url": "https://news.bg/education/uvolniha-personala-na-dom-hrizantema-v-gabrovo.html", "text": "Почти целият персонал на габровския дом \"Хризантема\" е уволнен. Това стана след като в публичното пространство попаднаха записи, на които се вижда насилие над деца с увреждания, съобщи bTV.Оставка е подала и директорката на Дирекция образование в Габрово.По случая е . Полицията продължава работата си. В срок от един месец резултатите от проверката ще бъдат ясни.В момента за децата се грижат други детегледачи и професионалисти, докато приключи конкурса за нови служители в дома.Припомняме,  в Габрово, станаха публично известни през януари 2018 г.", "date": "2018.02.02", "title": "Уволниха персонала на дом \"Хризантема\" в Габрово "}
{"url": "https://news.bg/world/es-planira-da-prieme-6-balkanski-darzhavi.html", "text": "ЕС планира да приеме 6 балкански държави, включително Косово, пише вестник \"Файненшъл таймс\", цитиран от B92.Изданието отбелязва, че съюзът \"ще запази перспективата за членство\" на Албания, Сърбия, Черна гора, Македония, Босна и Херцеговина и Косово.В статията се казва, че присъединяването е необходимо, тъй като на Западните Балкани се намира един от основните коридори за мигранти, които се опитват да достигнат до ЕС, докато в същото време стратезите на съюз се страхуват, че Русия разширява влиянието си в региона, където има традиционни съюзници.Москва започна цинично да си играе с обещанията за членство в ЕС, позиционирайки се като алтернативен партньор, допълва се в статията. Подчертава се още, че значителен брой хора в региона вярват, че те никога няма да се присъединят към ЕС.", "date": "2018.02.02", "title": "ЕС планира да приеме 6 балкански държави"}
{"url": "https://news.bg/politics/s-veto-rumen-radev-spira-lesnoto-zastroyavane-na-zemedelski-zemi.html", "text": "Президентът Румен Радев налага вето на Закона за изменение и допълнение на Закона за посевния и посадъчния материал заради направените с него изменения в Закона за опазване на земеделските земи, приет от 44-то Народно събрание на 24 януари 2018 г. Това съобщиха от Администрацията на президента.Държавният глава не е съгласен с правилата относно промяната на предназначението на земеделските земи.Според Румен Радев тези правила не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда.Според президента Радев промени в законодателството, които засягат основни начала на Конституцията, трябва да преминават през всички етапи на законодателния процес. Само така може да се гарантира прозрачност и да се даде възможност на всички заинтересовани лица да изразят своето мнение.Президентът не е съгласен с част от Преходните и заключителните разпоредби на този закон, които изменят Закона за опазване на земеделските земи. Те са свързани с правилата за промяна на предназначението на земеделските земи.Съгласно чл. 21, ал. 1 от Конституцията земята е основно национално богатство, което се ползва от особената закрила на държавата и обществото. Земята е основно национално богатство, защото е източник и основа за всички други блага и има ограничена площ. Тя е със стратегическо значение за българската държава.Държавният глава припомня, че в Конституцията промяна на предназначението на земеделските земи се допуска само по изключение при доказана нужда. Целта на Закона за опазване на земеделските земи (ЗОЗЗ) е да регламентира такива условия и ред, чрез които да се изпълни конституционната повеля за особена закрила на земеделската земя.Според Румен Радев промените в Закона не отговарят на заложената особена закрила на земята, която е гарантирана в Конституцията. По силата на § 28, т. 5 (относно чл. 21, ал. 1 и 5 ЗОЗЗ) отпада изискването за представяне на проект на подробен устройствен план (ПУП) при започване на процедурата за промяна на предназначението на земеделските земи.\"Така се създава неяснота относно конкретните параметри на инвестиционното намерение и не се доказва нуждата, която е конституционна предпоставка за промяната на предназначението\", пише президентът.С разпоредбата се дава възможност за валидиране на загубили сила решения за промяна на предназначението, без да има срок, в който това може да бъде поискано. Според президента, не е посочено ясно задължението да се връщат внесените такси, ако бъде отменено решението за промяна на предназначението на земята.Според държавния глава, промените позволяват собствениците да променят статута на земеделската земя и дълго време да не изпълняват функциите на новия статут като изчакват подходящ инвеститорски интерес.\"В резултат на това общественият интерес е засегнат, тъй като земите с променено предназначение ще пустеят. Те не могат вече да се използват за земеделски цели, а строителството още не е започнало. Подменя се целта на закона - опазването на земеделските земи и се поставя под съмнение съответствието на приетата уредба с чл. 21 от Конституцията\", гласят мотивите на президента.Президентът не оспорва правото на депутатите да правят предложения след приемането на законопроект на първо гласуване, но съветва предложенията да не противоречат на приетия на първо четене закон.", "date": "2018.02.02", "title": "С вето Румен Радев спира лесното застрояване на земеделски земи"}
{"url": "https://news.bg/world/rusiya-otbelyazva-75-g-ot-pobedata-pri-stalingrad.html", "text": "Южният руски град Волгоград - от 1925 до 1961 г. се е наричал Сталинград, отбелязва 75 г. от една от най-кръвопролитните битки през Втората световна война, която завършва с победа на Съветския съюз, съобщава ДПА.Руският президент Владимир Путин ще присъства на организираните мероприятия.В центъра на града ще се проведе парад със 75 танка, 1 500 военнослужещи и 50 самолета. От победата всяка година в града се организира парад.През зимата на 1942-1943 г. нацистката армия в продължение на месеци е окупирала по-голямата част от Сталинград, но в крайна сметка Червената армия обкръжава повече от 300 000 германски войници.Битката при Сталинград се смята за преломен във войната, който води до разгрома на Нацистка Германия. При битката загиват 700 000 души.Според руски медии Сталинград е най-голямата и най-кръвопролитна битка в историята на войните. Смята се през периода август 1942 г. - февруари 1943 г. жертвите са около 2 милиона души, включително над 1 милион убити.Битката при Сталинград е първата голяма загуба на германците по време на войната.", "date": "2018.02.02", "title": "Русия отбелязва 75 г. от победата при Сталинград"}
{"url": "https://news.bg/disasters/petima-zaginali-pri-katastrofa-na-dva-voenni-helikoptera-vav-frantsiya.html", "text": "Най-малко петима души са загинали, след като два военни хеликоптера са се сблъскали близо до езеро в Южна Франция, съобщиха разследващите инцидента, цитирани от \"Франс прес\".Започнала е спасителна операция за откриването на шестия пасажер, който се е намирал на борда на един от хеликоптерите.Катастрофата е станала на около 50 км северозападно от град Сен Тропе, като обстоятелствата около инцидента са неясни и засега не е известно какво е предизвикало катастрофата.Хеликоптерите са собственост на училище за военни летци.", "date": "2018.02.02", "title": "Петима загинали при катастрофа на два военни хеликоптера във Франция"}
{"url": "https://news.bg/crime/zadarzhanite-za-otvlichaneto-na-adrian-zlatkov-ostavat-v-aresta.html", "text": "Софийски градски съд наложи най-тежката мярка за неотклонение \"задържане под стража\" на задържаните за отвличането на сина на бизнесмена Тони Златков - Адриан.Здравка Стефанова, Ивайло Борисов - Ториното, Мартин Марков и Георги Джамбазов остават за постоянно в ареста.Искането за задържане е направено от Софийска градска прокуратура.На излизане от съдебната зала Ивайло Борисов беше категоричен, че ще обжалва.\"Главният секретар ги е принуждавал и им е предлагал сделки\", обясни Борисов пред медии. По думите му главния секретар на МВР и двамата прокурори присъствали в залата са предлагали на тримата обвиняеми да бъдат защитени свидетели в Швейцария и Австрия.Ториното каза, че на Мартин Марков му е предлагано да го \"нареди\" по това дело и ще бъде изкаран в Швейцария.\"Моят клиент сподели такава информация аз не съм бил свидетел на това\", така адвокатът на Марков коментира предложението клиентът му да стане защитен свидетел. \"Лица от много високо ниво в МВР\" - това били думите на Мартин Марков пред адвоката. Юристът потвърди, че защитата в Швейцария била предложена в замяна да свидетелство срещу други обвиняеми.Другите двама обвиняеми Здравка Стефанова и Георги Джамбазов също споделили пред адвокатите, че и на тях им е предлагано да бъдат изведени в Швейцария и Австрия.\"Защитата смята, че няма никакви доказателства. Не може да има някакви оскъдни данни, една кола е била във владение в определен период на моя клиент. И след това да го обвиняват в съпричастност и предоставяне на тази кола и то умишлено в извършване на това престъпление.\", коментира адвокат Мариана Тодорова - защитник на Ивайло Борисов.Съдът дори признал, че при така събраните доказателства, би бил чел оправдателна присъда.И съдът признал че са на лице съвсем оскъдни данни, казва адв. Тодорова.Решението на съдът било заради евентуално предположение. \"Евентуални предполагеми техни действия, че биха повлияли на свидетели за разкриване на истинските извършители на деянието\", обясни причината за решението на съда адв. Тодорова.Отлагането на произнасянето на мярката било прецедент в практиката й. \"Съдът няколко пъти повтори, че са на лице оскъдни доказателства\", обясни Тодорова и добави, че не може да се говори за реална опасност от укриване, защото клиентът й сам се е предал на полицията след като бил потърсен в дома си.\"Едно изречение беше произнесено за клиента ми. Колата, която е била в гаража за тониране, колата която е била при местопроизшествието на господин Златков и намерената опожарена кола са единтични\", информира адв. Тодорова и изтъкна, че колите обаче са с различни регистрационни номера.Решението на съда е взето след преценка, че за четиримата обвиняеми са събрани достатъчно доказателства за причастност към престъплението и има опасност обвиняемите да се укрият или да извършат друго престъпление.Припомняме, Софийски градски съд заседава по мярката за неотклонение на Ивайло Борисов - Ториното до късно вечерта снощи.Ивайло Борисов твърди, че е невинен. \"20 часа бях на разпит В ГДБОП и бях помолен да кажа кой в района на \"Горубляне\" се движи с \"Шкода\" и \"Опел Астра\". Обясних, че няма такъв капацитет, няма такива хора в \"Горубляне\", които да извършат такова престъпление. И те ми казаха - \"Не, напротив, има и единият от тях си ти\". Върнаха се след 10 часа и ме питаха имаш ли нещо да кажеш. Казах не и сутринта се събудих с тези обвинения\", обясни в четвъртък пед медии Борисов.Според прокуратурата, Борисов и шофьорът му Мартин Марков са осигурили две коли, с които е осъществено отвличането, а другите двама са набавили сръбските SIM карти, с които са водени преговорите с бащата на младежа.Георги Джамбазов и приятелката му Здравка Стефанова са преминали границата със Сърбия в момента, в който са активирани SIM картите.Ториното е сочен за дясна ръка на Златомир Иванов - Баретата.25-годишният  в края на месец август 2017 година. Той е син Тони Златков, който се занимава с продажба и лизинг на луксозни коли. След 11 дни в плен и , Адриан беше освободен", "date": "2018.02.02", "title": "Задържаните за отвличането на Адриан Златков остават в ареста"}
{"url": "https://news.bg/world/kitay-hvali-pragmatizma-na-tereza-mey.html", "text": "Китай хвали \"прагматизма\" на премиера на Великобритания Тереза Мей, която пренебрегна призиви да повдигне проблема с правата на човека и Хонконг по време на тридневната си визита в азиатската страна, пише \"Гардиън\".Днес е последният ден от посещението на Мей в Китай.В материал на редакцията китайският държавен вестник Global Times пише, че премиерът мъдро \"избегна\" повдигането на подобни въпроси, тъй като тя търсеше \"прагматично сътрудничество\" между Обединеното кралство и втората икономика в света.Изданието отбелязва, че западни медии и активисти в Хонконг призоваваха Мей да разкритикува Пекин и Великобритания да окаже натиск върху Китай, но тя не се подаде.Global Times поздравява Мей за позицията й, която е в противоречие с призивите., допълва изданието.Според китайския вестник нападките на западните медии са безполезни.\"\", пише в статията.Преди да отпътува за Китай Мей обеща да повдигне въпроса за Хонконг и човешките права пред китайските лидери. Но на пресконференцията с премиера Ли Къцян в сряда и двата въпроса не бяха коментирани от Мей. Само Къцян заяви, че са обсъдили човешките права като част от по-обширен разговор, по време на който са били засегнати китайско-британските търговски отношения и правата върху интелектуалната собственост.Но представители на британското правителство отвърнаха на статията на Global Times, заявявайки, че премиерът е повдигнал казуса за човешките права и за Хонконг на срещите си с президента Си Дзинпин и премиера Ли Къцян.", "date": "2018.02.02", "title": "Китай хвали „прагматизма” на Тереза Мей"}
{"url": "https://news.bg/int-politics/diplomati-na-severna-koreya-otivat-v-rusiya-za-konsultatsii.html", "text": "Делегация, съставена от служители на външното министерство на Северна Корея, отива в Москва за разговори за взаимно сътрудничество. Това обявиха от руското посолство в Северна Корея, цитирани от \"Ройтерс\".Това се случва на фона на затегнатите до крайност санкции на Съвета за сигурност на ООН, според които на хартия би следвало Северна Корея да не получава от чужбина повече от 500 хил. барела петрол годишно. В последните седмици обаче се появиха редица информации за доставки на петрол от страна на Русия и др. страни, които пренебрегват санкциите на ООН. Съгласно санкциите срещу Пхенян са забранени и доставките на храни и селскостопанска продукция, машини, електроуреди, дървесина.Наложена е и забрана за внос на промишлено оборудване, транспортни средства, желязо, стомана и други метали.", "date": "2018.02.02", "title": "Дипломати на Северна Корея отиват в Русия за консултации"}
{"url": "https://news.bg/crime/zadarzhaha-52-godishen-za-telefonni-izmami-v-gabrovo.html", "text": "Криминалисти на Габрово задържаха 52 - годишен рецидивист за телефонни измами. Разследването започва на 17 януари, когато са получени сигналите в полицията. Докато работели по разкриването на две телефонни измами в Габрово, криминиластите успели да установят и рецидивиста.По сценария \"оказване на съдействие при провеждане на полицейска акция\", две жени хвърлили спестяванията си от терасите на домовете си - едната била ощетена с 650 евро, 50 лева и златен пръстен, а другата с 500 лева.На 31 януари е установен и задържан 52-годишен мъж от Стражица, участник в схемата. Той е осъждан за измами. В рамките на разследването криминалистите установили, че той е участвал в още 4 измами в Габрово и една в Севлиево, извършени през периода 17-30 януари.По същата схема 56-годишен габровец бил ощетен със 7300 лв., а три възрастни жени от Габрово - съответно с 600 лв. и златен синджир, с 2850 лв. и с 4250 лв. От 81-годишна жена от Севлиево пък мъжът получил 640 лв. и златни накити. Част от парите и накитите са намерени и иззети.По случаите са образувани досъдебни производства. След наложената му полицейска мярка за задържане, с постановление на прокуратурата мярката му е удължена за срок до 72 часа. Работата по цялостното изясняване и документиране на престъпната му дейност продължава.", "date": "2018.02.02", "title": "Задържаха 52-годишен за телефонни измами в Габрово"}
{"url": "https://news.bg/bulgaria/yanko-gochev-chrez-narodniya-sad-moskva-unishtozhi-elita-na-balgariya.html", "text": "В условията на окупация на България от Червената армия при заповяданото от Москва масово клане на българския национален елит, извършено от комунистите са разстреляни трима регенти, 22 министри, 67 депутати, 47 генерали и висши офицери и 8 царски съветници, напомня историкът Янко Гочев.На 1 февруари се навършиха 73 години от Кървавия четвъртък - изпълнението на смъртните присъди по 1-ви и 2-ри върховен състав на комунистическия съветски ''Народен съд'' - 1 срещу 2.02.1945 г.В профила си във Фейсбук Янко Гочев връща спомените за трагичните събития:\"Убийствата са важен етап от процеса на унищожение на елита на България в условията на съветска окупация като път към увековечаване на комунистическата диктатура и установяване на пълното господството на Москва в страната. Съдбата на български регенти, министри, народни представители и генерали е предрешена от статута на България след 9.09.1944г. - на държава, победена без бой и окупирана от Червената армия с всички произтичащи от това отрицателни последици.Нощта на 1 срещу 2.02. 1945 г. е студена, тиха, с лек вятър. Осъдените на смърт са извеждани от подземията на Съдебната палата със завързани ръце и товарени в шест камиона, които чакат в двора към входа откъм ул. ''Алабин''. Забранено им е да викат, протестират, да вдигат шум въобще.Царица Йоанна пише в спомените си за тази зловеща нощ: ''На осъдените, преди да ги убият бе отнета последната надежда да видят отново близките си, тъй като семействата бяха депортирани и това бе причината, поради която поисках да ги видя един по един преди екзекуцията...Ескортът беше подреден в двора на Съдебната палата от входа към ул. ''Алабинска''.По този път се простираше конвой от шест камиона, към които бяха отправени жертвите. Беше дадена заповед да се удря и убива всеки, който протестираше, повишавайки глас. Един млад депутат, Иван Батембергски, извика: ''Помощ'', но веднага му бе счупен черепа с приклад.Друг, министърът Тодор Кожухаров, инвалид от войната и блестящ писател, вървеше, опирайки се на бастун; изведнъж извика: ''Не трябва да плачем за нас, а за България.'' И запя националния химн ''Шуми Марица\". Бе убит с удар от револвер. Тримата регенти Кирил, Филов и Михов бяха изведени последни заедно с двама тежко болни осъдени. Качиха ги на един полупразен камион. Духаше леден вятър....В гробищата на София бяха паднали няколко бомби, отваряйки много широки ровове. Осъдените бяха накарани да слязат на малки групи в близост до тези ''вече готови\" ями. Някой, не виждайки строен наказателния взвод, попита дали ще трябва да чакат на това място и с този ужасен северен вятър. Бе отговорено набързо, че ще бъдат убити един по един. Наистина, двама екзекутори бяха готови с автомати в ръце...Изглежда, че на всеки убит [проф. Ал.] Станишев е проверявал пулса и слагал ухо на сърцето му. Има върховното себеотрицание да повтори това задължение толкова пъти, докато остане сам и последен, за да бъде убит.\"", "date": "2018.02.02", "title": "Янко Гочев: Чрез „Народния съд“ Москва унищожи елита на България"}
{"url": "https://news.bg/weather/oblachno-s-proletni-temperaturi.html", "text": "Днешният ден няма да е особено слънчев, но като цяло температурите остават пролетни.Ще има значителна облачност над цялата страна, а на места в Западна и Централна България ще превали слаб дъжд.Вятърът ще бъде слаб до умерен, от юг и югозапад, по-изразен в районите на север от планините.Максималните температури ще бъдат в интервала 12-17 градуса.Минималните в по-голямата част от страната са между 0 и 3 градуса, по Черноморието 5-6 градуса.", "date": "2018.02.02", "title": "Облачно, с пролетни температури"}
{"url": "https://news.bg/press/otkriha-balgarskoto-predsedatelstvo-v-bryuksel-pes-razoblichi-laviraneto-na-bsp-po-istanbulskata-konventsiya-ek-dava-polovin-miliard-za-liniyata-elin-pelin-kostenets.html", "text": "Откриването на Българското председателство на ЕС в Брюксел е сред водещите теми на петъчните вестници.\"Министърът за българското председателство Лиляна Павлова официално откри Българското председателство на Съвета на Европейския съюз в Брюксел, съобщиха от пресцентъра на министерството. Тя даде началото на концерт в центъра за изкуства \"БОЗАР\". \"Говорим много различни езици, но не се нуждаем от превод за нашата обща култура. Историята на България е над 1300 години и ние сме единствената страна в Европа, която не е променила името си от основаването си. Вероятно знаете, че страната ни може да бъде класирана на трето място в света след Италия и Гърция по отношение на своето археологическо наследство\", каза в словото си Павлова. \"Това, което може би не знаете, е, че на нашите български земи траките са правели едни от най-хубавите вина в Европа\", подчерта тя и добави, че тези дни в България са специални, защото празнуват винопроизводителите. \"Но траките освен с виното, са известни и със своята уникална музика и с Орфей. Ние се гордеем да ви представим нашите най-красиви гласове\", каза още Павлова. Тя отправи специални благодарности към българското явление на световната оперна сцена, сопраното Соня Йончева, която прие да се присъедини към събитието от Ню Йорк, след което пожела на гостите \"Наздраве\" с чаша българско вино от тракийските земи...\" - в. \"Дневник\".\"Премиерът Бойко Борисов произнесе реч в Брюксел, където пристигна за официалния концерт по повод откриването на Българското председателство на Съвета на ЕС. \"Българският данъкоплатец дава стотици милиони за европейската сигурност\", заяви той. \"Релокацията не работи, тези хора искат да дойдат в Германия, те не искат да стоят в България. Прибираме ги, те пак бягат. Другият въпрос за релокацията е да направим затвори, това обаче няма как да стане заради хумаността\", обясни премиерът. \"Истината е, че войните, които се проведоха, донесоха огромни щети. Външната ни дипломация се провали в цялата си част - милиони жертви, опустошени държави. Ако тук ни целят с ракети сега, и ние ще бягаме. Провалът ни е във външната политика, всичко се обърна и дойде като проблем в Европа. Това са истините и до този момент никой не е могъл да ме обори\", каза още Борисов. \"България е пример как бързо успяхме да направим заграждения. Тук има и една голяма несправедливост - най-добре пазената граница, питам в едната държава толкова милиарди вляха, а ефектът е много малък? България има нулев натиск от мигранти, а не е в Шенген, в същото време Гърция е - просто не е справедливо\", заяви премиерът. \"И си измисляте някакви мотиви, които ги няма, и все по-трудно ще става да си ги измисляте\". \"Ние решаваме кой колко мигранти да вземе, няма логика за мен. Ние вадим пари от нашите данъкоплатци, за да решим проблемите, които те причиняват в някои региони. Много неща в Турция не ни харесват, много от тях са в пълен разрез с нашите ценности, но без тях не можем да се справим с миграцията\", обясни премиерът. \"Терминът \"Западни Балкани\" не го харесвам много, защото Балканите сме едни. Докато не се реши проблемът с името, Македония не може да тръгне към ЕС. Без Косово, без Сърбия - няма как да стане. И на президента Вучич, и на президента Тачич им благодаря, че успяха да успокоят ситуацията след стрелбата в Косовска Митровица. Това показва зрялост, което е хубаво за елита на Балканите. Босна и Херцеговина днес е спокойна, утре може да стане война. България е единствената, която няма нерешен проблем на Балканите\", коментира Борисов. \"Неслучайно сме неформалният лидер на Балканите, за да може да моделираме ситуацията. В момента мисля, че можем да се похвалим с това. Балканите са Европа, те не са задният двор. Задният двор са, ако гледаш от Лондон насам, ако гледаме оттук, са коридор\", заключи той. \"Ще бъда много щастлив, ако проработи коридор номер 9, който идва от Финландия и стига до Истанбул. Бизнесът ще спечели, това са ареалите, най-добри за животновъдство и стопанство, прекрасни места за зелени енергии. Ако не стъпим ние там с цялата си любов към тези държави, младите и квалифицирани хора ще напуснат България. Когато напускат младите, остава по-възрастно население, пенсиите стават ниски, идват популисти с неизпълними обещания\", каза още той. \"В България има мюсюлмани, ние сме рядък пример за толерантна държава. Такъв пример могат да бъдат и Балканите\", заключи премиерът...\" - в. \"Стандарт\".\"Европа да спре да си измисля мотиви, които ги няма, за да не допуска България в Шенген, при положение че страната има най-добре пазената граница в Европа. Това призова в реч в Брюксел на конференция, организирана от фондация \"Ханс Зайдел\", премиерът Бойко Борисов. Той допълни, че това не е справедливо, а и ЕС все по-трудно намира мотиви за отказ, защото такива няма. Борисов посвети основната част на речта си на проблема с миграцията, като подчерта, че тази тема буквално \"цепи Европа\" и е причина за обиди между министри, каквито той самият не си е представял, че могат да се изрекат. Българският премиер припомни, че още преди три години е дал рецептата за решаване на проблема, но никой не го е послушал. Според него ефект може да има, ако границите на ЕС се затворят и всички мигранти минават през контролно-пропускателни пунктове, където се прави пресяване на тези, които бягат от война, и останалите - емигриращи по икономически причини. Първите трябвало да бъдат настанени в лагери максимално близко до техните държави, за да се върнат, когато войната свърши. Икономическите мигранти пък можело да влязат в европейските страни само ако някой ги иска, иначе и тяхното място било в лагерите...\" - в. \"Дневник\".Вестниците информират, че Европейската комисия ще финансира обновяването на железопътната линия между Елин Пелин и Костенец.\"Европейската комисия съобщи, че 471.5 милиона евро от фондовете на Европейския съюз за сближаване ще бъдат отпуснати за обновяването на железопътната отсечка между Елин Пелин и Костенец. Тази отсечка е част от високоскоростната железопътна линия между София и Пловдив по коридор от трансевропейската транспортна мрежа (TEN-T). От Берлин до Атина коридорът прекосява осем държави в ЕС и свързва страните от Централна и Южна Европа. Еврокомисарят по регионалната политика Корина Крецу коментира, че железопътните линии подпомагат развитието на българските региони и ще допринесат за изграждането на конкурентоспособна и чиста икономика. От 2007 до 2013 г. ЕС осигури над 100 милиона евро за железопътната линия София - Пловдив. С тези средства беше изградена отсечката между Септември и Пловдив. Отсечката Костенец - Септември получи финансиране до 151.5 милиона евро от ЕС. Когато приключат работите по линията София - Пловдив, пътниците ще могат да се придвижват между двата града за по-малко от 80 минути при скорост до 160 километра в час.\" - в. \"Дневник\".\"Европейската комисия (ЕК) е одобрила финансирането на проекта за модернизация на жп линията Елин Пелин-Костенец в размер на 451 млн. евро, съобщи министерството на транспорта, информационните технологии и съобщенията (МТИТС). С тези средства ще бъдат модернизирани над 51 км линии, както и 5 гари, попадащи в обхвата на трасето. Предвижда се още да бъдат премахнати всички пресичания на едно ниво между жп транспорта, автомобилното движение и пътниците. Това е най-мащабният жп проект в ОП \"Транспорт и транспортна инфраструктура\", тъй като трасето преминава през сложен планински терен, съобщават още от МТИТС. За да бъдат постигнати проектните скорости от 160 км/ч за пътническите влакове и 120 км/ч за товарните ще бъдат изградени над 20 км тунели, най-дългият, от които е 6 км. Предвидено е още строителството на над 23 мостове и виадукти с обща дължина на съоръженията приблизително 3 км. Участъкът е част от железопътния коридор Ориент/Източно-Средиземноморски, който преминава през страната. С реализацията на проекта се осигурява модерен железопътен транспорт и бърза жп връзка за 53 хиляди жители, живеещи между Елин Пелин и Костенец. Изграждането на трасето е разделено на 3 участъка - Елин Пелин - Вакарел, Вакарел - Ихтиман и Ихтиман - Костенец. Крайният срок за приключване на строителните дейности е 2023 г.\" - в. \"Сега\".Изданията съобщават също за писмо от ПЕС, от което става ясно, че всички представители на БСП са подкрепили Истанбулската конвенция в Лисабон през декември 2017 г.\"Никой от представителите на БСП не е гласувал против ратифицирането на Истанбулската конвенция в Лисабон през декември м.г. Това става ясно от позиция на ПЕС, изпратена до медиите. Вчера лидерът на БСП Корнелия Нинова, която е присъствала на Съвета на Европейските Социалисти, заяви, че \"Цветан Цветанов лъже, че по време на заседание на съвета на ПЕС в Лисабон съм подкрепила конвенцията. На нито един международен форум не съм гласувала за нея\". Във връзка с получени запитвания от български медии до централата на Партията на Европейските Социалисти относно процедурата по обсъждане, гласуване и приемане на Резолюцията на ПЕС \"За Прогресивна Европа - Обновление\", приета на Съвета на партията в Лисабон на 1 и 2 Декември 2017 г. и участието на Българската Социалистическа Партия в този процес, ПЕС изпратиха следната позиция: \"Българската Социалистическа Партия пълноценно е участвала в процеса по обсъждане, редактиране и окончателно приемане на резолюцията от Лисабон, част от която е и становището за пълна подкрепа на ратификацията на Истанбулската конвенция. Проектът за резолюция е изпратен до всички партии членове на ПЕС по е-мейл в края на октомври 2017 г., след което се проведоха двумесечни консултации по текста по имейл и на срещи на координационния съвет на ПЕС, на които БСП е имала свои представители, но не е отправяла възражения\", заяви Джакомо Филибек, заместник-генерален секретар на ПЕС...\" - в. \"24 часа\".\"Резолюцията е гласувана със 188 гласа \"ЗА\", 13 гласа \"ВЪЗДЪРЖАЛ СЕ\" и нито един \"ПРОТИВ\". Според правилата на ПЕС, ако партия-член има резерви към част от документа или към целия документ и по някакви причини делегатите не са взели участие в дискусията (например не са били в залата), то тази партия има възможност да заяви в секретариата на Съвета, че желае нейните забележки да се включат в протокола. Така например направиха от Шведската Социалистическа Партия, които имат резерви по друга тема от Резолюцията и това е отбелязано на страница 2 от протокола на Съвета. Делегатите от БСП не са поискали никакви поправки и не са внесли възражения...\" - в. \"Труд\".\"Заместник-председателят на БСП Деница Златева и г-н Кристиан Вигенин присъстваха на предварителното обсъждане и дискусия по проекта за Резолюция на заседание на президиума на ПЕС, проведено на 24 ноември 2017 г. в Брюксел. На това заседание редица партии и организации, членуващи в ПЕС, изразиха желание за корекции, поправки и добавки към проекта за резолюция, които бяха приети, но от БСП не е изразявано желание за редакции. Нито едно предложение за редакции по частта от текста, касаеща Истанбулската конвенция не е постъпило от нито една от партиите членове на ПЕС. Финално резолюцията бе обсъдена, подложена на гласуване и приета с мнозинство по време на пленарното заседание на Съвета на ПЕС в Лисабон на 1 декември 2017 г. Делегати с право на глас от БСП на съвета в Лисабон бяха председателят Корнелия Нинова, и зам-председателите Деница Златева и Кирил Добрев. В резолюцията на ПЕС от Съвета в Лисабон, За Прогресивна Европа - Обновление, изрично е записано, че Партията на Европейските Социалисти се обявява ЗА уеднаквяването на заплатите и пенсиите между мъжете и жените, ПРОТИВ насилието над жени и ЗА ратификация и прилагане на Истанбулската конвенция. Нито една партия от ПЕС не изрази резерви по тази част от текста... Всички документи са публични и могат да бъдат намерени на интернет страницата на ПЕС за съвета в Лисабон - https://www.pes.eu/en/about-us/the-party/council/lisbon-2017/ Зита Гурмай, председателка на ПЕС Жени, е изпратила доста остро писмо до председателката на БСП Корнелия Нинова. В него се казва, че БСП е единствената партия от ПЕС, която се противопоставя на конвенцията, въпреки че нейна делегация е гласувала в подкрепа миналата година. Казва се, че ако тази позиция не се промени, въпросът ще бъде отнесен до президиума на ПЕС. В профила си във Фейсбук Вигенин пусна следното опровержение: Във връзка с някакво прес-съобщение на ПЕС от днес трябва да уточня, че споменаването на името ми в него е напълно некоректно. Присъствал съм на въпросното заседание на Президиума на ПЕС от името (и в качеството ми на зам.-председател) на Групата на социалдемократите, социалистите и прогресивните в Парламентарната асамблея на ОССЕ, която има статут на асоцииран член в ПЕС, а не като представител на БСП...\" - в. \"Сега\".Всекидневниците отбелязват и Деня за почит към жертвите на комунистическия режим 1 февруари.\"Председателят на Народното събрание Цвета Караянчева и народни представители присъстваха на церемонията по отдаване на почит на жертвите на комунистическия режим пред параклиса и мемориалната стена до НДК, съобщиха от пресцентъра на Народното събрание. Важно е да направим така, че нашите деца да не забравят това, което се е случило тогава, за да не се повтарят никога подобни грешки, отбеляза председателят на Народното събрание. По думите й на този ден трябва само да сведем глави и да кажем \"простете\". Цвета Караянчева припомни, че Народното събрание е осъдило комунистическия режим. От 2009 г. насам се правят реални стъпки за разкриване на истината за репресиите по времето на комунистическия режим, посочи тя и допълни, че през 2010 г. министърът на вътрешните работи е предал над 1 милион единици от Държавна сигурност в Комисията по досиетата. И днес поредната стъпка, която правим, е, че децата ни ще изучават комунистическия режим, каза председателят на парламента и благодари за това на министъра на образованието и науката...\" - в. \"24 часа\".\"Депутатът от БСП Валери Жаблянов, който е и зам.-председател на парламента, се опита да провали минутата мълчание в почит на жертвите на комунизма, която беше обявена от председателя Цвета Караянчева. Парламентарният ден започна с декларация от името на ГЕРБ, прочетена от бившия син кмет на Пловдив Спас Гърневски за 1 февруари - ден, обявен за почит на жертвите на комунизма. \"В своята многострадална история България е запаметила много трагични дати. Но безспорно една от най-безродните, най-престъпните, превърнала се в символ за ненавист и садизъм, е датата 1 февруари 1945 г.\", започна Гърневски. На тази дата през през 1945 година е проведен \"Народният съд\". Осъдени на смърт чрез разстрел и убити още същата нощ с изстрели в тила са 147 жертви - регентите княз Кирил, Богдан Филов - министър-председател, и ген. Никола Михов, министър-председателите Иван Багрянов и Добри Божилов, 22 министри, 67 народни представители и 8 царски съветници. Гърневски добави и че с решение на ЦК на БКП от декември същата година \"на ДС се позволява да арестува по свое усмотрение всички лица, за които има сведения, че са профашистки и реакционно настроени, независимо в коя партия членуват. Арестувани са 28 000 души. От тях 12 122 са предадени на \"Народния съд\". \"Господа другари, не е грях, че някой се е заблуждавал и вярвал в абстракцията на комунизма или са го принуждавали да бъде партиен член. Грях е, когато си разбрал истината за престъпленията на комунизма и въпреки всичко си му останал верен заради парите и властта\", каза още Гърневски по адрес на БСП. (Цялата декларация може да прочетете по-долу в текста.) След него думата взе Йордан Цонев, който добави към престъпленията на комунизма и опита за етническо и религиозно прочистване на българските мюсюлмани. Когато говорим за жертвите на този режим, не можем да не поменем и тези, които, борейки се за своята свобода и религия, са загубили живота си, каза Цонев. Валери Жаблянов също поиска да се изкаже, въпреки че минутата вече беше обявена . \"Ще изразя съжаление за начина, по който се развива българският парламентаризъм вече близо 30 години. Смятам, че БСП няма как да бъде изправена на подсъдимата скамейка, защото беше партията, която водеше въоръжената борба срещу фашизма и монархофашизма\", каза Жаблянов. Той разви теза, в която оправдава терора и действията на \"Народния съд\". \"На 1.11.1943 г. е подписан секретният протокол на Московската конференция от външните министри на СССР, САЩ и Великобритания, в чиято 18 точка е записана декларация за отговорността на хитлеристите, за извършените техни зверства и за политическата отговорност на фашизма. В тази декларация изрично е уточнено, че не засяга въпросите за главните военни престъпници, престъпленията, които не са свързани с определена географска територия и които ще бъдат наказани със съвместно решение на правителствата на съюзниците\", каза Жаблянов. \"По време на Кримската конференция ръководителите на трите съюзнически държави - СССР, САЩ и Великобритания, провела се от 4 до 11 февруари 1945 г., препотвърждава решението на Московската конференция, а след нея министър-председателят на Великобритания Уинстън Чърчил заявява: \"Най-добре би било всички военнопрестъпници и фашисти да бъдат разстреляни заедно с главните престъпници в момента, в който бъдат хванати.\" По време на същата конференция изявлението на Йосиф Сталин е: \"Моля, преди разстрела, настоявам все пак да бъдат съдени\", добави още Жаблянов удобно пропускайки, че Кримската конференция се е провела по-късно от провеждането на \"Народния съд\". Той предложи с едноминутно мълчание да бъдат почетени и жертвите на борбата с фашизма. Председателят на парламента Цвета Караянчева му напомни, че денят е за почит на жертвите на комунизма, и обяви минутата мълчание...\" - в. \"Дневник\".\"Тезата за Народния съд като справедлив трибунал е ужасяваща. Този съд цели да се унищожи физически противника. Това наистина е един от най-мрачните периоди в историята ни. Унищожена е интелигентската среда в онзи момент, това е удар с много дълга амплитуда. Това заяви пред Би Ти Ви доц. Веселин Методиев във връзка с горещата тема за съдържанието на учебниците за 10 клас. Хората, които ще пишат учебниците, трябва да спазят изискванията и да опишат тези неща, както могат. Най-важно е да се пише с респект към загиналите. В уроците за политическите теми комунизмът не може да бъде описван по друг начин, освен негативно, защото това е престъпен режим. В икономическия и културния аспект той вероятно би бил описван по друг начин, каза Методиев. Според Методиев да се иска оставката на министъра е глупост. Той посочва, че дебатът, който се води сега у нас, е тема и на цяла Европа.\" - в. \"24 часа\".\"До завършването на процесите на Народния съд през април 1945 на смърт са осъдени 2 730 души. Датата 1 февруари 1945 г. остава в историята с най-масовото произнасяне на смъртни присъди над политици. Осъдени на смърт са 67 депутати от ХХV народно събрание, трите правителства за периода януари 1941 г. до 3 септември 1944 г. начело с министър-председателите Богдан Филов, Добри Божилов и Иван Багрянов (общо 23 политици), както и тримата регенти на малолетния Симеон ІІ - княз Кирил Преславски , проф. Богдан Филов и ген. Никола Михов. Така нареченият Народен съд е извънреден съдебен орган, създаден след окупацията на Царство България от Червената армия и преврата на 9 септември 1944 г. от властта на Отечествения фронт. Органът, създаден в нарушение на действащата по това време Търновска конституция, функционира от декември 1944 г. до април 1945 г... Близо 30 000 души са арестувани, като над 10 000 от тях са подсъдими... В същото време Георги Димитров, който тогава ръководи Международния отдел на ЦК на Всесъюзната комунистическа партия (болшевики), свежда директиви в специални телеграми от Москва. В тях той пише до висшите ръководители в партията в София Трайчо Костов и Вълко Червенков: \"Никой не трябва да бъде оправдан! И никакви съображения за хуманност и милосърдие не трябва да играят каквато и да е роля\". Народеният съд издава общо 9550 присъди... По ирония на съдбата, осъден, макар и не на смърт, е и спасителят на българските евреи Димитър Пешев - неговата присъда е 15 години затвор \"за фашистка дейност и антисемизъм\". Посмъртно е осъден и известният художник, карикатурист и фейлетонист Райко Алексиев, който в края на 1944 г. е арестуван, подложен на изтезания и в крайна сметка пребит до смърт. Присъдата е за \"антисъветска\" пропаганда заради карикатурите му на руския комунистически лидер Йосиф Сталин... За сравнение - на Нюрнбергския процес в Германия са осъдени 19 души, от които на смърт едва 12... Чак през 1996 г. Върховният съд отмени присъдите на Народния съд с мотив - множество процесуални нарушения...\" - в. \"Стандарт\".", "date": "2018.02.02", "title": "Откриха Българското председателство в Брюксел, ПЕС разобличи лавирането на БСП по Истанбулската конвенция, ЕК дава половин милиард за линията Елин Пелин–Костенец… "}
{"url": "https://news.bg/crime/otlozhiha-myarkata-za-neotklonenie-na-ivaylo-borisov-torinoto.html", "text": "Софийският градски съд, който заседава до късно тази вечер по мярката за неотклонение на Ивайло Борисов-Ториното и още трима задържани за отвличането на Адриан Златков, отложи за днес решението си дали да остави заподозрените в ареста, предаде bTV.Припомняме, Адриан - син на бизнесмена Тони Златков, беше похитен през миналото лято.Според прокуратурата, Борисов и шофьорът му Мартин Марков са осигурили две коли, с които е осъществено отвличането, а другите двама са набавили сръбските SIM карти, с които са водени преговорите с бащата на младежа.Георги Джамбазов и приятелката му Здравка Стефанова са преминали границата със Сърбия в момента, в който са активирани SIM картите.Борисов е сочен за дясната ръка на Златомир Иванов-Баретата, който също беше задържан за кратко във вторник и след като беше разпитан, беше освободен.Така и не стана ясно обаче кои са преките извършители. Ивайло Борисов твърди, че е невинен и не знае кой може да стои зад отвличането. Той определи съдебното заседание като цирк.\"20 часа бях на разпит В ГДБОП и бях помолен да кажа кой в района на \"Горубляне\" се движи с \"Шкода\" и \"Опел Астра\". Обясних, че няма такъв капацитет, няма такива хора в \"Горубляне\", които да извършат такова престъпление. И те ми казаха - \"Не, напротив, има и единият от тях си ти\". Върнаха се след 10 часа и ме питаха имаш ли нещо да кажеш. Казах не и сутринта се събудих с тези обвинения.\" - коментира заподозреният.", "date": "2018.02.02", "title": "Отложиха мярката за неотклонение на Ивайло Борисов-Ториното  "}
{"url": "https://news.bg/world/samoubi-se-sinat-na-kastro-fidel-anhel.html", "text": "Синът на Фидел Кастро - Фидел Анхел Кастро Диас-Баларт, се самоуби в Куба, предаде руската редакция на Би Би Си.Според кубинските медии, 68-годишният мъж е страдал от тежка депресия през последните месеци.Съобщава се, че първоначално той е лекуван в болница, а след това е бил насочен за амбулаторно лечение.Кастро Диас-Баларт, когото в Куба наричаха Фиделито заради приликата с неговия баща, е роден в Хавана през 1949 година.Учил е в два руски университета - Воронежкия и Московския държавен университет. Завършил е ядрена физика, след което е специализирал в руския Институт по атомна енергия в Дубна.", "date": "2018.02.02", "title": "Самоуби се синът на Кастро - Фидел Анхел"}
{"url": "https://news.bg/int-politics/tramp-sabotira-razsledvaneto-na-rashageyt-razsekretyavayki-doklad-na-fbr.html", "text": "Американският президент Доналд Тръмп смята да позволи разсекретяването на доклад на ФБР, надявайки се да компрометира разследването на руската афера, предаде CNN.Тръмп и съветниците му дадоха сигнали, че няма да блокират в Конгреса публикуването на доклада, конфронтирайки се с официалните представители на ФБР и спецслужбите, които предупредиха, че информацията в документа е изопачена. По думите им, в него са пропуснати важни факти, които са от фундаментално значение за истинността на служебната информация. Те алармираха също, че разсекретяването на доклада ще застраши събирането на данни от спецслужбите.Тръмп и някои от представителите на Републиканската партия твърдят, че ФБР е превишило правата си при разследването на руската афера, която медиите нарекоха \"Рашагейт\".Тръмп е чел доклада в сряда и го е обсъдил с шефа на екипа си Джон Кели и със съветниците си, съобщават представители на Белия дом.Тръмп смята да обяви пред Конгреса, че няма възражения  документът да бъде публикуван.Директорът на ФБР Кристъфър Рей, който по-рано алармира, че информацията в него е изопачена, може да подаде оставка ако текстът бъде огласен. Макар че самият Рей не е заявил такова намерение, според Кели подобна възможност реално съществува, посочва CNN.След възраженията на директора на ФБР, авторитетни демократи също се противопоставиха на намеренията за разсекретяване на доклада.Лидерът на демократите в Комисията по разузнаването в Камарата на представителите Адам Шиф обвини републиканците, че смятат да обнародват подправена версия на служебна информация, отнасяща се до разработка на ФБР по време на предизборната кампания през 2016 г.Демократите заявиха, че с документа, който е изготвен за председателя на комисията по разузнаването към конгреса Девин Нунес, се цели да бъде дискредитирано разследването на спецпрокурора Робърт Мълър по руската намеса в американските президентски избори и връзките на Тръмп с Москва.Някои републиканци, запознати с текста, твърдят, че спецслужбите са използвали неправомерни методи за следене с цел да навредят на кампанията на Тръмп, а след това и на дейността му като президент.Лидерите на демократите в Камарата на представителите - Нанси Пелоси, и в сената - Чарлз Шумър, призоваха Нунес да бъде отстранен като председател на комисията.От своя страна Нунес обяви, че в доклада са били направени само \"незначителни корекции\".Според публикации в медиите, през месец март ФБР и правосъдното министерство са заблудили съдебния орган за наблюдение на чуждите разузнавания (FISC), за да получат разрешение да продължат следенето на Картър Пейдж - член на изборния щаб на Тръмп. Според някои съобщения, ФБР и министерството са се позовали на досието, изготвено от бившия британски агент Кристъфър Стийл.Според информация на агенция \"Ройтерс\" обаче в докладната до FISC е представена друга информация, чиято достоверност е потвърдена от американските спецслужби.Междувременно американското разузнаване и представители на Фейсбук, Туитър и Гугъл обявиха наличието на доказателства за руска намеса в изборите, подпомагаща кампанията на Тръмп и целяща дискредитирането на опонентката му Хилари Клинтън.", "date": "2018.02.02", "title": "Тръмп саботира разследването на „Рашагейт“, разсекретявайки доклад на ФБР"}
{"url": "https://news.bg/bulgaria/patishtata-sa-prohodimi-remonti-po-magistrala-trakiya.html", "text": "Пътищата са проходими, по магистрала \"Тракия\" има временни ограничения на движението в Софийска и в Бургаска област.Настилките са предимно сухи, на места мокри, а по високите и усойни места със заледявания, които са обработени.Поради мъгла видимостта е намалена до до 100 м поради мъгла има в района на Любеново и Муселиево /обл. Плевен/, съобщават от АПИ.Времето над по-голямата част от страната е ясно, температурите са в интервала от -3° до 11°.Слаб до умерен вятър духа в областите Благоевград, Кърджали, Ловеч, Смолян и Шумен.  до 30.04.2018 г. е ограничено движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167.Движението по АМ \"Тракия\" в посоките София - Бургас и обратно е без ограничения. През пътния възел може да се минава, идвайки от Бургас в посока гр. Костенец и гр. Ихтиман. до 09.02.2018 г. движението по АМ \"Тракия\" от км 325+107 до км 359+475 в участъка Деветак - кв. Ветрен се осъществява при ограничение на скоростта до 90 км/ч поради аварийни ремонтни дейности на асфалтовата настилка. Сигнализирано е с пътни знаци. няма ограничения. няма ограничения. няма ограничения. няма ограничения. няма ограничения. - Върбишки - целогодишно е затворен за всички МПС;- Златишки - целогодишно е затворен за всички МПС;- Айтоски - отворен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - целогодишно е забранено движението на МПС над 10 т;- Дюлински целогодишно е забранено движението на МПС над 3,5 т.;- Пампорово - целогодишно е забранено движението на МПС над 3,5 т;- Петрохан - забранен за МПС над 12 т;- Твърдишки - целогодишно е забранено движението на МПС над 10 т.;- Троянски - забранено е движението на МПС над 12 т;- Шипка - целогодишно е забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; До 01.09.2018 г. е забранено здвижението на всички МПС в участъка Жерково-Елешница от км 224+600 до км 229+700 поради намален габарит на пътното платно.от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция \"Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от СофияПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т до 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция \"Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока СофияПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-539: Движението по път III-539 Средец - Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт.Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 02.02.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.02.02", "title": "Пътищата са проходими, ремонти по магистрала „Тракия“"}
{"url": "https://news.bg/world/kyuriositi-poema-po-marsianskiya-hrebet-vera-rubin.html", "text": "Апаратът на NASA \"Кюриосити\", , изпрати свое \"селфи\" от хребета Vera Rubin, където събира данни през последните няколко месеца, съобщиха от американската космическа агенция.\"Кюриосити\" се намира на подстъпите към глинест склон, който учените са нетърпеливи да изследват. През близките седмици роботът ще се изкачва по склона.На снимката север е отляво, а запад отдясно, на хоризонта се вижда ръбът на кратера Gale.Непосредствено зад \"Кюриосити\" е планината Sharp.Когато \"Кюриосити\" пое по марсианската повърхност преди пет години, изследователският екип имаше намерение да се концентрира изцяло върху по-ниските части на планината, където могат да се наблюдават слоеве на възраст милиони години. Те са формирани при наличие на вода - езеро или езера, където са се отлагали седименти и са изграждали слоевете в кратера Gale.Апаратът  десетки снимки, направени от неговата камера на 23 януари тази година.  ", "date": "2018.02.02", "title": "„Кюриосити“ поема по марсианския хребет Vera Rubin"}
{"url": "https://news.bg/regions/intenziven-e-trafikat-na-gkpp-kapitan-andreevo-za-kamioni.html", "text": "В петък сутринта трафикът на българо-турската граница на ГКПП Капитан Андреево е интензивен за товарни автомобили на изход. Това показват данните на Гранична полиция към 06:00 часа.На българо-сръбската и българо-македонската граница трафикът е нормален на всички гранични контролно-пропускателни пунктове.  Нормален е трафикът и на българо-гръцката граница.    На българо-румънската граница трафикът е нормален на всички гранични контролно-пропускателни пунктове.    ", "date": "2018.02.02", "title": "Интензивен е трафикът на ГКПП Капитан Андреево за камиони "}
{"url": "https://news.bg/society/otbelyazvame-sretenie-gospodne.html", "text": "На 2 февруари честваме Сретение Господне - един от 12-те големи празници в годината. Празникът е установен още в ранните векове на християнството, особено тържествено е честван по времето на византийския император Юстиниан Велики /527-565 г./.Сретение Господне е един от четирите празника, посветени на Божията майка. На четиридесетия дни след рождението си Иисус бил занесен в Иерусалимсия храм, за да бъде посветен на Бога съгласно Мойсеевия закон, съобщи pravoslavieto.com.В храма отишъл и старецът Симеон, който от много столетия очаквал да види Христос - \"Утехата Израилева\". Той поел Богомладенеца от ръцете на майка му, прегърнал Го и казал пророческите слова, че е видял спасението на хората.На майката Мария праведникът казал: \"Ето, този лежи за падане и ставане на мнозина в Израиля и за предмет на противоречия, и на самата Тебе меч ще прониже душата, за да се открият мислите на много сърца\" - (Лука 2:34-35).Тълкувателите на този евангелски текст виждат в него осмисляне на целия живот на Иисус: Той дава на хората закона на благодатта и любовта, но учението му става предмет на спорове и противоречия, а страданията и кръстната му смърт като меч нараняват сърцето на Св. Богородица.В наши дни православните майки отиват на черква на 40-ия ден след раждането, за да им се чете т.нар. чиста молитва.", "date": "2018.02.02", "title": "Отбелязваме Сретение Господне"}
{"url": "https://news.bg/world/prestrelka-mezhdu-migranti-vav-frenskiya-grad-kale.html", "text": "Най-малко петима мигранти бяха застреляни и ранени в четвъртък по време на конфронтация във френския град Кале, съобщава АП. От френското министерство на външните работи информират, че стрелецът е афганестанец.Четирима еритрейци на възраст между 16 и 18 години са откарани в близка болница за операция. Петият човек е откаан в болницата в Лил заради сериозността на нараняванията му. Афганистанските и еритрейските мигранти в града се бореха с пръчки и камъни, преди престрелката да започне.Властите са се намесили в опит да защитят нападнатите мигранти.Простреляните са в тежко състояние. Има още 14 пострадали, но те са лека ранени, информират френските власти.Стрелбата била кулминацията на сблъсъка между афганистанци и еритрейци. Не е необичайно мигрантите да носят огнестрелни оръжия. Престрелките са най-сериозният проблем в сблъсъците, между мигрантите край Кале, където не е необичайно мигрантите да са въоръжени.", "date": "2018.02.02", "title": "Престрелка между мигранти във френския град Кале"}
{"url": "https://news.bg/economics/karanikolov-v-top-5-sme-po-rast-na-ikonomikata-za-2017-g.html", "text": "По ръст на икономиката за 2017 г. сме в топ 5, с ръст около 4%. За тази година предвиждаме по- добри параметри. Безработица е 6%. Има голям засилен инвеститорски интерес към България. Инвестициите се връщат като основен стълб в икономиката, като реалното изражение е около 4,3%. Това стана ясно от думите на икономическия министър Емил Караниколов в ефира на БНТ.Като проблеми на конкурентоспособността той очерта липса на работна ръка, финансиране и административната тежест. Предимствата са професионалната подготовка на българите, особено в ИТ сектора.Това, което направихме, е много активно действие за премахване на административната тежест. Има много работа. Крайният ефект ще бъде настина електронното управление, уточни Караниколов.Той даде за пример как се работи в министерство на икономиката в тази насока, а именно - намаляват таксите за услуги, намаляват се документите.Относно малките и средни предприятия, Караниколов заяви, че те представляват 98% от икономиката на Европа.\"Това, което правим, е да финансираме по европейски мерки. Ще пуснем програми за около 400 млн. лв.\", заяви икономическият министър.По линия на Българска банка за развитие има сключени договори с шест банки, които ще ги дават на малки и средни предприятия, а ББР ще бъде гарант, допълни още икономическият министър.Индустриалната стратегия на Европа, която се обсъжда по време на нашето Председателство, обхваща всички сектори и всички региони. Тя е важна, тъй като конкурентните ни страни отдавна развиват такава. Тя трябва да се развива на базата на опита на работната сила и пазарите, които има в Европа, на регулаторната и правна рамка в ЕС.Има седем инвестиционни намерения за изграждане на индустриални зони, като някои от тях ще бъдат във Видин, Кърджали, стана още ясно от думите на Караниколов.Работи се по преквалификация на кадри като мярка за преодоляване на недостига на работна сила, дуалното обучение също работи в тази посока.Споразуменията за свободна търговия са приоритет за Европа и не случайно са изведени като приоритет в нашето Председателство, заключи Караниколов.", "date": "2018.02.02", "title": "Караниколов: В топ 5 сме по ръст на икономиката за 2017 г."}
{"url": "https://news.bg/crime/kmetat-na-septemvri-go-chakat-dve-obvineniya.html", "text": "Спецпрокуратурата ще повдигне две обвинения срещу кмета на Септември Марин Рачев. Едното е за умишлена безстопанственост. Другото - за сключване на неизгодна сделка. Това съобщи БНР.Пред Нова телевизия говорителят на главна прокуратура Румяна Аранудова обясни, че има списък на кметове, срещу които се събират сигнали за нарушения. \"Да кажем, че  кметове. Те са на различна фаза, в момента когато съберем доказателства, ще се повдигне обвинение. \"Да съберем доказателства, които ангажират наказателната отговорност на лицата\", каза Арнаудова.Припомняме в четвъртък кметът на община Септември бе показно арестуван. Рачев е изведен от дома си в 6 часа сутринта, закаран до общината, където са обискирани кабинети и след това с патрулка бе заведен \"на разпит\".\"Кметовете се разследват от Спецпрокуратурата. В цялата страна постъпват сигнали за злоупотреби на кметове\", каза Арнаудова.Запитана дали има политически чадър над някои кметове, който по-късно се затваря, Арнаудова отговори, че прокуратурата установява от коя партия е избран кметът в един последващ етап. \"Най-напред установяваме има ли престъпление, какво е и кой е извършителят. Няма правно, нито каквото и да е значение\", каза Аранудова.За кмета на община Септември (Марин Рачев) Арнаудова обясни, че най-малко 7 сделки на сключени между общината и определена фирма. Тази фирма е на негова втора братовчедка. Договорите са за осветление, асфалтиране - кметът договаря сам със себе си, обясни обвиненията на прокуратурата, че са договорени 14 обществени поръчки. Фирмите се управляват от лица, ръководени от кмета - от негови роднини, бивши съдружници. Вчера Спецпрокуратурата откри офис, където бяха на едно и също място всички документи - доказателства, че се касае сам със себе си, че се източват от общината, стана ясно от думите на Арнаудова.В един и същи офис се намират документите на 14-те фирми, там са фирмени печати, електронни подписи. Цялата документация разследващите не успяха да вземат. Взели сме компютрите. Електронните подписи са иззети. От НАП подготвят 14 данъчни ревизии. Зад тях стои кметът. Организирана престъпна дейност за данъчни престъпления, обясни Арнаудова.Предстои съдебно-счетоводна експертиза да установи щетата. Нашето разследване започна, че 13 млн. са разсрочени чрез тези фирми. Над 200 хил. към момента са щетите, допълни Арнаудова.", "date": "2018.02.02", "title": "Кметът на Септември го чакат две обвинения "}
{"url": "https://news.bg/politics/plovdivskite-sotsialisti-zovat-ninova-da-ne-otstapva-pred-pes-i-stanishev.html", "text": "\"В никакъв случай не отстъпвай под натиска на ПЕС и Сергей Станишев\", призовават пловдивските социалисти лидера си Корнелия Нинова. Пловдивската организация на БСП подкрепи ръководството на партията да не се ратифицира Истанбулската конвенция.Жените от пловдивската структура на червените заявиха, че са били най-активни в кампанията против насилието над жените, но не приемат джендър идеологията. С благодарност се обърнаха към парламентарната група, че внася промени в Наказателния кодекс, с които насилието става престъпление от общ характер и се увеличават наказанията.Създаване на кризисни центрове за пострадали от домашно насилие ще предложат социалистите в НС днес, информира Нинова.\"По-важно е да приемам законодателство и то да се изпълнява, за да помогнем на жертвите, както и да се погрижим за превенция\", изтъкна соцлидерът.Пловдивски учителки изразиха пред Нинова недоволството си от опити в училищата да се прокарва обучение за нестереотипни роли на пола и заявиха категорично, че няма да допуснат такова в техните часове. Те са скептични към образователната реформа на ГЕРБ.\"На всяка цена трябва да защитим децата си. Няма да отстъпя под натиска. Бъдете спокойни. На нашата позиция са президентът, Православната църква и другите вероизповедания, българската интелигенция от академици и уважавани общественици, хората, които защитават семейните ценности и морал\", заяви Корнелия Нинова.Нинова акцентира, че държави, които обичайно са давани за добър пример като Унгария, САЩ и Великобритания не са ратифицирали конвенцията. \"Това е ценностен избор и българският народ показа, че може да бъде силен, когато пази ценностите си\", обобщи Нинова.Припомняме, преди два дни соцлидерът Корнелия Нинова публикува в профила си във Фейсбук, че Цветан Цветанов е излъгал, че тя е подкрепила конвенцията.  \"Във връзка с горещия дебат \"за\" и \"против\" ратификацията на Истанбулската конвенция, г-н Цветан Цветанов лъже, че по време на заседание на съвета на ПЕС в Лисабон съм подкрепила конвенцията\", отсече тогава Нинова. От своя стра пък ПЕС заявиха, че , редактиране и окончателно приемане на Истанбулската конвенция в процедурата на обсъждане в ПЕС.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен  ратификацията, от ВМРО и \"Атака\" също се възпротивиха. Социалистите дори дадоха заявка и . Само няколко дни след като заявиха това, . Позицията на БСП  Да организира референдум се закани и лидерът на ВМРО Красимир Каракачанов.", "date": "2018.02.02", "title": "Пловдивските социалисти зоват Нинова да не отстъпва пред ПЕС и Станишев"}
{"url": "https://news.bg/politics/bsp-goni-dobrev-ot-ns-toy-nastoyava-da-go-razstrelyat.html", "text": "Депутатите от БСП искат отстраняване на колегата си от ГЕРБ Делян Добрев от парламента. Идеята дойде от социалиста Александър Симов заради решението на Конституционния съд по казуса с оставката на Добрев.Тази идея предизвика гнева на народните избраници от управляващата партия. Данаил Кирилов от ГЕРБ възрази срещу подобно искане. Създава се напрежение в зала. Уронва се престижът на народен представител, по думите му.Чудя се . Отговорът му е - всеки ден бил със синя вратовръзка. Затова днес си сложил червена - да \"укроти Левицата\".Викнете полицията,  за разстрел, предложи Добрев.Александър , за да има основание да е в законодателния орган.Припомняме, на 1 октомври, неделя, депутатът , след като беше обвинен за  от червения депутат Елена Йончева.Няколко часа след като Добрев обяви това герберите в цялата страна се обявиха против това негово решение. В няколко отворени писма местните формации на ГЕРБ помолиха депутата да не се оттегля и призоваха премиера Борисов да не му приема оставката.", "date": "2018.02.02", "title": "БСП гони Добрев от НС, той настоява да го разстрелят"}
{"url": "https://news.bg/world/29-iranki-arestuvani-zaradi-protest-sreshtu-hidzhaba.html", "text": "Полицията в Техеран е арестувала 29 жени, които са обвинени, че са били \"заблудени\" да се присъединят към протести срещу закон, който постановява задължително да се носи хиджаб, пише \"Гардиън\".През последните седмици в Иран се провеждат малки спорадични протести с жени, които свалят задължителните ислямски одежди и ги закачат на пръчка или клони като форма на протест срещу задължителното носене на хиджаб.Въпреки че жените в Ислямската република се борят срещу носенето на хиджаб близо четири десетилетия, новата вълна от протести привлече вниманието на обществото и предизвика дебат за личните свободи.Техеранската полиция обяви, че кампанията е организирана от чужбина с помощта на нелегални сателитни канали.След призиви по сателитни канали за организиране на кампанията White Wednesdays 29 жени, които са били заблудени да си махнат хиджаба, са арестувани от полицията, поясниха от силите на реда, цитирани от агенция Tasnim.Реформаторският вестник Shargh отрази протестите. Подобни дискусии рядко достигат националните вестници, които работят под сериозна цензура.", "date": "2018.02.02", "title": "29 иранки арестувани заради протест срещу хиджаба"}
{"url": "https://news.bg/economics/uvelichava-se-broyat-na-zhilishtata-pri-namalyavashta-plosht-na-sgradite.html", "text": "През четвъртото тримесечие на 2017 г. местните администрации са издали разрешителни за строеж на 1 296 жилищни сгради със 7 327 жилища в тях и 904 953 кв. м разгъната застроена площ (РЗП), на 30 административни сгради/офиси с 29 251 кв. м РЗП и на 1 130 други сгради с 691 264 кв. м РЗП.Спрямо предходното тримесечие издадените разрешителни за строеж на жилищни сгради намаляват с 15.1%, а общата им застроена площ - с 3.2%, докато броят на жилищата в тях се увеличава с 2.7%. При издадените разрешителни за строеж на административни сгради се наблюдава нарастване със 7.1%, но тяхната РЗП е по-малко с 25.3%.Броят на разрешителните за строеж на други сгради намалява със 7.5%, а общата им застроена площ - с 3.1%.В сравнение с четвъртото тримесечие на 2016 г. издадените разрешителни за строеж на нови жилищни сгради се увеличават с 15.5%, жилищата в тях - с 37.0%, а разгънатата им застроена площ е повече с 33.1%.Издадените разрешителни за строеж на административни и други видове сгради намаляват съответно с 6.3 и 26.5%, а и тяхната РЗП бележи спад респективно с 63.5 и 34.4%Най-голям брой разрешителни за строеж на нови жилищни сгради са издадени в областите Пловдив - 215, София - 201, Бургас - 123, и Варна - 116. Най-много жилища предстои да бъдат започнати в областите София - 2 703, Пловдив - 1 642, Варна - 697, и Бургас - 531.През четвъртото тримесечие на 2017 г. е започнал строежът на 779 жилищни сгради с 4 215 жилища в тях и с 543 767 кв. м обща застроена площ, на 16 административни сгради/офиси с 27 158 кв. м РЗП и на 570 други сгради с 454 681 кв. м РЗП. Спрямо предходното тримесечие започнатите жилищни сгради са по-малко с 20.7%, докато жилищата в тях се увеличават с 23.6%, а общата им застроена площ - с 20.4%.Броят на започнатите административни сгради бележи спад с 40.7%, а тяхната обща застроена площ - с 11.4%. Започнатите други видове сгради намаляват със 17.6%, но тяхната РЗП е повече с 18.2%.В сравнение с четвъртото тримесечие на 2016 г. започнатите нови жилищни сгради се увеличават с 8.2%, жилищата в тях - с 11.4%, а разгънатата им застроена площ - с 15.0%. Броят на започнатите административни сгради намалява с 20.0%, докато тяхната РЗП нараства със 134.1%. Започнатите други видове сгради са повече с 6.3%, а разгънатата им обща застроена площ - с 1.0%.Строителство на най-голям брой нови сгради е започнало в областите: Пловдив - 108 жилищни и 87 други сгради; София - 131 жилищни, 3 административни и 36 други сгради; Варна - 105 жилищни и 27 други сгради; Бургас - 87 жилищни и 36 други сгради.", "date": "2018.02.02", "title": "Увеличава се броят на жилищата при намаляваща площ на сградите "}
{"url": "https://news.bg/int-politics/rusiya-finansirala-natsionalnata-orazheyna-asotsiatsiya-na-sasht.html", "text": "Сенатор от Демократическата партия се опитва да се добере до документи от Националната оръжейна асоциация и Министерството на финансите на САЩ след появилите се информации за разследване от страна на ФБР за това дали банкер от Руската централна банка е предоставял пари на асоциацията по време на предизборната кампания за президентските избори в САЩ през 2016 г., съобщава \"Асошиейтед прес\".В писма, написани до американския финансов министър Стивън Мнучин и Националната оръжейна асоциация, сенатор Рон Уайдън от Орегон е поискал всички документи, показващи финансовите връзки между Русия и организацията, която лобира за оръжията в САЩ.През миналия месец беше съобщено, че ФБР разследва контактите между Александър Торшин, който е заместник-гуверньор на Руската централна банка и приближен на руския президент Владимир Путин, и Националната оръжейна асоциация.Уайдън написал в писмото си до Мнучин: \"Националната сигурност, както и правните последици от тези информации, налагат Конгреса на САЩ да проведе задълбочено разследване.\"", "date": "2018.02.02", "title": "Русия финансирала Националната оръжейна асоциация на САЩ"}
{"url": "https://news.bg/crime/spetsprokuraturata-obvini-8-granichari-na-malko-tarnovo.html", "text": "Спецпрокуратурата обвини осем гранични полицаи от ГКПП \"Малко Търново\" за участие в организирана престъпна група. Групата е получавала подкупи от преминаващи границата български и чужди граждани, съобщиха от Специализираната прокуратура.Участниците в групата са привлечени към наказателна отговорност на 31 януари 2018 г. Това е в резултат по приключило разследване на ДАНС и Дирекция \"Вътрешна сигурност\" на МВР под надзора на Специализирана прокуратура.Според събраните до момента доказателства, групата действала от декември 2016 г. до декември 2017 г. Граничните полицаи са искали и получавали от преминаващи границата неголеми суми в лева и други валути - средно между 20 и 60 лева. Парите били събирани в \"обща каса\", най-често при конкретен началник на смяна, а след края на работния ден са били разпределяни помежду участниците.Подкупи са искани и получавани от пътници, които са имали нередности в документите. Някои от случаите са за извеждане на деца от един родител, без пълномощно от другия. Стюарди на автобуси и шофьори на чужди камиони са плащали, за да минат по бързо бариерата, в т.ч. за да не бъдат проверявани обстойно багажите и товарите.Специализираната прокуратура е поискала отстраняване от работа на обвинените гранични полицаи. С прокурорски постановления на всеки от тях е наложена мярка за неотклонение \"Парична гаранция\".", "date": "2018.02.02", "title": "Спецпрокуратурата обвини 8 граничари на \"Малко Търново\""}
{"url": "https://news.bg/politics/pes-s-kampaniya-sreshtu-ninova.html", "text": "Няма напрежение между президента на ПЕС Сергей Станишев и лидера на БСП Корнелия Нинова, която коментира вчерашното писмо на евросоциалистите. Не го приемам като напрежение, а като различни позиции, обясни соцводачът разминаването между нея и ПЕС.По темата домашно насилие ние нямаме различия, изтъкна тя. Имаме различие по текстовете, които въвеждат социален пол и нестандартни роли на пола, обясни Нинова. В ПЕС, Европа и у нас можело да има хора и партии на различно мнение. Истината била, че на международен форум не е гласувала за конвенцията.На заседанието на съвета на ПЕС в Лисабон цялата делегация на БСП не е присъствала на гласуването. Никога не съм си променяла мнението по този въпрос, изтъкна Нинова.Тя вижда кампания срещу себе си. Тази кампания нямало обаче да промени позицията й. Нинова не отговори на въпрос обаче от къде идва тази кампания.Припомняме, миналата седмица Цветан Цветанов обясни, че в МС усещанията са били, че Конвенцията не предизвиква противоречия между политическите сили. Като доказателство тогава той посочи всичко, което БСП са правили като инициативи и кампании. По думите му БСП са имали кръгли маси за стартирането на процеса за Истанбулската конвенция. Цветанов изтъкна, че това са официални документи.Припомняме, ПЕС заявиха, че , редактиране и окончателно приемане на Истанбулската конвенция в процедурата на обсъждане в ПЕС.Също така, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен  ратификацията, от ВМРО и \"Атака\" също се възпротивиха. Социалистите дори дадоха заявка и . Само няколко дни след като заявиха това, . Позицията на БСП  Да организира референдум се закани и лидерът на ВМРО Красимир Каракачанов.", "date": "2018.02.02", "title": "ПЕС с кампания срещу Нинова?"}
{"url": "https://news.bg/politics/institutsiite-ne-znayat-kolko-sa-zhertvite-na-nasilie-u-nas.html", "text": "Жертви на насилие са повече деца, отколкото жени. Това стана ясно от думите на социалния министър Бисер Петков в кулоарите на Народното събрание, който дойде да отговори на законодателните инициативи на БСП.И сега има кризисни центрове, при това те са 23. Разположени са в големите градове. 18 от тях са за деца, а пет за пълнолетни.През миналата 2017 година 584 са жертвите на насилие. 184 са жените жертви на тормоз у дома. Останалите са деца жертви на домашно насилие, по данните на министър Петков.Иначе институциите са готови да обсъдят идеите на червените за борба с домашното насилие. Колко точно са жертвите на насилие у нас не е ясно, затова и се прави анализ.", "date": "2018.02.02", "title": "Институциите не знаят колко са жертвите на насилие у нас"}
{"url": "https://news.bg/world/kyurdskite-sili-v-siriya-obviniha-turtsiya-v-izpolzvane-na-napalm.html", "text": "Кюрдските сили в Сирия обвиниха Турция в използване на напалм в битката за Африн, съобщава \"Ал Масдар\".Редор Халил от Сирийските демократични сили заяви, че армията на Турция е използвала напалм с ракети Valcom. Според него ракетите са като малки ядрени бомби.Халил добави, че на повечето от бомбардираните от Турция места живеят цивилни хора.Въпреки че обявява, че е постигнала напредък, Халил поясни, че Турция не контролира Африн.Турската армия многократно обяви, че контролира село Хамам, но в действителност е под контрола на Сирийските демократични сили, подчерта той и показа карта.", "date": "2018.02.02", "title": "Кюрдските сили в Сирия обвиниха Турция в използване на напалм"}
{"url": "https://news.bg/politics/balgarski-ofitser-stana-kavaler-na-ordena-za-natsionalni-zaslugi-na-frantsiya.html", "text": "Българският полковник Атанас Ненов е удостоен с отличието Кавалер на Ордена за Национални заслуги на Френската република с Указ на президента на Франция Еманюел Макрон. Отличието му бе връчено от Н. Пр. посланика на Франция в България Ерик Льобедел. На награждаването присъства министърът на отбраната Красимир Каракачанов.Полковник Атанас Ненов е награден с високото държавно отличие на Франция за неговата служба като военен аташе в Париж в периода 2012 - 2015 г. По време на своя мандат той отговорно и достойно представлява Министерството на отбраната на Република България като проявява инициативност. Тя е довела до участие на българската страна в поредица от мероприятия и събития в полза за Българската армия, се казва в мотивите за награждаването.Националният орден за заслуги е създаден на 3 декември 1963 година от генерал Шарл дьо Гол. Той се връчва за особени военни и граждански заслуги към френската нация.", "date": "2018.02.02", "title": "Български офицер стана Кавалер на Ордена за Национални заслуги на Франция"}
{"url": "https://news.bg/crime/sadyat-47-godishen-ubil-chetirima-v-katastrofa.html", "text": "Предадоха на съд 47-годишен мъж за убийството на четирима в катастрофа. С обвинителен акт на окръжната прокуратура в Шумен е предаден на съд 47-годишния Валентин В. от Силистра.Той е обвинен, че на 8 юли 2017 г., с колата си Валентин е навлязъл в платното за насрещно движение е челно се е блъснал в кола, шофирана от водач без книжка.Четиримата са загинали след челен удар между управлявания от подсъдимия автомобил \"Тойота\" и колата на неправоспособния Ахмед, който е един от загиналите.Още двама от пътуващите в колата на Ахмед са починали следствие на катастрофата. Четвъртата жертва е возещият се на предната седалка до Валентин.Пътник от колата на Ахмед е със средна телесна повреда, по-леко ранен е и возещ се в колата на подсъдимия пътник.Нито един от шофьорите не е употребил алкохол.Окръжната прокуратура в Шумен е посочила в обвинителния си акт като причина за инцидента проявената самонадеяност на подсъдимия и неспазването на правилата за движение по пътищата.", "date": "2018.02.02", "title": "Съдят 47 -годишен убил четирима в катастрофа"}
{"url": "https://news.bg/int-politics/fbr-i-ministerstvoto-na-pravosadieto-politizirat-razsledvaneto-za-rusiya-obyavi-tramp.html", "text": "Американският президент Доналд Тръмп обяви в профила си в \"Туитър\", че разследванията на ФБР и Министерството на правосъдието са \"политизирани\" в полза на демократите.\"Висшето ръководство и следователи от ФБР и Министерството на правосъдието политизираха свещения разследващ процес в полза на демократите и срещу републиканците - нещо, което би било немислимо само до неотдавна. Редовите служители са страхотни хора!\", написа Тръмп.През май 2017 г. Министерството на правосъдието назначи бившия директор на ФБР Робърт Мюлър като специален прокурор, за да ръководи разследването на предполагаемата намеса на Русия в американските президентски избори през 2016 г. и потенциалните връзки на Тръмп с Москва.През миналия месец министърът на правосъдието и главен прокурор Джеф Сешънс беше разпитан като част от разследването, като се появиха информации, че Мюлър възнамерява да разпита също и Тръмп и бившия главен стратег на Белия дом Стив Банън за уволненията на бившия шеф на ФБР Джеймс Коми и бившия съветник по националната сигурност Майкъл Флин.По-късно днес американският президент се очаква да подпише разрешението за публикуване на меморандума, което той смята, че ще сложи край на разследването на аферата с Русия.", "date": "2018.02.02", "title": "ФБР и Министерството на правосъдието политизират разследването за Русия, обяви Тръмп"}
{"url": "https://news.bg/world/paritet-v-podkrepata-za-konservatorite-i-leybaristite-na-ostrova.html", "text": "Консервативната партия на Великобритания и Лейбъристката партия са с изравнени сили, сочи проучване на YouGov, направено за \"Таймс\".И двете партии получават по 42% подкрепа. 6% от анкетираните подкрепят либералдемократите, а 10% - други партии.Според анкетата 35 на сто от респондентите са на мнение, че настоящият премиер Тереза Мей е най-добрият вариант за лидер на страната, докато 29% споделят подобно мнение за лидера на лейбъристите Джереми Корбин.36% не могат да отговорят.Сондажът е проведен на 28-29 януари 2018 г.", "date": "2018.02.02", "title": "Паритет в подкрепата за консерваторите и лейбъристите на Острова"}
{"url": "https://news.bg/economics/balgariya-e-sred-vodeshtite-v-politikata-po-otvoreni-danni-v-es.html", "text": "България се нарежда сред водещите държави от Европейския съюз в изпълнението на политиката по отворени данни, сочи изследване на Европейския портал за данни за 2017 година.Данните за България са предоставени на Европейската комисия чрез \"Общоевропейски въпросник за оценка на състоянието на отворените данни за 2017 г. в България\". Въпросникът е попълнен на основата на годишната обществена консултация, която Държавната агенция \"Електронно управление\" проведе с всички администрации през май и юни 2017 година.Измерването на степента на зрялост на политиката по отворените данни в продължение на три последователни години показва, че държавите членки на ЕС полагат значителни усилия, за да подобрят публикуването на отворени данни, като страната ни е сред водещите в областта (т.нар. Trendsetters).Докладът сочи още, че като цяло европейските страни са на челни позиции по отношение на отворените данни и в световен мащаб.", "date": "2018.02.02", "title": "България е сред водещите в политиката по отворени данни в ЕС "}
{"url": "https://news.bg/int-politics/valtsite-osnovna-tema-na-koalitsionnite-pregovori-v-germaniya.html", "text": "Обхватът на усърдните коалиционни преговори в Германия е толкова голям, за да задържи политическите лидери на страната до късно през нощта, като бяха постигнати споразумения в сферата на образованието, политиката по отношение на бежанците и мигрантите... и дори за вълците в страната, съобщава ДПА.В проектодокумента, обхващащ всички видове политически сфери, консерваторите на канцлера Ангела Меркел и социалдемократите са обещали да контролират нарастващата популация на вълците в Германия.\"Трябва да държим под контрол разпространението на вълците; вълците, които навлизат сред хората, трябва да бъдат ефективно контролирани, своевременно да бъдат обгрижвани и при необходимост да бъдат застрелвани и убивани, за да се предотврати да стават твърде близки с хората\", изтъкна преговарящият от страна на социалдемократите Олаф Лиес.Разпространението на диви животни трябва да бъде \"разумно контролирано\", според предварителния коалиционен документ, до който ДПА са получили достъп. \"Безопасността на хората е с най-висок приоритет\", се подчертава в документа.Популацията на вълците в Германия бележи ръст от 2010 г. насам. Текущи данни от Федералната служба за опазване на природата показват, че в момента има 60 глутници в Германия, като всяка една глутница съдържа средно 7 индивида, което прави общо около 500 животни.Нарастват случаите на овце, както и на елени и друг добитък, убивани от вълци.", "date": "2018.02.02", "title": "Вълците - основна тема на коалиционните преговори в Германия"}
{"url": "https://news.bg/world/razkriha-60-hil-ostanki-na-maite-pod-dzhunglata-v-gvatemala.html", "text": "Изследователи откриха повече от 60 000 скрити останки на маите в Гватемала, съобщава БиБиСи.Британската медия отбелязва, че това е голямо археологическо откритие.Лазерна технология е помогнала за разкриването на къщи, дворци, пътища и укрепителни съоръжения. Откритията показват, че са живели много повече хора, отколкото се е предполагало.Археолозите са картографирали над 2 100 квадратни километра територия в Северен Петен.National Geographic съобщава, че резултатите от изследването, направено с помощта на \"революционната\" технология Лидар - технология за дистанционно получаване на информация за отдалечени обекти чрез сензори - активни оптични системи, показват, че в Централна Америка е имало развита цивилизация, която не е отстъпвала на култури като Древна Гърция или Китай.Някои археолози смятат технологията за \"магическа\", тъй като е помогнала за археологически разкрития, които са невъзможни с просто око.Технологията е помогнала за разкриването на 9-метрова стена, която преди това не е била забелязана от археолозите.Цивилизацията на маите, пикът е преди около 1 500 г., е покривала територия около два пъти колкото територията на средновековна Англия, а населението е било около пет милиона души.Сега учените смятат, че с новата информация не е неразумно да се твърди, че маите може да са били 10-15 милиона души.Повечето от новооткритите постройки се смята, че са били каменни платформи, които вероятно са били в помощ на жилищата на маите. Открита е й 7-етажна пирамида, която е покрита с храсти в джунглата.Използването на Лидар е част от тригодишен проект, ръководен от гватемалска организация, която насърчава защита на културните паметници. Планира се да бъдат картографирани повече от 14 000 квадратни километра земя в Гватемала.През последните години Лидар беше използван и за разкриването на древни градове в Камбоджа.", "date": "2018.02.02", "title": "Разкриха 60 хил. останки на маите под джунглата в Гватемала"}
{"url": "https://news.bg/health/utre-otmenyat-gripnata-epidemiya-v-sofiya-grad-kyustendil-i-pazardzhik.html", "text": "От утре, 3 февруари се отменя грипната епидемия в областите , Кюстендил и . На територията на трите области се отменя забраната за провеждане на детските и женските консултации, свижданията в лечебните заведения за болнична помощ и поставянето на имунизации. РЗИ-Разград обявява грипна епидемия на територията на област Разград от днес, 2 февруари, с всички произтичащи от това противоепидемични мерки. Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.02.02", "title": "Утре отменят грипната епидемия в София-град, Кюстендил и Пазарджик"}
{"url": "https://news.bg/int-politics/61-ot-makedontsite-sa-saglasni-s-namirane-na-reshenie-za-imeto.html", "text": "По-голямата част от гражданите в Македония - 61%, подкрепят решаването на спора за името, за да се ускори влизането на страната в Европейския съюз и НАТО, а 33% категорично се противопоставят, показва последното проучване на Института за демокрация Societas Civilis.Проучването е проведено от агенцията \"М-перспективи\" от 19 до 26 януари. Възможността за статистическа грешка е около три процента. Резултатите са разделени спрямо резултатите според националност - македонци и албанци и според политическата ориентация - избирателите на ВМРО-ДПМНЕ и СДСМ.Що се отнася до етническите македонци, 50% от тях подкрепят решението на името и 42% категорично се противопоставят на това. При етническите албанци, подкрепа за решение на името дават 82% от анкетираните и само 1% са против.От гласуващите за ВМРО-ДПМНЕ - 33% подкрепят решението и 60% категорично се противопоставят. От гласуващите за СДСМ, \"подкрепа\" в някаква форма дават 76%, а 18% са против.", "date": "2018.02.02", "title": "61% от македонците са съгласни с намиране на решение за името"}
{"url": "https://news.bg/world/ukrayna-plashi-sas-sanktsii-germanski-kompanii.html", "text": "Украйна ще вземе мерки срещу германски компании. Причината е тяхната дейност в Крим.Това заяви в интервю за \"Райнише пост\" украинският външен министър Павло Климкин.Той посочи, че Крим е анексиран и дейността на чуждестранни компании на полуострова е в нарушение на действащите санкции на ЕС и Украйна.В момента Украйна разследва какви мерки може да вземе. Павло Климкин не разкри ще са стъпките на Киев.", "date": "2018.02.02", "title": "Украйна плаши със санкции германски компании"}
{"url": "https://news.bg/world/palestina-shte-sazdadem-darzhava-v-granitsite-ot-1967-g.html", "text": "Палестинските власти няма да се откажат от идеята за създаване на независима държава в рамките на границите от 1967 г., които са съществували преди Шестдневната война.Това заяви палестинският министър на информацията Мохамед Асаф, цитиран от Алжирската информационна агенция.Според Асаф, \"Съединените щати са избрали нов подход, истинската цел на който е да се окаже натиск върху Палестинската власт и да принудят палестинците да се откажат от каузата си.\"Ако Вашингтон оказва натиск, за да получи отстъпки, то ние няма да се откажем от независима палестинска държава в границите от 1967 г. със столица Източен Йерусалим, каза Мохамед Асаф.Президентът Доналд Тръмп на 6 декември 2017 обяви, че е време да признае Йерусалим като столица на Израел, и заповяда да започне подготовка за прехвърляне на американското посолство от Тел Авив.Статутът на Йерусалим е един от ключовите проблеми в палестинско-израелския конфликт. Израел превзема източната част на града във войната през 1967 г. и настоява, че Ерусалим е \"една и неделима\" столица на Израел.", "date": "2018.02.02", "title": "Палестина: Ще създадем държава в границите от 1967 г."}
{"url": "https://news.bg/crime/politsiyata-raboti-po-intsidenta-na-borovets.html", "text": "Продължават процесуалните действия в курорта Боровец по инцидента със загиналото 4-годишно дете. Това съобщи на брифинг заместник-директорът на ОДМВР-София комисар Веселин Георгиев.Той потвърди, че трагичният инцидент се случил днес между 14. 30 и 15 часа на регулирано трасе за моторни шейни в курорта Боровец, където са се спускали и министърът на транспорта Ивайло Московски и синът му. При инцидента е загинал 4-годишният син на министъра.В момента служители на ОДМВР-София извършват множество процесуални и оперативни действия под ръководството на Окръжна прокуратура - София.Трасетата са сложни за огледи и действията вероятно ще отнемат време. Най-вероятната причина за инцидента с шейната е неравност на трасето, което не е скоростно, но това предстои да бъде изяснено при огледа, посочи комисар Веселин Георгиев.", "date": "2018.02.02", "title": "Полицията работи по инцидента на Боровец"}
