{"url": "https://news.bg/regions/tezhka-katastrofa-kray-simitli.html", "text": "Двама младежи на 20 и 23 г. пострадаха при катастрофа между ТИР ДАФ и лек автомобил \"Фиат\" на ГП Е-79 край Симитли, съобщи БГНЕС.Малко преди 22 ч. на моста над р. Струма лекия автомобил започва да се върти по пътя и се блъска в ТИР-а.След това \"Фиат\"-а се блъска в мантинелата. Лекият автомобил е размазан от удара, пътя е затворен.", "date": "2018.02.16", "title": "Тежка катастрофа край Симитли"}
{"url": "https://news.bg/int-politics/rohani-prizovava-za-edinstvo-mezhdu-suniti-i-shiiti.html", "text": "Иранският президент заклейми решението на САЩ да признаят Йерусалим за столица на Израел и призова мюсюлманите да подкрепят палестинската кауза, съобщава АП.Хасан Рохани отхвърля и наложената от САЩ забрана на пътуващи от шест големи мюсюлмански държави. Неговият коментар е след петъчните молитви в южния индийски град Хайдерабад по време на тридневно посещение в Индия.Рохани призовава за единство между сунити и шиити. Той коментира, че шиитите, сунитите и народите от други етноси са съществували мирно в Ирак и Сирия в продължение на векове, докато Западът е създал раздори там.Рохани ще се срещне в събота с индийския премиер Нарендра Моди в Ню Делхи. Той допълва, че Индия и Иран са люлките на азиатската цивилизация и че този следващият век ще принадлежат на Азия.Рохани споменава и фаталната стрелба срещу 17 души в гимназия в щата Флорида и коментира как това показва, че материалният прогрес сам по себе си не може да гарантира мир в Съединените щати. Той призова мюсюлманите да следват моралния кодекс на поведение в исляма. Индия помага на Иран да разработи пристанище Чабахар в Оманския залив за търговия с Афганистан и Централна Азия, заобикаляйки Пакистан, който отказва да предостави достъп до Ню Делхи през сухопътния маршрут. ", "date": "2018.02.16", "title": "Рохани призовава за единство между сунити и шиити"}
{"url": "https://news.bg/society/mvnr-chaka-informatsiya-za-dvoynoto-ubiystvo-na-balgari-v-keyptaun.html", "text": "Във връзка с медийни публикации относно двойно убийство на български граждани в Кейптаун, РЮА, до изясняване на всички подробности, Министерството на външните работи и негови представители не биха могли да правят коментари по случая. По случая се водят следствени действия, като все още няма официално становище на местната полиция. Аутопсиите са приключили вчера.Утре, 17 февруари, консулът в посолството на Република България в Претория Деница Велчева заминава за Кейптаун, за да получи информация от местните власти дали е извършено престъпление спрямо български граждани, кои са те, каква е тяхната самоличност и има ли нужда да се постави под закрила малолетен български гражданин.На 13 февруари в българското посолство в Претория е постъпила информация от неофициални източници за двама български граждани, застреляни в дома си в Кейптаун. Впоследствие посолството ни е получило потвърждение от полицейски източници, че на адреса, който един от сънародниците ни е посочил в заявлението си за паспорт, е станало двойно убийство.Твърди се, че жертвите имат малолетна дъщеря, която не е пострадала. В момента при нея се намира нейният брат, който също живее в Кейптаун.", "date": "2018.02.16", "title": "МВнР чака информация за двойното убийство на българи в Кейптаун"}
{"url": "https://news.bg/economics/novite-kasovi-belezhki-poluchavat-qr-kod.html", "text": "С последните промени в законодателството, което регулира отчитането на продажбите, са въведени нови изисквания, според които всеки касов апарат трябва да предава по изградената дистанционна връзка и данни от всяка касова бележка към сървърите на НАП.На касовата бележка, която се предоставя на клиента, ще се отпечатва QR код. Чрез този код всяко лице ще може да провери отчитането пред НАП на издадената му касова бележка. Всички разходи за надграждането или подмяната на съществуващите фискални устройства се признават за данъчни цели.Над 330 млн. лв. годишно губи държавния бюджет от укриване на обороти само в девет от най-рисковите браншове, чиято дейност НАП наблюдава. В последните месеци инспекторите от приходната агенция разкриха нови схеми за укриване на приходи с използването на компютърни системи с фискална памет.Сред тях са печатането на касови бележки, които не се отчитат във фискалната памет, но приличат на истински фискални бонове. Друга често разпространена практика е манипулиране на софтуери, чрез които се управляват фискалните устройства, което води до неотчитане на действителните размери на приходите от продажби на стоки и услуги.По време на летните и зимните контролни кампании НАП откриват и софтуерни манипулации на фискални системи, при които устройствата са програмирани да отчитат например всяка втора или всяка трета продажба, вместо регистриране на целия оборот. Заради неиздаване на касови бележки, както и установени манипулации на фискални устройства, през миналата година са запечатани над 2000 търговски обекта.За да изпълнят новите изисквания, регистрираните по ЗДДС фирми, с изключени на тези, които използват Интегрирани автоматизирани системи за управление на търговската дейност (ИАСУТД), трябва да надградят софтуера на съществуващите си фискални устройства до края на 2018 г. А нерегистрираните по ЗДДС и тези, които регистрират и отчитат продажбите си чрез ИАСУТД - до 30 юни 2019 г.От НАП уточняват още, че измененията могат да доведат до подмяна на устройствата, но в зависимост от техническите и функционалните параметри на използваните фискални устройства, те ще могат и да се преработят, така че да отговарят на новите изисквания. \"Доброволното спазване на данъчните правила устойчиво се подобрява в последните години, но в някои браншове като заведенията за развлечения и хранене манипулирането на фискалните системи продължава. Това налага промяна в законодателството, към която ще добавим и по-сериозен данъчен контрол\", коментира директорът на \"Контрол\" в НАП Васил Панов.", "date": "2018.02.16", "title": "Новите касови бележки получават QR код"}
{"url": "https://news.bg/politics/boyko-borisov-ochakva-po-izgodni-oferti-za-vaorazhenie.html", "text": "Премиерът Бойко Борисов е поставил по време на Мюнхенската конференция по сигурността въпроса за цените на въоръжението, което се предлага от страна на съюзниците ни в НАТО. Това стана ясно от думите на премиера пред български медии.\"Не може такива цени да обявяват - изтребители, танкове.\" Ние сме разположени на такова място и би трябвало да ни дадат преференциални цени, по думите на Борисов, а като аргумент за промоция, той посочва удобствата, които предоставяме на Алианса да провежда своите тренировки.В момента текат преговори по този въпрос, заяви Борисов и отговори с усмивка на въпрос дали е оптимист по въпроса за намаляване на цените на въоръжението заяви: \"Ще има със сигурност.\" Припомняме, в момента България все още не е избрала оферта за закупуване на изтребител, като , но липсва политическо съгласие. Именно  със взаимни обвинения е една от горещите теми между правителство и президентство.По традиция основна част от изказването на Борисов беше съсредоточено върху отношенията с Турция и Европейския съюз. Припомняме, по-рано през деня .Българският премиер сподели и че вътрешният министър на Германия е говорил с него за страховете от миграцията, които обвземат всички европейски държави.\"Всички са много наплашени от мигрантите, включително и в Германия\", обясни Борисов и увери, че споразумението за мигрантите работи и ще работи добре. През март месец, по думите му, ще разберем сметката и тогава ще се направи \"уравняване\".Според премиера за Турция са много , чието финансиране е отразяно от ЕС. \"Помолиха да им ги възстановят, аз нищо не съм обещал. Оптимист съм\", допълни Борисов.По време на разговорите е станало въпрос и за Русия, стана ясно още от думите на премиера. Той обяснил на останалите европейски лидери тезата си, че никакъв начин не трябва да се къса връзката и с тази държава, \"иначе от малък конфликт ще стане голям\".Помолен да коментира предложението на говорителя на руското , Борисов заяви, че с президента Путин винаги е бил в много добри лични отношения. За всеки един политик има много вицове, включително и за Владимир Путин, и за Ангела Меркел. Вицове за него самия разказвали и на самия Бойко Борисов, особено по време на избори.Важно качество на политиците, според Борисов, е да могат да се шегуват със себе си.Премиерът отговори и на въпрос за конфликта от този ден - . Борисов изказа възмущение, че още в началото на годината от Касата искат актуализация на бюджета и то за 200 млн. лв.\"Милиарди левове сме осигурили за здравеопазването. Все в някакъв момент НЗОК излиза и казва - \"не стигат парите\". Ние няма само да осигуряваме възможност някой да краде\", посочи Борисов Борисов обеща разкрития по темата с източването на Здравната каса и износа на лекарства.Според Борисов принципно всеки министър трябва да си води екип от хора, с които да работи, като с тази теза индиректно втори път подкрепи Ананиев. След завръщането си от България Борисов се ангажира да покани на среща Ананиев и Плочев.На въпрос смята ли че ЕС може в сферата на сигурността може да повиши своето значение, Борисов бе категоричен, че това не само може, но и трябва да стане, а също така не само и в сферата на сигурността, а и на политиката.\"Не може Европа само да поема негативите. Не може само да си говорим Европа колко мигранти, какви квоти и колко пари ще поеме. Ние сме сила, която трябва да вярваме в себе си и лидерите. , не в Америка или в Русия - защо\", реторично попита Борисов.Бойко Борисов изказа удовлетворение от освобождаването на . Това, по думите му, за Турция е много дребно на фона на геостратегическите задачи, които имат да решават, но вече е направено. \"Надявам се да няма други такива случаи\", обясни българският премиер, който отчита, че колкото и добри неща да се правят на политическо ниво, когато има такива случаи, в които са намесени журналисти и неправителствени организации, остава горчив привкус.Борисов отказа да коментира случая на задържане на високопоставен член на \"Ислямска държава\" от страна на България с аргумента, че винаги е избягвал да коментира пред медии такива случаи, тъй като терористите гледат телевизия особено внимателно.Борисов похвали обаче работата на службите ни, които работят изключително добре с партньорските службите. Това е отчетено включително и от Тереза Мей, която поискала лично от Борисов след Брекзит сътрудничеството да продължи в този дух.", "date": "2018.02.16", "title": "Бойко Борисов очаква по-изгодни оферти за въоръжение"}
{"url": "https://news.bg/int-politics/al-kayda-prizovava-egiptyanite-da-svalyat-pravitelstvoto.html", "text": "Лидерът на \"Ал Кайда\" Айман ал Зауахири призова египтяните да свалят своето правителство, като това е второ послание от ислямистки бойци тази седмица, призоваващи за насилие в Египет, където трябва да се проведат президентски избори през март, съобщава \"Ройтерс\".Египет засили битката си с ислямистките бойци, като Кайро започна и военна офанзива срещу клон на \"Ислямска държава\" в Синай. \"Ислямска държава\", която е враг на \"Ал Кайда\", пусна видео в неделя, в което предупреждава египтяните да не участват в гласуването и призова ислямистите да атакуват както лидери, така и силите за сигурност.\"Призовавам всички ... да работят, за да изкоренят този отстъпен, криминален и корумпиран режим и да започнат джихад с оръжия, пари, думи и действия, нападения и засади, стачки и протести\", коментира роденият в Египет Зауахири в запис, който не може да бъде определен като дата и място.Със сигурност се знае, че Зауахири публично критикува \"Ислямска държава\" за техните брутални методи, които включват обезглавявания, удавяне и задушаване.", "date": "2018.02.16", "title": "\"Ал Кайда\" призовава египтяните да свалят правителството"}
{"url": "https://news.bg/politics/rumen-radev-dogovorat-za-dobrosasedstvo-s-makedoniya-pomete-nedoverieto.html", "text": "Договорът за добросъседство с Македония не трябва да остава еднократен акт. Това заяви българският държавен глава Румен Радев на днешната си официална визита в Скопие.По думите на президента договорът за добросъседство между България и Република Македония \"помете\" недоверието, резервираността и страха в отношенията между държавите. Договорът трябва да даде началото на необратим процес на много по-интензивно сътрудничество.Официалното посещение в Република Македония на Румен Радев е по покана на колегата му Георге Иванов и е първата визита на български държавен глава в Македония след подписването на Договора за приятелство, сътрудничество и добросъседство.На днешната среща беше постигнато съгласие като продължение на Договора за добросъседство между двете държави да бъде подписан и Договор за стратегическо партньорство. Документът ще регламентира взаимната подкрепа на двете страни в сферата на сигурността и отбраната.Македонският президент ще гостува официално на военния парад по повод Деня на храбростта и празника на Българската армия на 6 май в София, а след това двамата президенти ще отпътуват за Ново село, където ще отдадат почит на гроба на загиналите български воини, стана ясно от срещата на държавните глави.\"България винаги е била един от най-силните адвокати на европейската перспектива на Република Македония\", заяви българският президент. По негово мнение европредседателството на България дава исторически шанс на всички страни от региона европейска и евроатлантическа интеграция. Радев изтъкна, че държавите винаги могат да разчитат на българската подкрепа.Още работа има за Македония по пътя към ЕС, обясни Румен Радев. Позитивно е развитието в двустранните отношения благодарение на интензивния политически диалог. Чувствителен е ръстът в стокообмена и туризма, отбелязаха държавните глави на срещата.Двамата президенти се Надяват положителната тенденция да продължи. Тя в кратки срокове ще се материализира в по-добра транспортна, енергийна и дигитална свързаност и ще доведе до засилен обмен в икономиката, търговията, културата, образованието и науката.По отношение на преговорите на Република Македония за наименованието на страната, които се провеждат с Гърция, Румен Радев пожела открити, честни и интензивни преговори между двете държави. Радев уточни, че за българската страна е важно в бъдещото наименование на Република Македония да няма географски определители, които да бъдат интерпретирани като претенции към България.\"Нашите две държави са природно предопределени за взаимно сътрудничество\", категоричен беше Радев. Той изтъкна, че сега потвърждаваме нашата близост и конструктивния напредък на двустранните ни отношения и взаимната ни ангажираност за тяхното задълбочаване.Македонският президент Георге Иванов заяви, че договорът е и доказателство, че страната им няма териториални претенции и в Конституцията им няма разпоредби за иредентизъм.\"Искаме нашите приятелски отношения да бъдат пример за добросъседство в целия балкански регион\", заяви държавният глава на Република Македония. Той изрази надежда, че в кратки срокове страната му ще започне преговори за членство в Европейския съюз и ще получи покана за членство в НАТО.Българският президент поднесе венец на гроба на революционера Гоце Делчев в църквата \"Свети Спас\" в Скопие. Митрополитите от Българската православна църква Николай и Киприан направиха съслужение с представители на духовенството на Република Македония.На президента Радев предстоят срещи и с председателя на Събранието на Република Македония Талат Джафери, с лидери на парламентарно представени политически партии в Македония и с ръководството на стопански камари в страната.Очаква се по време на посещението на президента Радев да бъдат подписани два меморандума за сътрудничеството между български и македонски бизнес организации. ", "date": "2018.02.16", "title": "Румен Радев: Договорът за добросъседство с Македония \"помете\" недоверието"}
{"url": "https://news.bg/int-politics/rusiya-sasht-provokirat-turtsiya-kato-vaorazhat-kyurdite-v-siriya.html", "text": "САЩ провокират Турция, като изпращат оръжия на кюрдите в Сирия през иракската територия, заяви говорителката на руското външно министерство Мария Захарова, съобщава МЕМО.По време на пресконференция, която се проведе вчера в Москва, Захарова заяви: \"Американците изпращат на кюрдите оръжия през територията на Ирак, предизвиквайки Турция. Турция от своя страна продължава военната си операция срещу кюрдите в района на Африн в Северозападна Сирия\"Захарова коментира, че САЩ са участвали в открита конфронтация срещу сирийската армия, за да подкрепят своите кюрдски съюзници, съобщава \"Спутник\".", "date": "2018.02.16", "title": "Русия: САЩ провокират Турция, като въоръжат кюрдите в Сирия"}
{"url": "https://news.bg/education/uchitelskiyat-sindikat-protiv-povsemestnoto-videonablyudenie.html", "text": "На специален брифинг в просветното министерство председателят на Съюзът на българските учители Янка Такева се обяви против видеонаблюдението в детските градини и заяви, че от две години СБУ настояват да се изпълнят пет основни искания. Първото искане е свързано с това да се подпише договор между учителите, детските градини и родителите.Второто искане е за разработване на програма за реакция при стресови ситуации. Третото искане цели да се подобри педагогическото взаимодействие между обектите и субектите в образователния процес - учители, родители и ученици.Четвъртото искане е да се направят училища и за родителите.Такева допълни, че ако се въведе видеонаблюдението в детските градини, яслите и училищата, то това ще наруши добрата комуникация и развитие на детето. Тя отправи и своеобразен призив като ръководител на СБУ: Скъпи родители, има институции, които ще се погрижат за решаването на проблема\" и допълни, че каквото е отношението на родителя към училището и институцията, такова е отношението и към детето.Синдикалният лидер обяви, че друг голям проблем, на който трябва да се обърне внимание, е липсата на достатъчно учители. Недостигът възлиза на 39 000.Като други участници в работната среща в МОН, се изказаха заместник-министъра на просветното министерство Таня Михайлова, заместник-кметът по култура Тодор Чобанов, председателят на Националния инициативен комитет за образователна и инициативна система Васил Николов и председателят на Асоциацията на родителите Йосиф Йосифов.От своя страна заместник-министърът на Министерство на образованието и науката Таня Михайлова заяви, че от ведомството са против въвеждането на видеонаблюдението в детските градини, училища и ясли, но настоява затова всички да се обединят около една цел - Не на насилието върху деца.Отношение по темата тя взе и заместник-кметът по културни въпроси на Столична община Тодор Чобанов: \"Ние сме убедени, че трябва да се подобри диалогът между институцията и родителите с частични мерки.\" Той допълни, че с взаимен диалог и взаимно доверие ще намерим вярната формула.Васил Николов от Националния инициативен комитет по иновативна и образователна система също предяви исканията, като допълни, че липсва информация затова какво се случва вътре в образователната институция. Той и неговата асоциация на родителите настояват за видеонаблюдение, увеличение на заплатите на учителите, ранно пенсиониране, нов подбор на персонала и допълнителен брой специалисти.На въпрос дали родителските протести ще продължат, той отговори: \"Протестите продължават по график, като от новата седмица те ще са във Велико Търново и Перник, защото не сме постигнали целите си\".Йосиф Йосифов, представител на Асоциацията на родителите, също даде гласност на проблема, като допълни, че от неговата организация също настояват за промени. Сред техните искания са уточняване на мерките и причините, които водят до насилието над деца, синдикално образование, да се следи работата на учителя от контролните органи, да се въведат компенсаторни механизми за учителя и да се подобри партньорството между учителите и родителите.", "date": "2018.02.16", "title": "Учителският синдикат против повсеместното видеонаблюдение"}
{"url": "https://news.bg/politics/radev-blagodari-na-makedoniya-za-kurazha-i-vizionerstvoto.html", "text": "\"Искам да благодаря на правителството на премиера Заев, лично на него, както и на президента Георге Иванов, защото това, което направиха те миналата година, беше повратната точка в нашите отношения\", това заяви след официалната среща с македонския премиер Зоран Заев българският президент Румен Радев.Радев благодари за куража, визонерството и гражданска позиция на Македония, защото те са направили възможна тази перспектива за приятелство в отношенията между двете държави.\"Те проявиха визионерство и искам специално да благодаря на премиера Зоран Заев, защото той даде кураж, че Договорът за добросъседство, приятелство и сътрудничество най-сетне, след дълги години на очакване, може да бъде подписан\", подчерта държавният глава.От своя страна македонският премиер Зоран Заев също благодари за доброто сътрудничество между двете държави.\"Тази среща представлява израз на голямото приятелство между двете държави\", изтъкна Заев. Той благодари за смелостта в разговорите и договарянето от българска страна.Заев обясни, че и двете страни са направили всичко по силите си, за да направят тези договори възможни. Той обясни, че вече се виждат добрите резултати от Договора за добросъседство.Македонският премиер информира, че е започнала техническата документация за газопровода Петрич - Струмица и същевременно са подписани много договори, с което ще се осигури голям капацитет на прием на енергия от България. \"Очакваме март-април да паднат цените за роуминг\", зарадва се Заев.Той обаче е най-доволен от сериозния ръст в обема на търговията. \"Обемът на търговията е 10%, а в някои сектори дори 12% по-висок\".Всичко това показва, че договорът носи само позитиви, категоричен бе Заев.", "date": "2018.02.16", "title": "Радев благодари на Македония за куража и визионерството"}
{"url": "https://news.bg/bulgaria/gorski-inspektori-spasiha-srandak.html", "text": "Горски спасиха паднал сръндак в коритото на река Чая. Инспекторите от Регионална дирекция по горите - Пловдив спасили животното в землището на село Нареченски бани.Успешната спасителна акция се провела днес след реакция на служителите по горите на подаден сигнал от председателя на Ловната дружинка - Нареченски бани.След като намерили уплашеното животно, служителите по горите незабавно предприели действия и съвместно с екип на ПБЗН Асеновград го спасили спели от водния капан.Сръндакът е в безопасност и е в добро състояние, без видими наранявания. След оказана първа помощ горските инспектори пуснали животното на свобода на безопасно място.", "date": "2018.02.16", "title": "Горски инспектори спасиха сръндак"}
{"url": "https://news.bg/politics/kupuvame-elektronni-vinetki-po-internet-i-pos-terminali.html", "text": "Електронните винетки ще се купувани по интернет, от специално поставени за целта пос-терминали и от бензиностанции, а цената им няма да бъде променяна. Ще бъдат въведени и уикенд винетки, коментира министърът на регионалното развитие и благоустройството Николай Нанков.При внедряването на тол-системата и електронната винетна система монтират 500 пос-терминала, поставят 50 мобилни кантара, купуват и 100 мобилни устройства и 50 автомобила за следене на трафика в страната. \"Бъдещето е на цифровизираните модели, на възможно най-съвременните технологии и дигитализацията на услугите. Ще се работи с трафик камери, gps-системи, добър софтуер, както и с ефективен контрол\", каза министърът.Нанков коментира, че с помощта на външни експерти Агенция \"Пътна инфраструктура\" е започнала подготовката по избор на бъдещия обхват на тол-системата, както и на нейното тарифиране. До лятото ще стане ясно по какъв начин ще се определя кои пътища ще влизат в обхвата на бъдещата тол-система и как ще се ценообразува тя.Тогава ще се проведат и обществените консултации и дебата по темата. \"Не можем да си позволим да натоварим неоправдано бранша на транспортните превозвачи\", подчерта министърът и допълни, че по тарифирането на пътищата ще се работи в партньорство с тях.От 30 години и повече има системен проблем с пътния сектор, свързан основно с недостига на финансов ресурс. С въвеждането на тол-системата и с ресурса, който ще се генерира, ще се ускори по-качественото изграждане и ремонтиране на пътищата, обясни Нанков. В дългосрочен план това е устойчивата политика в пътния сектор с повече ресурс и повече контрол при разходването, подчерта Нанков.До дни ще бъде готов правният анализ и ще се прецени дали бъдещият оператор на тол-системата да бъде търговско дружество, държавно предприятие или организационна структура в рамките на Агенция \"Пътна инфраструктура\".Той ще управлява тол системата и ще генерира приходи, които АПИ ще разходва за ремонти по републиканската пътна мрежа и изграждането на нови пътища. Бъдещото звено ще координира целия процес по внедряване на тол-системата и обвързването на софтуера й със системите на ведомствата, за чиито нужди ще се ползва - Националната агенция по приходите, Агенция \"Митници\", Министерството на вътрешните работи.", "date": "2018.02.16", "title": "Купуваме електронни винетки по интернет и пос-терминали "}
{"url": "https://news.bg/politics/obshtinite-sami-pokrivat-greshkite-ot-lipsa-na-kontrol-pri-saniraneto.html", "text": " Общините ще възстановяват щети, заради занижен контрол при санирането за своя сметка. Това предвижда разработен от МРРБ проект за изменение и допълнение на Постановление на Министерския съвет за приемане на Националната програма за енергийна ефективност на многофамилни жилищни сгради. Проектът е пуснат от днес за обществено обсъждане.\"Мярката цели да дисциплинира местните власти в прилагането на по-строг контрол при изпълнението на строително-монтажните дейности\", обяснява ресорният зам.-министър Малина Крумова. Целта е гражданите да не бъдат натоварвани финансово.МРРБ установява, че общините не извършват достатъчно ефективен контрол на външните изпълнители. Некачественото изпълнение на дейности по дадена сграда може да доведе до прекратяване на договора за нея с \"Българска банка за развитие\" АД и бъдещо подписване на анекси. С проектопромените, констатациите за нарушения и неизпълнение на условията на програмата ще бъдат основание за отказ за финансиране.МРРБ предлага въвеждане на застраховка за качество на строително-монтажните работи. като още една, финансово по-ефективна форма, за обезпечаване на изпълнението на договорите, с което ще се намали административната тежест към изпълнителите.Българската банка за развитие ще може да приема гаранция под формата на застрахователна полица, която да обезпечава отговорността на изпълнителя за авансово предоставените средства по сключените договори между общините и избраните от тях външни изпълнители, допълват МРРБ.Допълнително с предлаганите промени, ще се прецизира размерът на разходите за обновяване на участващите в програмата сгради, на база разгъната застроена площ за всяка сграда според разпоредбите на Закона за устройство на територията.Прецизира се и начинът на определяне на размера на дължимите лихви към Българската банка за развитие, което ще доведе до намаляването им.МРРБ предлага и да бъде приоритизирано приключването на сградите, чието обновяване е започнало, преди насочването на средства към такива със забавено изпълнение.", "date": "2018.02.16", "title": "Общините сами покриват грешките от липса на контрол при санирането"}
{"url": "https://news.bg/int-politics/katar-iska-pakt-za-sigurnost-v-blizkiya-iztok-po-modela-na-es.html", "text": "Страните от Близкия изток трябва да оставят различията зад себе си и да създадат пакт за сигурност, по примера на Европейския съюз, коментира катарският емир Шейх Тамим бин Хамад ал-Тани, цитиран от \"Ройтерс\".\"Смятам, че е време за по-широка регионална сигурност в Близкия изток. Време е всички нации в региона да забравят миналото, включително и нас, да се договорят за основните принципи на сигурност и правилата за управление и поне минимално ниво на сигурност, за да има мир и просперитет\", коментира Шейх Тамим на конференцията по сигурност в Мюнхен.\"Това не бива да е мечта. Твърде много е изложено на риск. Близкият изток е на ръба. Време е да го върнем от там\", допълва той. Освен Персийския залив, Шейх Тамим посочва конфликтите в Сирия, Йемен и Либия, които предизвикват хуманитарни катастрофи и една от най-големите бежански кризи, довели до бягството на милиони хора в Европа през последните години.\"Можем да последваме усилията на Европейския съюз, способността им да намират обща основа за възстановяване и просперитета. Преминаването от вражди към сътрудничество ще изисква всеки от нас да носи отговорност\", допълва той. ", "date": "2018.02.16", "title": "Катар иска пакт за сигурност в Близкия изток по модела на ЕС"}
{"url": "https://news.bg/world/strelba-v-kolezh-v-sasht.html", "text": "Стрелба е чута в колеж в американския град Де Мойн в щата Вашингтон. Учебното заведение е блокирано от полиция, съобщава Си Ен Ен.Полицията е изпратила полицаи, след като е получила сигнал за чута стрелба в колежа, но не дава повече подробности.Започнала е евакуация на студентите, преподавателите и служителите в кампуса.От колежа предупредиха в социалните медии, че това не е учение и призоваха да не се тръгва към района на учебното заведение.", "date": "2018.02.16", "title": "Стрелба в колеж в САЩ"}
{"url": "https://news.bg/politics/lukovmarsh-v-sofiya-kade-e-politsiyata.html", "text": "Петък вечер. 19.00 ч. Бул. \"Витоша\" в центъра на София. Местни граждани и много на брой чуждестранни туристи, включително семейства с деца, дошли да прекарат уикенда в българската столицата, отстъпват уплашено встрани.За това предупреждава във Фейсбук Чавдар Първанов.На метри от българското европредседателство и напълно необезпокоявана, ама без нито един полицай, тълпа фашизиоди, скрити зад маски и шалове, нахлузили шапки, с димки и факли в ръка, крещят \"Генерал Луков\".Питам къде е полицията и жандармерията. Ами ако някой цветнокож имаше малшанса да влезе в обсега на тази тълпа?Да ги сложат в клипа за европредседателството, щом са толкова хубави и нямат нужда от полиция. Приберете децата утре. Може да е опасно.", "date": "2018.02.16", "title": "Луковмарш - в София. Къде е полицията?"}
{"url": "https://news.bg/regions/kradtsi-otmaknaha-rele-na-zhp-prelez.html", "text": "Крадци са взели реле от прелез между гарите Ловеч и Троян. Кражбата е забелязана от служители на НКЖИ на 16 февруари, които са подали сигнал и в МВР. Релейната апаратура е напълно унищожена и сигнализацията на прелеза - звук и светлина - не работят. Така крадците са застрашили безопасността на движение на влаковете и колите, преминаващи през прелеза.НКЖИ е започнала ремонта на прелеза и очаква той да прикли до 23 февруари 2018 г. Тогава ще бъде възстановено и нормалното функциониране на прелеза.За да се осигури безопасното преминаване през прелеза до 23 февруари влаковете ще преминават със скорост 15 км/ч и готовност за спиране, и подаване на звуков сигнал.От НКЖИ призовават водачите на моторни превозни средства да преминават през прелеза в междугарието Ловеч - Троян с повишено внимание.НКЖИ отново предупреждава за изключителната обществена опасност от посегателствата над елементи и съоръжения от железопътната инфраструктура. Освен нанесените материални щети, кражбите водят до застрашаване на сигурността на движение на влаковете и могат да доведат до произшествия и инциденти с непредвидими последици.", "date": "2018.02.16", "title": "Крадци отмъкнаха реле на жп прелез"}
{"url": "https://news.bg/crime/sadyat-direktorka-za-falshivi-diplomi.html", "text": "Прокуратурата в Генерал Тошево съди директора на основно училище \"Христо Ботев\" в Кардам за издаване на фалшиви дипломи. Недка В. издала 3 свидетелства за завършено основно образование на неграмотни и полуграмотни.Недка е обвинена в три документни престъпления - съставяне на свидетелства за завършено основно образование. Официалните документи трябвало да послужат на трима души за издаване на книжки за правоуправление на МПС. За издаване на книжка се иска основна образователна степен, каквато \"учениците\" не са имали.29-годишният Еджвит посещавал училището само в първи и втори клас. 37-годишната Демирка Ст. никога не е прекрачвала училищния праг, а 34-годишният Евгени Г. се учил в основно училище \"Христо Ботев\" в Кардам само до трети клас. Срещу удостоверените неверни обстоятелства, че тримата притежават свидетелство за основно образование, са им били издадени шофьорски книжки.В хода на разследването Недка се е признала за виновна. Към момента тя е заместник-директорка на средно училище.Предстои делото срещу Недка да бъде насрочено за разглеждане в Районния съд в Генерал Тошево.", "date": "2018.02.16", "title": "Съдят директорка за фалшиви дипломи"}
{"url": "https://news.bg/health/potvardiha-sluchay-na-antraks-v-targovishtko.html", "text": "Късно на 16 февруари ветеринарните служители към Българската агенция за безопасността на храните (БАБХ) получиха потвърждение от Националната референтна лаборатория в София, че има единичен случай назаболяване от антракс на крава от ферма в търговищкото село Надарево.Това съобщиха от пресцентъра на БАБХ.Първият сигнал за болното животно е изпратен на 12 февруари на телефона на официалния ветеринарен лекар за община Търговище за внезапно умряло едро преживно животно в животновъден обект №7740-0063, намиращ се в село Надарево.На същия ден животновъдният обект е посетен от д-р Станислав Христов и е установено, че се касае за крава с номер на ушна марка BG31435837, която е умряла внезапно, без да боледува и да ѝ бъде провеждано някакво лечение.Взета е тампонна кръвна проба от изтеченията от животно и на същия ден е транспортирана за изследване в лабораторията в Шумен, придружена от писмо №5/12.02.2018г. на д-р Станислав Христов - официален ветеринарен лекар за общ. Търговище.На 14.02.2018г. по телефона и с писмо изх. №28/14.02.2018 г. е съобщено за възникнало съмнение за \"антракс\" при изследваната пробата и за изпращане на изолираната култура за потвърждение в Националната референтна лаборатория по \"Туберкулоза и антракс\" в НДНИВМИ - София.Незабавно, на същия ден, е извършено епизоотично проучване в село Надарево от началник отдел ЗЖ при ОДБХ Търговище и ОВЛ за общ. Търговище, при което е установено:- В село Надарево не са констатирани случаи на \"антракс\" в изминалите 50 години;- В селото се отглеждат 302 бр. говеда, 33 бр. биволи, 162 бр. овце и 23 бр. кози;- В животновъден обект №7740-0063 се отглеждат 75 бр. едри преживни животни, от които 60 бр. млечни крави, 15 бр. телета до една годишна възраст, 5 бр. юници. Животните се отглеждат оборно-пасищно. Фуражът, с който се хранят, е собствено производство. Всички животни са в добро здравословно състояние;- Добитото мляко се предава в МПП \"Младост\" гр. Търговище;- Трупът на умрялото животно е обработен с хлорна вар, обвито с водонепропусклива материя (найлон), пак хлорна вар и загробен в трупосъбирателна яма, намираща се в гориста местност землището на с. Надарево. Мястото ще бъде оградено и обозначено като опасно за хора и животни.- Извършено е механично почистване и дезинфекция с хлорна вар в помещенията за животни;- За случая е информирана РЗИ Търговище;Изпратено е уведомително писмо до обл.управител на обл.Търговище и е проведена областна епизоотична комисия за 15.02.2018 г. от 10.00 ч.- На 16.02.2018 г. в 16,30 е получен протокол от изпитване с положителен за антракс резултат.- Още преди да се получи окончателната проба, всички възприемчиви животни в село Надарево са ваксинирани срещу антракс.След направено епизоотично проучване е счетено за целесъобразно, да бъдат ваксинирани 76 бр. говеда в съседното село Осен.", "date": "2018.02.16", "title": "Потвърдиха случай на антракс в Търговищко"}
{"url": "https://news.bg/world/sasht-udari-13-rusnatsi-kremal-absurdni-obvineniya.html", "text": "Най-малко тринайсет руснаци и три руски юридически лица бяха обвинени в съучастие в заговор. Той е имал за цел намеса в президентските избори в САЩ през 2016 г., предаде Ройтерс. Агенцията се позовава на прокуратурата на САЩ.Обвиненията включват заговор, киберизмама, банкова измама и кражба на самоличност. С публикуваните фалшиви обвинения към демократите, призиви към малцинствата да не гласуват, невярна информация за Клинтън \"руската клетка\" се е опитвала да влияе на изхода от президентските избори, уточнява Си Ен Ен.Обвиненията са резултат от разследването на екипа на Робърт Мълър за евентуална руска намеса в изборите и за евентуални връзки между предизборния щаб на Тръмп с Кремъл. От Белия дом не последва незабавен коментар по повод новите обвинения. В момента е известно, че президентът Доналд Тръмп е бил запознат с разследването и изводите от него.Обвиненията на САЩ срещу 13-те руски граждани за намеса в президентските избори от 2016 г. са абсурдни и отразяват съвременната американска политическа реалност. Това заяви в коментар във Фейсбук говорителят на Министерството на външните работи на Руската федерация Мария Захарова.Сред обвиняемите са Михаил Бистров, Михаил Бурчик, Александра Крилова, Анна Богачова, Сергей Полозов, Мария Бовда, Роберт Бовда, Джейхун Асланов, Вадим Подкопаев, Глеб Василченко, Ирина Каверзина и Владимир Венков. ТАСС разкрива, че те са работили за намиращата се в \"Агенция за интернет изследвания\".", "date": "2018.02.16", "title": "САЩ удари 13 руснаци. Кремъл: Абсурдни обвинения"}
{"url": "https://news.bg/world/ostrovat-iska-hem-van-hem-svarzan-s-es.html", "text": "Спорните въпроси остават, но има светлина в преговорите за Брекзит. Това е един от изводите от срещата на германския канцлер Ангела Меркел с британския премиер Тереза Мей.Последната отбеляза, че желае сделката за напускането на съюза да бъде добра за британските компании и за държавите от ЕС.Меркел я подкрепи с позицията, че споразумението за Брекзита трябва да бъде балансирано, за да гарантира на Великобритания ясно отделяне от единния пазар на ЕС, но при запазени тесни икономически връзки с Общността.Великобритания иска да договори висока степен на достъп до единния европейски пазар. Брюксел обаче контрират, че британците ще загубят този достъп, ако не се откажат от плана си да блокират свободното движение на работна сила от ЕС и да не останат под юрисдикцията на Европейския съд, припомня Ройтерс.", "date": "2018.02.16", "title": "Островът иска хем вън, хем свързан с ЕС"}
{"url": "https://news.bg/society/lukovmarsh-shte-se-provede-vapreki-prizivite-za-otmyanata-mu.html", "text": "Луковмарш ще се проведе въпреки призивите за отмяната му. Това обявиха организаторите на националистическото факелно шествие, насрочено за утре. Обвиненията, че Луковмарш проповядва неонацизъм и антисемитизъм, са безпочвени, заявиха от Българския национален съюз пред БНР.Пред БНР председателят на Софийската организация Пламен Димитров коментира, че хората, които твърдят, че Луковмарш е неонацистко, антисемитско сборище, никога не посочват конкретни факти. Такива факти не съществуват, каза той.\"По никакъв начин еврейската общност не е тема на Луковмарш. Това е едно възпоменателно шествие в памет на убит български герой. Антисемит ли е бил самият ген. Луков? Категорично можем да кажем, че не е бил. Сред личните приятели на генерала е имало евреи и това е видимо от неговия дневник, който е запазен в Националната библиотека\", заяви Димитров.По думите му исторически факти опровергават твърдението, че ген. Луков е бил инструмент на германците. Ген. Христо Луков е човекът, който осуетява опита на Германия да купи дружество \"Петрол\", с което германците са щели да станат монополист на българския пазар, заяви Пламен Димитров.Часове преди провеждането на Луковмарш в градинката пред Музея на историята в София, ще има шествие, което се казва \"Без нацисти по улиците ни! Не на Крепостта Европа!\". Това са хора, обединени срещу провеждането на Луковмарш.", "date": "2018.02.16", "title": "Луковмарш ще се проведе въпреки призивите за отмяната му"}
{"url": "https://news.bg/int-politics/es-postavi-uslovieto-pri-koeto-shte-otmeni-vizite-s-turtsiya.html", "text": "Европейският съюз заяви на Турция, че няма да облекчи изискванията за пътуване на гражданите ѝ в Общността, освен ако Анкара не разхлаби законите за борба срещу тероризма, които според ЕС са прекомерни, съобщава \"Ройтерс\".ЕС беше шокиран от репресиите, предприети от турския президент Реджеп Тайип Ердоган след неуспешния преврат през 2016 г., в които бяха арестувани около 50 хил. души, включително журналисти, а още около 150 хил. души - от учители до съдии и военнослужещи, бяха уволнени или отстранени от длъжност.Това обтегна отношенията на Общността със съюзничката от НАТО, която също така е изключително важен фактор за възпирането на миграционната вълна от Близкия изток към Европа.Турция се опита да поправи отношенията, казвайки на ЕС по-рано този месец, че е изпълнила всички критерии за свободно пътуване в Общността.Ала външният министър на Белгия Дидие Рендерс настоя, че Анкара трябва първо да разхлаби законите си за борба срещу тероризма, което Турция дълго време отказваше да стори. Турция твърди, че има нужда от тях, като се има предвид сериозността на заплахите за сигурността, с които се сблъсква на собствената си територия и в региона.\"Ако е възможно законодателството да се приведе в съответствие с ценностите на Европейския съюз, ще бъде възможно да се постигне известен напредък\", изтъкна Рендерс в кулоарите на срещата на външните министри на ЕС в София, на която присъства и турският министър за членството в ЕС Омер Челик.\"Връзката е тази - истинска еволюция в Турция в законодателството относно тероризма и възможността да се разгледа въпроса за визите\", коментира белгийският първи дипломат.", "date": "2018.02.16", "title": "ЕС постави условието, при което ще отмени визите с Турция"}
{"url": "https://news.bg/energy/rabotodateli-iskat-balgariya-da-e-razpredelitel-v-proekta-byal-potok.html", "text": "Асоциацията на индустриалния капитал в България - АИКБ, Българската стопанска камара - БСК и Конфедерацията на работодателите и индустриалците в България - КРИБ настояват за предприемане на дипломатически стъпки България да стане разпределител в енергийния проект \"Бял поток\".Трите организации се обръщат към премиера Бойко Борисов, вицепремиера Томислав Дончев и енергийния министър Теменужка Петкова и съобщават, че са информирани от български фирми с контакти в правителствени среди в Туркменистан за ускорено придвижване на проекта \"Бял поток\", заобикалящ България, за доставката на 16 милиарда кубометра газ от Туркменистан за Европа.По тяхна информация, за важността на проекта е заявил официално Марош Шевчович - вицепрезидент на Европейската комисия, а самият проект е включен в списъка на проектите в ЕС \"от общ интерес\", което го определя като приоритетен за финансиране от европейските фондове и европейските банки, дори вече са отпуснати средства за работа по проекта на газопровода Туркменистан - Азербайджан - Грузия - Черно море - Румъния - Западна Европа.Работодателите съобщават, че \"Бял поток\" е с дължина от 1 138 километра и ще доставя 16 милиарда кубометра газ през 2022 г. Подготвя се от грузинската нефтогазова корпорация \"GOGC\", която е основния собственик на проекта и се управлява от Министерството на енергетиката на Грузия. GOGC е разработила пътната карта на газопровода. През 2019 г. планира да завърши всички изследователски работи, които се оценяват на 35 млн. долара, голяма част от които ще изплати ЕС.Трите работодателски организации изразяват недоумение насочването на газопровода към Румъния и оттам - за Западна Европа, заобикаляйки по-краткия път през България, игнорирайки определянето на енергийната свързаност на България със Западните Балкани. Тези решения за пътя на газопровода се приемат по време на българското Европредседателство и ни обричат да станем придатък към Западните Балкани, допълват работодателите.Надяват се, че българските представители в ЕС ще положат необходимите усилия този проект да определи България да стане разпределител със стратегическото си положение на този енергиен поток.АИКБ, БСК и КРИБ се надяват, контактите на премира, вицепремиера и енергийния министър с лидерите в ЕС по време на Българското председателство на Съвета на ЕС да помогнат да бъде издигната ролята на България в областта на енергийната свързаност на Западните Балкани и да дадат възможност за успешно решаване на въпросите по диверсификация на доставката на енергийни източници, а също и връщането на позициите на България като енергиен център, които са изпуснати, докато е спрян проектът \"Южен поток\".", "date": "2018.02.16", "title": "Работодатели искат България да е разпределител в проекта \"Бял поток\""}
{"url": "https://news.bg/health/lekarite-homeopati-ochakvat-profesionalna-diskusiya-za-izuchavane-na-spetsialnostta-si.html", "text": "Академик (Иван) Юхновски е инициирал кампания в рамките на БАН, насочена срещу хомеопатията и срещу нейното изучаване в Медицинските университети.Това се казва в писмо до медиите от Българската медицинска хомеопатична организация (БМХО).От организацията очакват разговорите да продължат на професионално ниво.Според членовете на организацията кампанията е достигнала апогея си с препоръката за прекратяване на обучението на студентите по хомеопатия и започването на обществена дискусия в медиите. Публикуваното писмо, \"подписано\" от членове на БАН, цитира тенденциозно подбрани документи и становища, смятат медиците, практикуващи хомеопатия.Писмото квалифицира преподаването на хомеопатия в Медицинските университети като \"анахронизъм\", самата хомеопатия, като \"лъженаучен принцип, противоречащ на основните принципи на физиката и химията\".\"Дискусията, дирижирана от физици и химици, хора без нужната медицинска квалификация, е подвеждаща за академичната медицинска общност, а последвалите публикации са обида към квалифицирания труд на над 2500 български лекари с допълнителна квалификация по Клинична хомеопатия, упражняващи своята дейност съгласно изискванията на Закона за Здравето /раздел VI/\", се казва в писмото на Българската медицинска хомеопатична организация.Според тях, в предложението за прекратяване на изучаването на хомеопатия в Медицинските университети е цитирана тенденциозно Декларацията на Научния консултативен съвет на европейските академии /EASAC/.Тази декларация определя хомеопатията като потенциално опасна главно по две причини - забавяне на първия контакт с лекар и последствията от това, както и лош контрол на качеството на произвежданите хомеопатични препарати.Според българските хомеопати това наистина е така в някои страни, където с хомеопатия се занимават не-лекари и те сами си приготвят лекарствата. В повечето европейски страни, където хомеопатия практикуват само лекари и хомеопатичните лекарства подлежат на регистрация и строг контрол, медикаментите се отпускат само в аптечната мрежа, както и останалите лекарствени препарати.В България, клиничната хомеопатия се практикува само от лекари. Това е единственото течение в хомеопатията, което се преподава в Медицинските университети. У нас се използват хомеопатични продукти, които са произведени по всички правила на добрата производствена практика, регистрирани са като лекарствени продукти в Изпълнителната агенция по лекарствата и се отпускат в аптеките.Следователно, първият контакт на пациента е с лекар, чиято квалификация в конвенционалната и неконвенционална медицинска практика му позволява да избере най-подходящия за неговото здравословно състояние метод.Българските медици се позовават на резолюции на Европейския парламент и на Парламентарната Асамблея на Съвета на Европа, които не само не отричат неконвенционалните методи на лечение (в това число и хомеопатията), а предлагат и по-голяма хармонизация в рамките на Европейския съюз. В отговор на това, миналата година беше приет Европейски стандарт за лекари с допълнителна квалификация по хомеопатия.", "date": "2018.02.16", "title": "Лекарите-хомеопати очакват професионална дискусия за изучаване на специалността си"}
{"url": "https://news.bg/int-politics/oon-skochi-antiimigrantskiyat-zakon-na-ungariya-e-pokushenie-sreshtu-pravata-na-choveka.html", "text": "Организацията на обединените нации (ООН) нарече антиимигрантския закон, предложен в Унгария \"покушение срещу правата на човека\" и призова унгарското правителство да защитава правото на свобода на сдружаване, съобщва \"Ройтерс\".Дяснонационалистическото правителство в Будапеща във вторник внесе законодателството в парламента, което ще предостави правомощия на министъра вътрешните работи да забранява неправителствени организации, които подкрепят миграцията и представляват \"опасност за националната сигурност\".Законопроектът е част от антиимигрантската политика, провеждана от премиера Виктор Орбан, която се вторачва особено върху кампанията, провеждана от родения в Унгария финансист и филантроп Джордж Сорос за укрепване на либералните ценности в Източна Европа, включително и тези на отворените граници.Законът бележи по-нататъшно затягане на контрола върху огранизации, \"работещи по проблеми, които правителството смята, че се бият с интересите на държавата, като миграцията и пердоставяне на убежище\", изтъкна говорителят на върховния комисар на ООН за правата на човека.Това представлява \"неоправдано ограничение на правото на свобода на сдружаване и е тревожно продължение на покушението от страна на правителството върху правата на човека и гражданството пространство\", подчерта говорителят на прескоференция в Женева.Унгарското правителство твърди, че законопроектът, който също така ще наложи 25 процента данък върху чуждестранните дарения за неправителствените организации, които подкрепят миграцията в Унгария, има за цел да възпрепяства нелегалната имиграция, която според Орбан ерозира европейската стабилност и е частично подтиквана от Сорос, който има двойно унгарско и американско гражданство.\"Такъв данък вероятно ще доведе до намаляване на бюджетите и ще наруши набирането на средства, като по този начин ще подкопае способността на неправителствените организации да осъществяват своите дейности и услуги\", посочи още говорителят.", "date": "2018.02.16", "title": "ООН скочи: Антиимигрантският закон на Унгария е \"покушение срещу правата на човека\""}
{"url": "https://news.bg/crime/kmetat-na-borovan-ne-uvolnyava-hora-zaradi-klipove.html", "text": "Кметицата на Борован Десислава Тодорова заяви в ефира на Нова, че заради медиен натиск няма да уволнява служителите от дома, откъдето бе разпространено видео с насилие над деца.\"Не уволнявам хора заради клипове и медиен натиск\", отсече Тодорова.По думите й става дума за желание за поредна сензация и раздаване на правосъдие в ефир. Тодорова смята, че при отразяването на проблема се правели внушения за това, че институциите си прехвърляли топката.Кметът на Борован акцентира, че все пак тя няма право да наказва. Това било превишаване на правомощията й.Тодорова обясни, че всички служители, за които е ясно, че насилвали децата, не работят с тях. Тя допълни, че двама са в болничен, а един е в отпуск.В края на месеца се очаква възпитателката Людмила Петрова, която бе заснета да посяга на дете, да се върне на работа. Тогава предстои да бъде уволнена от новият временно заемащ поста управител, категорична е Тодорова.Достатъчно данни имало, че служители са упражнявали вербално и физическо насилие, но \"случаите, които медиите излъчиха, са едва от октомври 2017 година\".", "date": "2018.02.16", "title": "Кметът на Борован не уволнява хора заради клипове"}
{"url": "https://news.bg/politics/borisov-se-pouspokoi-po-temata-nato-sled-sreshta-s-jaldaram.html", "text": "И сутринта, и днес съм доста по-спокоен, ведър на тема НАТО, тъй като южният фланг на НАТО е защитен надеждно от Турция. Такава оценка направи премиерът Бойко Борисов пред медиите днес след срещата с турския си колега Бинали Йълдъръм. Срещата им се проведе в рамките на Мюнхенската конференция по сигурността.Борисов изрази и задоволството си, че все повече европейски страни влизат в нашия тон (бел.ред. българския и турския) за нормализиране на отношението, \"за да можем да харчим парите повече за инфраструктура, образование, за култура и дружба, а не да правим отново огради и отбранителни валове, което струва милиарди\". \"Мир и спокойствие е по-добре от война\", отсече Борисов.Една от темите в този разговор най-вероятно е била и  на председателите на Европарламента, ЕК и Съвета на Европа с турския президент Ердоган, на която България ще бъде домакин.Във всичките си изказвания до момента Борисов каза, че изключително важно за ЕС в момента е да поправи отношенията си с Турция, тъй като тя е на южния фланг на НАТО, има най-голямата армия и ако не спазва споразумението за мигрантската криза, това ще се превърне в огромен проблем за Европа.В тона на турския премиер Бинали Йълдъръм, Борисов посочи, че коридорите 8 и 10, които касаят Балканите и които изграждаме, пряко касаят цяла Европа и прокарват връзката с Турция, Грузия, Азербайджан, та чак и до Китай. Премиерът се похвали и за това, че се връзват жп линиите и магистралите, но и дигиталната инфраструктура.Преди това Бинали Йълдъръм заяви, че е впечатлен от постигнатото от България и особено по коридор 10 и 4. Неговото мнение е също, че когато те бъдат приключени от Мюнхен и дори от Лондон ще може да се достига и до Китай.\"Турция гарантира мира и благоденствието в Европа, защитавайки я от мигрантите. Ние имаме успешно споразумение както с ЕС, така и с премиера Борисов\", похвали сътрудничеството между двете държави Бинали Йълдъръм.Той посочи, че продължават да изпълняват задълженията си, мигрантите да не минават от Турция през България. \"Също така обаче искаме и Европа да има повече разбиране за нашата ситуация и какво правим ние за това\", заяви турският премиер и допълни, че като член на НАТО \"очакваме от нашите партньори да оценят колко чувствителна е нашата ситуация в момента\".Преди това министър-председателят Бойко Борисов участва в дискусията: \"Защитавайки заедно сигурността на Запада, отбранителният съюз и неговото въздействие върху трансатлантическите отношения\", чийто модератор беше председателят на Групата на ЕНП в Европейския парламент Манфред Вебер.\"Североатлантическият договор остава основен гарант за колективната отбрана на европейските съюзници. В същото време, засилването на Общата политика за сигурност и отбрана на ЕС е инвестиция в европейския фланг на НАТО. Установяването на Постоянното структурирано сътрудничество в областта на отбраната е важна стъпка в този процес\", посочи премиерът Борисов като отбеляза, че PESCO подпомага изграждането на съвместни способности чрез многонационални проекти, което е стъпка напред към засилване на европейската интеграция в областта на отбраната.Вчера на официалната вечеря преди откриването на Мюнхенската конференция по сигурността премиерът , и в Еврозоната. Той се мотивира, че страната ни пази най-добре границата с Турция, спазва стриктно Маастрихтските критерии и има едни от най -добрите макроикономически показатели в Европа.", "date": "2018.02.16", "title": "Борисов се поуспокои по темата НАТО след среща с Йълдъръм"}
{"url": "https://news.bg/crime/domashen-arest-za-gen-kircho-kirov.html", "text": "Военно-апелативният съд наложи мярка за неотклонение за бившия директор на Националната разузнавателна служба - генерал-лейтенант Кирчо Киров. Мярката \"домашен арест\" е по искане на военните прокурори.Припомняме, че на 22.01.2018 г. Софийски военен съд наложи на Кирчо Киров  и конфискация на половината от притежаваното имущество. Присъдата на Киров е за това, че от 2007 г. до 2011 г. като директор на Националната разузнавателна служба е присвоил от бюджета на службата валута -евро и щатски долари в особено големи размери - пет милиона и сто хиляди лв. Обвинението квалифицира случая като особено тежък. Кирчо Киров е имал и съучастник - негов подчинен началник отдел.Според определението на военно-апелативните съдии има опасност подсъдимият да се укрие. Затова и мярката за неотклонение на генерал Киров е променена от \"парична гаранция\" на \"домашен арест\".Припомняме, само преди десет дни  с двегодишна условна присъда. Бившият директор на Националната разузнавателна служба беше осъден от Софийския градски съд за разгласяване на класифицирана информация.Първата присъда на Киров е за безстопанственост, от която са настъпили щети в размер на близо 5 млн. лева. За това обвинение Киров получи присъда от 10 г. затвор.Тогава то коментира пред медиите, че не само смята да обжалва, но  като смята да сезира и чужди служби и съдилища и директно обвини като \"поръчител\" на \"войната\" срещу себе си и семейството си настоящия директор на ДАР Драгомир Димитров. Именно по този повод Киров заяви: \"Има и стогодишни войни.\"", "date": "2018.02.16", "title": "Домашен арест за ген. Кирчо Киров"}
{"url": "https://news.bg/world/mohamed-e-nay-razprostranenoto-mazhko-ime-v-bryuksel.html", "text": "Белгийската статистическа служба Statbel публикува ежегодно актуализиране на първите имена на цялото население в Белгия. През 2017 г. Мария и Мари са най-често срещаните имена сред жените. Моник, Мартин и Натали допълват първите 5.В Брюксел сред най-често срещаните имена е Мохамед, а във Валония Жан, Мишел и Филип. Сред мъжете Жан, Марк, Патрик, Мишел и Люк водят белгийския топ 5.Има обаче редица различия по отношение на възрастта и мястото на пребиваване. За момчетата на възраст под 18 години Лукас, Томас и Луи са най-често срещаните имена. Марк, Патрик и Люк заемат първо място сред мъжете на възраст между 18 и 64 години.Що се отнася до мъжете на възраст над 65 години, най-често срещаните имена са Жан, Андре и Роджър. Във Фландрия Марк, Ян и Люк са на първо място. Съществуват по-малко различия по отношение на възрастта и мястото на пребиваване сред жените. Във Фландрия и Брюксел Мария и Мария са на първо и второ място, докато тези места са заети от Мари и Натали в Валония. Третото място е за Рита във Фландрия, за Фатима в Брюксел и за Мария във Валония.По отношение на женските възрастови групи Мария и Мари запазват първото и второто място сред жените на възраст от 18 до 64 години и жените над 65 години. Ема се нарежда на първо място сред момичета на възраст под 18 години, следвана от Мари и Лора.", "date": "2018.02.16", "title": "Мохамед е най-разпространеното мъжко име в Брюксел "}
{"url": "https://news.bg/int-politics/stranite-ot-zapadnite-balkani-v-es-samo-sled-tezhki-reformi.html", "text": "Европейският съюз каза на шестте страни от Западните Балкани, стремящи се към членство в Общността, че ще трябва да приложат трудни реформи, преди да им бъде позволено да се присъединят към богатата общност, съобщава \"Ройтерс\" от София.Притеснен от нарастващото влияние на Русия и Китай на Балканите, ЕС предприе нова кампания за интеграция, давайки на Сърбия и Черна гора предварителна дата за присъединяване до 2025 г.Ала много страни членки на ЕС остават предпазливи за допускането на Западните Балкани, след като регионът все още е белязан от войни, водени по етнически признак през 1990-те години, а също така е известен и с ширещото се беззаконие.Те подчертават, че кандидатите, които също така включват Македония, Албания, Косово и Босна и Херцеговина, трябва да подобрят демократичните си устои и да изкоренят рушветчийството и организираната престъпност.\"Всеки осъзнава, че условията трябва да бъдат изпълнени, че качеството е преди скоростта, че стратегията не е покана за пренебрегване на условията\", изтъкна еврокомисарят по разширяването Йоханес Хан по време на срещата на външните министри на ЕС и Западните Балкани в България, която в момента е ротационен председател на Съвета на ЕС.Германия води лагера на скептиците, подчертавайки продължаващите проблеми с корупцията и върховенството на закона в страните, които се присъединиха към ЕС през 2004 и 2007 г., включително България, Румъния, Полша и Унгария.\"Важно е да се продължи напред, но и от двете страни. Трябва да сме отворени и трябва настояваме за много реформи\", подчерта външният министър на Белгия Дидие Рендерс.Регионалните спорове също възпрепятстват процеса по присъединяване, като Сърбия - и някои страни членки на ЕС - отказват да признаят независимостта на Косово, а Македония все още води спор с южната си съседка Гърция за името си.Испания, където конфликът между централното правителство в Мадрид и сепаратистите в Каталуния се засили през последните месеци, е сред петте страни членки на ЕС, които не признават Косово.Македонският външен министър Никола Димитров заяви, че се надява дипломатическите усилия скоро да доведат до компромис за името с Гърция, която блокира опита на Скопие за членство в Общността.\"Правим всичко възможно, за да има политическо решение през юни\", посочи Димитров, надявайки се, че ЕС ще се съгласи да започне преговори за членство със Скопие тогава.Неговият албански колега заяви, че регионът се нуждае от пари за развитие от ЕС, а не само съвети за укрепване на демокрацията.\"Върховенството на закона е на първо място, но няма правова държава без икономическо развитие\", натърти първият дипломат на Албания.", "date": "2018.02.16", "title": "Страните от Западните Балкани в ЕС? Само след тежки реформи"}
{"url": "https://news.bg/int-politics/merkel-udari-polsha-i-ukrayna-za-severen-potok-2-ne-bil-opasen-za-energiynata-sigurnost.html", "text": "Германия и Полша имат различни възгледи относно проекта за газопровод \"Северен поток 2\", който ще свързва Русия и Германия по дъното на Балтийско море, като Берлин не смята, че той представлява заплаха за диверсификацията на енергийните доставки. Това обяви германският канцлер Ангела Меркел, цитирана от \"Ройтерс\".Полският премиер Матеуш Моравиецки призова САЩ да наложат санкции върху планирания газопровод, който миналия месец американският държавен секретар Рекс Тилърсън заяви, че правителството на САЩ разглежда като заплаха за енергийната сигурностс на Европа.\"Имахме различни възгледи по въпроса за \"Северен поток\", коментира Меркел пред журналисти след среща с Моравиецки в Берлин.\"Смятаме, че това е икономически проект. Ние сме също така и \"за\" енергийната диверсификация. Ние също така искаме Украйна да продължи да транзитира газ през територията си, но смятаме, че \"Северен поток 2\" не представлява опасност за диверсификацията\", добави тя.", "date": "2018.02.16", "title": "Меркел удари Полша и Украйна за Северен поток 2, не бил опасен за енергийната сигурност"}
{"url": "https://news.bg/crime/chak-v-reanimatsiya-se-borili-za-zhivota-na-rodilkata-deyana.html", "text": "С разпит на свидетели продължи делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за смъртта на родилката Деяна Георгиева.На този етап подсъдимите не пожелаха да дадат обяснения по делото.Припомняме, 19-годишната Деяна Георгиева почина в края на 2011 година, 42 дни след раждане в столичната болница \"Шейново\". Изписана недоизлекувана, младата жена постъпва дни по-късно в \"Пирогов\", където, въпреки очевидните признаци на тежка инфекция, тя не е оперирана, а лекарите предприемат \"изчаквателна тактика\".След девет дни без предприемане на животоспасяваща операция, Деяна бива прехвърлена в университетска болница \"Александровска\", където, въпреки усилията на медиците, умира от сепсис, заразил почти всички органи.В първите четири години след смъртта на жената има четирима прокурори. Всеки от обвинителите, след като бъде назначен по случая, назначава наново една и съща експертиза, която се бави по цяла година, разказва майката.Людмила Велинова - майка на починалата Деяна, разказа, че дъщеря й и бащата на детето Марат Михайлов са живеели на семейни начала. Двамата решили да имат дете. По време на бременността младата жена не е имала проблеми.Деяна ражда в болница \"Шейново\", като се наложило спешно секцио, защото по време на раждането са паднали тоновете на детето.За подсъдимия д-р Лозанов тя заяви, че е дошъл накрая на операцията и само я е зашил.Час-два след операцията Деяна се е обадила, че до нея в стаята има оперирана жена със стомашно разстройство и се е опасявала да не се зарази от някаква инфекция.На следващия ден и при Деяна започва стомашно разстройство, разказва майка й. По-късно започва да повръща, подува й се корема. Деяна се оплаква, че няма кой да й обърне внимание, а по-късно припада. Завеждат я на интернист, който й включва системи. След това е изписана. Диагнозата й била коремен вирус.В къщи Деяна вдига висока температура. Идва Спешна помощ, дават й болкоуспокояващо, но облекчението е само временно.При повторно повикване отново идва Спешна помощ и лекарите преценяват, че родилката трябва да постъпи в инфекциозна болница. Там лекар се усъмнява, че родилката има перитонит. Карат я в Института за спешна медицинска помощ \"Пирогов\", но оттам отказват да ги приемат. Отказват и от Александровска болница, за да не зарази отделението. По това време болките на Деяна стават нетърпими.След обаждане на майката до медии и тяхната намеса, Деяна я връщат в \"Пирогов\", където тя е закарана почти в безсъзнание. От д-р Филипов научава, че й е направена лапароскопия.Припомняме, лапароскопията е ендоскопски диагностичен метод, чрез който се прави оглед отвътре на коремната кухина, през тънка няколко милиметра тръба (лапароскоп). Тя е поставена през малък разрез в областта на пъпа.Велинова разказа, че е видяла епикризата и там пишело, че при лапароскопията е видян некротирал участък на дебелото черво. По думите на майката, лекарите не са били наясно какво се случва.Резултатите от изследванията в инфекциозна болница показват, че е имало  с бъбреците.Болната родилка е закарана в Александровска болница. Деяна няколко дни се храни, но по думите на майка й, и в тази болница не знаели за какво става въпрос. Започват да й преливат кръв, а лекарите уверяват, че така протичало заболяването, разказа през сълзи Велинова..По думите на Велинова дъщеря й й заявила, че си отива. Молела се да й кажат какво й е. Лекар й заявил, че се колебаят между три диагнози.Преместват я в реанимация и искат съгласие да я оперират незабавно, защото проблемът е гинекологичен, разказа плачейки майката.Велинова попита многократно \"Защо е чакано, защо?\"При операцията отстраняват матката на Деяна и по думите на майката, лекар й е казал, че в матката имало плацента.Единствените хора, които са се борили за живота на Деяна, са били хората от реанимацията в Александровска болница, заяви Велинова.След 42 дни борба, Деяна губи битката за живота си.По време на цялото заседание сестрата на Деяна държеше портрет със снимката й.Предстои разпит на бащата на детето на Деяна Марат Михайлов.Пред съда беше донесен листа с трите диагнози, които лекар е дал на майката. Адвокатите на подсъдимите поискаха тя да не се приема.Адвокатът на Людмила Велинова поиска тя да бъде включена в делото и да се удостовери чрез експертиза по почерка, лекарят, който я е написал. Съдът постанови, че не може да се приобщи като доказателство по делото, тъй като от него не се установява самоличността на лекаря.Марат Михайлов - баща на детето на Деяна разказа, че бременността й е протекла нормално. Решението да ражда в болница \"Шейново\" е било нейно. На другия ден, след раждането на детето, е отишъл и тя се е оплакала, че коремът я боли.На изписването й от \"Шейново\" се е чувствала зле, била е бледа и се е държала за корема, свидетелства Михайлов. В къщи коремът е продължил да я боли. Той си спомни, че още при изписването тя била с температура.По думите му при лапароскопията лекарите нищо не са видели. Михайлов си спомни, че в Александровска болница Деяна е била на хемодиализа, но нямало резултат. Лекарите му обяснили, че има сепсис и трябва да се махне матката, защото органите един по един заминавали.В \"Пирогов\" по думите му са й дали някакъв антибиотик за сепсиса, но после се оказало, че той само замаскирал процеса. Там е правена и кръвна картина.Марат Михайлов заяви, че за детето им Майкъл се грижи той, а майката на Деяна попита от колко време той гледа детето.", "date": "2018.02.16", "title": "Чак в реанимация се борили за живота на родилката Деяна"}
{"url": "https://news.bg/int-politics/osvobozhdavat-germanskiya-zhurnalist-denis-yudzhel-ot-zatvor-v-turtsiya.html", "text": "Германският журналист Денис Юджел, който е в турски затвор от година, ще бъде освободен, съобщава германското външно министерство, цитирано от DW.Според информацията, правителството е \"облекчено и доволно\" и благодари на турската съдебна система. Говорител на правителството коментира, че германският външен министър Зигмар Габриел е \"работил интензивно за разрешаване\" на това дело и допълва, че не е имало \"мръсни сделки\".Юджел, който има немско и турско гражданство, е кореспондент на немския всекидневник \"Велт\" бе обвинен, че работи за терористична организация.На среща с канцлера Ангела Меркел в четвъртък турският министър-председател Бинали Илдирим намекна, че е имало някакво \"движение\" в случая на Юджел и той се надява, че Юджел скоро ще бъде освободен.Делото на Юджел, както и случаи на други задържани журналисти и активисти, напрегна отношения с Анкара. Меркел нарече случая на Юджел \"бреме\" за двустранните отношения.Главният редактор на \"Велт\" Улф Пошар коментира, че освобождаването му е \"най-добрата новина досега, ние сме толкова щастливи. Благодаря на всички поддръжници\". Вестникът е бил предварително информиран за освобождаването от адвоката на Юджел.", "date": "2018.02.16", "title": "Освобождават германския журналист Денис Юджел от затвор в Турция"}
{"url": "https://news.bg/int-politics/es-rezhe-velikobritaniya-da-e-sas-statuta-na-norvegiya-i-shveytsariya-sled-brekzit.html", "text": "Главният преговарящ на Европейския съюз по Брекзит Мишел Барние обяви, че Великобритания затваря вратата за модели на сътрудничество, установени с други страни извън ЕС като Норвегия и Швейцария, съобщават британски медии.Някои британски политици настояват на идеята за излизането на Великобритания от ЕС, но да бъде следван подобен модел на Норвегия, която заедно с Швейцария, Исландия и Лихтенщайн е член на Европейската асоциация за свободна търговия и плаща за достъпа до единния пазар на ЕС.Барние добави, че Великобритания понастоящем се насочва към безредно отделяне от ЕС, въпреки че мнозинството от британските политици искат това да стане по необходимия ред. Той също така каза, че Великобритания е отговорна за разрешаването на проблема с границата между Република Ирландия и Северна Ирландия.Междувременно британският премиер Тереза Мей днес е на посещение в Берлин, за да обсъди преговорите за Брекзит с германския канцлер Ангела Меркел. В медиите се изтъква, че срещата в Берлин е стратегия на Мей да заобиколи Европейската комисия и да се договаря пряко с европейските лидери, тъй като страните членки на ЕС не са доволни от хода на преговорите по Брекзит.", "date": "2018.02.16", "title": "ЕС реже Великобритания да е със статута на Норвегия и Швейцария след Брекзит "}
{"url": "https://news.bg/crime/razchistvat-plazha-na-slanchev-bryag-ot-beton.html", "text": "Разчистват плажа на \"Слънчев бряг\" от бетонни елементи. Министерството на туризма информира, че се освобождават 1438 кв. м. площ от ивицата на морски плаж \"Слънчев бряг - север\". Към момента те са заети от бетонни елементи на игрище за мини голф.Мини голф игрището е сред незаконните обекти, съборени при разчистването на ивицата от новия наемател. Според ведомството новият наемател продължава стриктно да спазва поетите ангажиментите и задълженията си по договор.Премахването на бетона от плажа е част от подготвителните дейности преди началото на летния сезон. Предстоят срещи на местно ниво през следващите месеци за обсъждане на готовността за сезона. Ще се направят и инспекции преди старта на лятото, в които да участват както експерти от Министерството на туризма, така и от всички останали контролни органи.В края на миналата седмица министърът на туризма Николина Ангелкова направи инспекция. Проверен беше хода на работа на събарянето на незаконните обекти. Инспекцията на министъра установи, че вече са премахнати над 190 незаконни постройки.До средата на май месец трябва всички нерегламентирани обекти да бъдат съборени и плажът да е разчистен. Тогава влиза в сила и забраната за строителство по курортите.Припомняме, през 2016 г. беше прекратен договорът с концесионера на плаж \"Слънчев бряг - север\" заради разполагането на обекти с площ надвишаваща с 8000 кв. метра одобрената от министъра на туризма схема.В началото на миналата година пък бе определен нов наемател на плажа. Избраната фирма, която управлява плажната ивица, е сключила 5-годишен договор. За всяка от годините на управление фирмата ще плаща на държавата такса в размер на 1,650 млн. лв. Цените на плажните принадлежности бяха намалени с 2 лв. до 8 лв. за 1 бр. чадър и 1 бр. шезлонг.", "date": "2018.02.16", "title": "Разчистват плажа на \"Слънчев бряг\" от бетон"}
{"url": "https://news.bg/crime/obyaven-za-mezhdunarodno-izdirvane-varnenets-poluchi-6-godini-zatvor-zadochno.html", "text": "45-годишният Александър Т. от Варна, обявен за международно издирване,  получи задочно 6 години лишаване от свобода за неплащане на данъци в особено големи размери Преди да бъде привлечен към наказателна отговорност, подсъдимият напуснал адресите, на които живее в България и е обявен за издирване.Ефективната присъда, е за престъпление в периода от декември 2010 до 14 март 2011 год. Като търговски пълномощник на \"Смарт петролиум\" ЕООД 45-годишният висшист укрил данъци в размер на 186 674 лева.За престъплението е използвал фалшиви документи пред органите по приходите и потвърждавал измамата в подадените пред ТД на НАП във Варна справки-декларации и приспадал неследващи се данъчни кредити.Александър Т. е осъждан 15 пъти за кражби и държане с цел разпространение на наркотици.С последната присъда, влязла в сила през февруари 2015 г. също за данъчно престъпление в особено големи размери, извършено от него като собственик на дружество \"КЕС\" ООД, получил и наказание 5 години лишаване от свобода. Тогава бюджетът на страната бил ощетен със 186 662 лева.", "date": "2018.02.16", "title": "Обявен за международно издирване варненец получи 6 години затвор задочно "}
{"url": "https://news.bg/regions/v-brestnik-ne-iskat-bomboubezhishteto-im-da-stane-chasten-priyut.html", "text": "Жителите на пловдивското село Брестник не одобряват идеята за създаване на частен дом за нуждаещи се в центъра на селото. Повечето от тях са на мнение, че ако се направи нов кризисен център, то това ще доведе до редица проблеми на селото с наркомани и с бездомници, съобщи bTV.От община Родопи уточниха, че никой не се е допитал предварително до тях дали е удачно точно на това място да се отвори нов приют за нуждаещи се.Против идеята за изграждане на кризисния център се обявиха и от читалището. Техният аргумент е, че бившето бомбоубежище е дадено за ползване като склад, а не като приют. Това е културна институция и наемателите нямат право на подобна дейност.\"Инициативата е много хубава, но не е подходящо мястото. Не може тук, в читалището, да се правят такива неща!\", заяви председателят на културната институция в село Брестник Стоянка Павлова.Освен хората, които се обявиха против изграждането на кризисния център, се появиха и такива, които подкрепят инициативата. \"По принцип идеята не е толкова лоша. Но това са опасенията на хората - предимно заради децата ни\", поясни Лиляна Катранджиева, жител на Брестник.Кметът на селото Елена Проданова от своя страна заяви, че би приела решението на гражданите. \"Ако всичко е законово и жителите на селото се съгласят да изгради частен кризисен център за нуждаещите се, то аз ще се съобразя с тяхното желание\", каза Проданова.Идеята за първи частен кризисен център е на световния вицешампион по карате Иван Команов и на пловдивския предприемач Димитър Навущанов.\"Идвайки тук, те ще могат да получат през зимните месеци легло, топла завивка, гардероб, топла вода и малко домашен уют\", мотивира идеята си пловдивският предприемач.Георги Титюков, зам.-кметът на Пловдив подкрепя идеята за създаването на частен кризисен център в Брестник.\"Наистина в нашия приют и център за временно настаняване в момента има 35 души настанени. Да се надяваме, че зимата приключва и няма да е много студено. Ако се наложи да настаняваме допълнително, наистина ще срещнем трудности\", допълни той.", "date": "2018.02.16", "title": "В Брестник не искат бомбоубежището им да стане частен приют"}
{"url": "https://news.bg/tourism/nikolina-agelkova-s-nagrada-ot-mezhdunarodno-turistichesko-izlozhenie.html", "text": "Министърът на туризма Николина Ангелкова получи награда за най-актуална тема в областта на туризма. Това стана по време на церемонията по връчване на ежегодните награди на Международната туристическа борса \"Ваканция и СПА Експо\" в четвъртък вечерта.Ангелкова е оценена за цялостната дейност на Министерството на туризма при прилагане на новите информационни технологии в развитието на сектора.Сърдечно благодаря за наградата, тя е високо признание за нашата работа. Убедена съм, че с общите усилия на всички ще затвърдим позицията на страната като водеща туристическа дестинация на международно ниво, допълни министърът. Дигитализацията не е бъдеще, тя вече е настояще за сектора, заяви Ангелкова.Министър Ангелкова пък връчи на Република Сърбия наградата за активно национално представяне по време на изложението. Това е първото участие на Сърбия на \"Ваканция и СПА Експо\". Тази година Сърбия страна партньор изложението.На форума бяха представени и туристическите възможности на Сърбия. Туристическата организация на държавата представи възможностите за туризъм в страната пред българските туристически медии, туроператори и туристически агенции. Пресконференцията беше част от официалната програма на събитието.Пресконференцията беше подкрепена от министър Ангелкова и зам.-министъра на търговията, туризма и телекомуникациите на Сърбия, Рената Пинджо.Изпълнителният директор на Туристическата организация на Сърбия Мария Лабович заяви, че фокусът на сръбския туризъм са градските почивки, SPA и планински почивки. Сериозното предимство на съседката ни е, че предлага целогодишен туризъм.Други говорители по време на събитието бяха и Слободан Ункович, зам.-директор на туристическа организация на Белград и Вихра Огнянова, управляващ директор Prim Expo.Сред популярните дестинации за градска почивка в Сърбия бяха изтъкнати Белград, Нови Сад и Ниш заради многото спортни и културни събития през цялата година.Спа центровете пък са разположени най-вече в подножието на планини, заобиколени от гори, и са приятни за пребиваване на туристи и през лятото, и през зиматаНа изложението беше представено, че планинските курорти на Сърбия също предлагат зимни и летни оферти. На Копаоник, Стара планина и Златибор се предлагат различни програми за туристите - от планинарство, планинско колоездене и разходки по пешеходните пътеки до mountain carta, тюбинг, бобслей по релси и парапланеризъм.", "date": "2018.02.16", "title": "Николина Агелкова с награда от международно туристическо изложение"}
{"url": "https://news.bg/health/mu-varna-iska-da-kupi-umbal-sv-marina-varna.html", "text": "Медицинският университет във Варна изрази готовност и желание да стане едноличен собственик на капитала на УМБАЛ \"Св. Марина\"- Варна.Това стана на среща на министрите на здравеопазването и на образованието с ректорите на висшите училища, провеждащи обучение по медицина.Възможността за това придобиване се дава от разпоредба в Закона за лечебните заведения, но откакто тя съществува до момента нито едно висше учебно заведение не е изразило желание за това.Министърът на здравеопазването Кирил Ананиев уточни, че тази болница е със съществено значение.\"Министерството на здравеопазването отчита, че УМБАЛ \"Св. Марина\" е лечебното заведение със съществено значение както за удовлетворяване на здравните потребности на пациентите от североизточния регион на страната, така и за образователния процес и за научното развитие на МУ - Варна. Важно е също, че УМБАЛ \"Св. Марина\" няма никакви финансови задължения\", заяви Ананиев.По думите му при наличие на изявено желание от страна на ръководството на медицинския университет и на университетската болница следва да се предприемат действия за реализиране на тази възможност. Здравният министър допълни, че при готовност и заявено желание от страна на други висши училища да се възползват от тази разпоредба, предложенията ще бъдат разгледани и ще бъдат предприети съответните действия.", "date": "2018.02.16", "title": "МУ-Варна иска да купи УМБАЛ \"Св. Марина\"- Варна"}
{"url": "https://news.bg/politics/nzok-se-opalchi-na-zdravniya-ministar-za-iskanata-ostavka.html", "text": "Здравният министър няма право да иска оставката на председателя на Здравната каса според законите на България. Това заявяват от Националната здравно осигурителна каса, като се позовават на Закона за здравното осигуряване (ЗЗО).Според чл. 19, ал. 4 от Закона за здравното осигуряване мандатът на управителя на Касата може да бъде прекратен предсрочно с решение на Народното събрание при определени условия.От НЗОК цитират тези условия:Припомняме, тази сутрин в парламента , че е поискал оставката на шефа на Здравната каса Камен Плочев, след като с писмо от НЗОК е поискана актуализация на бюджета на Касата директно от Народното събрание. От думите на Ананиев стана ясно, че той е изискал среща и разпитал Плочев дали е разписвал писмо с такова искане. Като видял писмото на Камен Плочев здравният министър изпаднал в ужас. Премиерът Бойко Борисов и министърът на финансите Владислав Горанов също били притеснени и не знаели какво да кажат, стана ясно от думите на Ананиев.\"Писмото, предизвикало реакцията на министър Ананиев, не попада в основанията за предсрочно освобождаване на Управителя на НЗОК.Още повече, министърът на здравеопазването няма правомощия да иска оставка на Управител на здравната каса. Неслучайно законодателят е регламентирал избора на Управител на НЗОК да се извършва от Народното събрание. Целта е да се елиминира възможността да се оказва влияние от страна на изпълнителната власт\", се казва в писмото от Касата.От Националната здравноосигурителна каса припомнят, че с множество писма от 2015 г. и последното - от 02 февруари 2018 г., Касата е уведомявала многократно Министерството на здравеопазването за задълженията на Българската държава за искове от държави-членки за възстановяване на разходи по реда на чл. 62 от Регламент (ЕО) № 987/2009.\"С писмо, изх.№ 04-04-42 от 02.02.2018 г. проф. д-р Камен Плочев е уведомил министър Кирил Ананиев и зам.-министър Жени Начева за задълженията на България, които НЗОК администира към здравноосигурителните институции на другите държави-членки на ЕС и които възлизат общо на 271 358 066,67 лв. От тях задълженията към германските здравни фондове са в размер на 128 138 187,79 лв. Неприключените задължения, за които до края на 2018 г. изтичат 18-месечните срокове за заплащане, ще бъдат в размер на 207 430 621,17 лв.\", се казва в мотивите на Касата.От Българската Здравноосигурителна каса припомнят, че държавите-членки разполагат с 18-месечен срок от получаване на исковете, за да възстановят разходите към осигурителните институции на другите държави-членки. То е за предоставено и авансово заплатено от тях лечение на чужди здравноосигурени лица в лечебните заведения на тяхна територия. След това започват да текат лихви. Към 31 януари 2018 г. просрочените задължения на НЗОК към здравните фондове в другите държави членки възлизат на 133 571 232,07 лв. Това е според чл. 67, параграф 5 от Регламент (ЕО) № 987/2009.Писмото, което е получил министър Ананиев на 02 февруари 2018 г., е изпратено до всички парламентарни групи, защото управителят на НЗОК се избира от Народното събрание. Проф. д-р Камен Плочев е избран с гласовете на всички парламентарни групи, като \"за\" са гласували 205 депутати и 1 \"въздържал се\".Целта на писмото е депутатите да бъдат запознати с този финансов ангажимент и да се потърси законодателно решение. Писмото няма характер на документите, с които се инициира нормативно установената актуализация на Закона за бюджета на НЗОК за 2018 г., обясняват от Касата.", "date": "2018.02.16", "title": "НЗОК се опълчи на здравния министър за исканата оставка"}
{"url": "https://news.bg/int-politics/6-zhurnalisti-poluchavat-dozhivoten-zatvor-zaradi-prevrata-v-turtsiya.html", "text": "Според държавната информационна агенция на Турция, съд в Истанбул е осъдил шест журналисти на доживотен затвор, обвинени са за участие в опита за преврат през 2016 г., съобщава АП.Агенция  \"Анадолу\" коментира, че сред осъдените са Ахмет Алтан, бивш главен редактор на вестник \"Тараф\", брат му Мехмет Алтан, професор по икономика и журналистика и известният журналист Назли Иликак.Журналистите са обвинени във връзки с Гюлен, в опити против конституцията на Турция и членство в терористична организация.Братята са обвинени в даване на кодирани съобщения по време на телевизионно предаване един ден преди преврата. Шестимата осъдени отхвърлят обвиненията, а поне трима от мъжете вече са в затвора около 17 месеца.Конституционният съд по-рано бе постановил освобождаването на Мехмет Алтан, заявявайки, че задържането му е нарушение на неговите права. Наказателният съд обаче отхвърля това искане и решава да го задържи в затвора, докато процесът му продължава.", "date": "2018.02.16", "title": "6 журналисти получават доживотен затвор заради преврата в Турция"}
{"url": "https://news.bg/world/balgarsko-semeystvo-e-ekzekutirano-v-doma-im-v-keyptaun.html", "text": "Българин обвинен за измами с кредитни карти е екзекутиран със съпругата си в дома им в Кейптаун, съобщава \"Хералд лайв\". Полицията съобщава, че са открили Анджело Димов и втората му съпруга Неси Пеева в Берклиет, с огнестрелни рани в главите им.Според полицейски източник двойката е стояла с лице към екзекуторите си, което предполага, че \"са приели съдбата си\". Техните лаптопи и мобилни телефони са откраднати, допълват от полицията. Двамата са живели в наетия дом с 6-годишната си дъщеря.Едно от кучетата им също е застреляно, въпреки че съседи коментират, че не са чули нищо. Българското посолство в Претория коментира, че момичето е в безопасни ръце. \"Що се отнася до трагедията с българските граждани Незабравка Пеева и Анджело Димов, бихме искали да уведомим, че се грижим за непълнолетното им момиче\", посочва посолството в имейл до TimesLIVE. Посолството потвърждава, че е \"постоянно във връзка\" с близките на Димов и Пеева.Пеева е собственик на The Cake Witch, занимаваща се с торти за рождени дни и сватби. Работила е в ресторант Newlands, преди да се срещне с Димов.Семейна приятелка коментира, че бизнесът на Пеева е успешен, но тя не знаела нищо за бизнеса на съпруга си. 27-годишният син на Димов, от първия му брак, е бил настанен в къща в градината. Той е бил сериозно ранен при мотоциклетна катастрофа през декември и прекарва известно време в кома, преди да се върне за кратко в България, за да се възстанови.Източник коментира, че през декември, бизнес партньорът на Димов, който живее в Токай, е станал жертва на въоръжен грабеж в къщата си и оттогава е надградил оградата на къщата си и е сложил в бронирани стъкла. Запознати със семейството, подозрителни за дейността на Димов, смятат, че може да има връзка между двете престъпления.Източници, близки до разследването, заявяват, че Димов се е занимавал с проектирането и изграждането на устройства за сканиране на карти, поставени на банкомати.", "date": "2018.02.16", "title": "Българско семейство е екзекутирано в дома им в Кейптаун"}
{"url": "https://news.bg/politics/zaharieva-misleh-che-institutsiite-rabotyat-za-da-ne-se-dopuskat-skandali.html", "text": "\"Не са приятни скандалите, които се случват напоследък между управляващите, но аз си мислех, че институциите работят, за да не се допуска това нещо. Това не е полезно за никого. Това напрежение не помага на българския народ\". Това заяви министърът на външните работи (МВнР) Екатерина Захариева в предаването \"Тази сутрин\", по bTV.По думите й, срещата Турция-ЕС, която ще се състои на 26 март 2018 г. е голям успех на българската външна политика.На тази среща ще имаме възможността да обсъдим въпроса между отношенията по оста Европейски съюз-Турция, заяви тя.\"Това е така нареченият Лисабонски формат, при който се срещат председателите с институциите\", обясни Захариева предстаящата среща на турския президент Ердоган с председателя на ЕК Юнкер и председателят на ЕС Доналд Туск.Нашите усилия като външно министерство са насочени главно върху това да подпомагаме всички институции, за да може България да се представи добре пред света, каза още тя.Относно шеговитото предложение на говорителя на руското външно министерство Мария Захарова, с което предлага руско гражданство на премиера Бойко Борисов, Екатерина Захарива каза: \"Това според мен е доста неуместна шега\".По отношение \"За\" и \"Против\" стратегията на България за Западните Балкани, Екатерина Захариева заяви: \"Нашият призив и позиция е да бъдем по-активни с въздействие и отношение към Европейския съюз. Това, което Европа започва да поставя като въпрос е, че вече не само ние ще плащаме сметката и че не само ние ще обираме негативите\".Захариева взе и отношение по въпроса за отношението на България по въпроса за Македония и Договора за добросъседство, приятелство и сътрудничество, подписан между двете страни. Тя добави, че българската външна политика е насочена върху това да има проспериращо отношение между страните от Балканския полуостров.", "date": "2018.02.16", "title": "Захариева: Мислех, че институциите работят, за да не се допускат скандали"}
{"url": "https://news.bg/int-politics/makedoniya-se-opitva-da-zameni-natsionalizma-s-vizionerskiya-patriotizam.html", "text": "Външният министър на Македония Никола Димитров е в София, където днес ще проведе поредния кръг от преговорите с Гърция за името на югозападната ни съседка.В интервю за Нова телевизия той посочи, че с гръцкия си колега Никос Кодзиас искат да решат проблема, \"което е едно добро начало, но разбира се, имаме и различия как точно трябва да се реши този проблем.\"\"Ние сме много обременени от историята си. Ние сме много горди народи. Всички на Балканите. Важно е да покажем на останалата част от Европа, че и тук, на Балканите, можем да се държим европейски. Битката е между силите на бъдещето и силите на миналото\", изтъкна той.\"Искам моят народ да бъде с изправена глава, когато решим нещо и си стиснем ръцете\", подчерта Никола Димитров.\"В момента национализмът е слаб в Македония и се опитваме да го заменим с нещо, което наричаме \"визионерски патриотизъм\" - къде искаме да сме след 10, след 15 години. И затова сме много благодарни на българското председателство, защото в тежка ситуация за Европа - и покрай Брекзит, и покрай мигрантската криза, българското председателство успя да постави Западните Балкани отново в дневния ред. За нас е много важно Македония да хване този влак. Много дълго чакахме на гарата, важно е и за нас, важно е и за стабилността в региона да се качим\", посочи още македонският първи дипломат. По думите му, затова в Македония са започнали да правят приятелства и да решават проблеми.", "date": "2018.02.16", "title": "Македония се опитва да замени национализма с визионерския патриотизъм"}
{"url": "https://news.bg/int-politics/zaradi-yadrenoto-orazhie-kiev-ne-mozhe-da-voyuva-s-moskva-obyasni-turchinov.html", "text": "Секретарят на Съвета за национална сигурност и отбрана на Украйна Александър Турчинов заяви, че Киев не може да обяви война на Москва заради наличието на ядрено оръжие в Русия, съобщи РИА Новости. \"Нямаме военни средства, за да се противопоставим на ядрена държава като Русия. Затова през февруари-март 2014 г., за съжаление - дори и сега, когато имаме боеспособна армия, не можем да обявим война на агресора, защото Руската федерация е ядрена държава\", заяви Турчинов. Така той отговори на въпрос на защитата на бившия президент Виктор Янукович защо новите киевски власти не са обявили война на Русия след присъединяването на Крим.", "date": "2018.02.16", "title": "Заради ядреното оръжие Киев не може да воюва с Москва, обясни Турчинов"}
{"url": "https://news.bg/health/bolnitsata-v-gorna-oryahovitsa-tarsi-mladi-lekari.html", "text": "Спешни мерки за привличане на млади лекари предприеха от общинската болница в Горна Оряховица. Причината е, че 70% от медицинският персонал в стационара е в пенсионна възраст, а лекарите до 40 години са едва шест. Ръководството увеличава и заплатите на медиците, съобщи БНТ.От началото на годината ръководството на болницата увеличи възнагражденията на медицинския персонал с 50 лева. Така средната брутна заплата достига до 1000 лева. Лечебното заведение отчита ръст на приходите, което се дължи на увеличеният брой на клиничните пътеки и на нарасналия брой на пациентите.", "date": "2018.02.16", "title": "Болницата в Горна Оряховица търси млади лекари"}
{"url": "https://news.bg/politics/poredna-seriya-ot-sagata-zhablyanov.html", "text": "Започваме да събираме подписи за оставката на Валери Жаблянов като зам.-председател на парламента на основание системно нарушване на Правилника на Народното събрание. Тази закана отправи в началото на днешния пленарен ден Тома Биков от ГЕРБ.\"Очевидно вашите партийни органи са атрофирали и не са в състояние да вземат ясно политическо решение, да ви помогнем да формирате адекватна позиция по отношение на национални консенсуси, свързани с политическото насилие и политическия консенсус по теми, които за нас не бива да бъдат преразглеждани\", захапа той социалистите.Биков нападна червените и заради биполярното им състояние. \"Чуваме едно, виждаме друго, а после разбираме, че мислите трето\", каза още той.Няма да позволим на ГЕРБ да прави историческа интерпретация на фактите от историята ни и да се опитват да заметат реалните проблеми на гражданите, ядоса се Жельо Бойчев от БСП.\"Това, на което ние категорично ще се противопоставяме, е на този ваш опит да изместите теми. Ако има тема, която трябва да бъде на дневен ред в българкото Народно събрание днес и трябва да отнема енергията му и да нажежава страстите това е защо в момента се отказва достъп до медицинско обслужване на български граждани\", закани се червеният депутат.Бойчев атакува с писмо до парламента от 13 февруари от директора на НЗОК, където се посочва: \"Към началото на 2018 г. задълженията на НЗОК към чужди здравни фондове възлизат над 271 млн. лв.\". С писмото се иска актуализация на бюджета на НЗОК със 140 милиона лева.", "date": "2018.02.16", "title": "Поредна серия от сагата \"Жаблянов\""}
{"url": "https://news.bg/politics/ananiev-iska-ostavkata-na-shefa-na-nzok.html", "text": "Здравният министър Кирил Ананиев е поискал оставката на председателя на Националната здравноосигурителна каса (НЗОК) д-р Камен Плочев.Причината е писмо, с което той иска актуализация на бюджета на НЗОК.Припомняме, днес сутринта от трибуната на парламента социалистът Жельо Бойчев размаха документа.Той (Плочев) постъпи изключително некоректно, ядосан е здравният министър. Камен Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган.Ананиев го питал подписал ли е писмото (за актуализация на бюджета на НЗОК), а Плочев е отрекъл. Тогава Кирил Ананиев му показал документа. Шефът на Касата обяснил, че това не е неговия подпис. Даже заподозрял, че някой го е фалшифицирал.В един момент той започна да се гърчи, каза министърът. Плочев взел да се оправдава, че са дали много писма за подпис и той, без да чете сложил парафа си.Действително дължим пари на чужди здравни каси, но МЗ е искало разсрочване на дълговете, стана ясно от думите му. Според Кирил Ананиев няма нужда от актуализация на бюджета на НЗОК. Пред него Плочев е изтъкнал: \"Виновен съм господин министър, ще си понеса отговорността\".Аз очаквам да си подаде оставката, а той тръгва да обикаля из парламентарните групи и да злоупотребява, че някой го е насилвал, че някой го е обиждал и иска да освободи поста, разказа Кирил Ананиев. Това е изключително некоректно, подчерта той.Министърът обвини в некомпетентност шефа на Касата. \"Камен Плочев искал дебат в парламента. Не мога да разбера кой го подучи и какво цели с това нещо\", смутен е здравният министър Кирил Ананиев.Той е недоволен, че шефът на НЗОК го е излъгал. Като видял писмото на Камен Плочев изпаднал в ужас. Премиерът Бойко Борисов и министърът на финансите Владислав Горанов също били притеснени и не знаели какво да кажат, стана ясно от думите на Ананиев.Това е безумно поведение, смята здравният министър. Всички били разочаровани, че се работи зад гърба на правителството. Министърът отрече да е заплашвал Камен Плочев. Само поискал от него да си подаде оставката.Депутатите от Левицата защитиха председателя на Здравната каса Камен Плочев. Социалистът Славчо Велков обяви пред медиите в парламента, че шефът на Касата е заплашван.\"Днес чрез посредник проф. Плочев получава пряка заплаха от високопоставен политик в държавата, който му казва следното: \"Предайте на професора да си подаде доброволно оставката и да се разделим с добро. В противен случай ние имаме и други мерки, ще включим цялата репресивна машина срещу него и няма да си намери място в България като професор\", разказа червеният депутат.По думите му министърът няма право да иска оставката на Плочев, който с писмото си до парламента е поискал законодателят да вземе необходимите мерки и да бъде актуализиран бюджета на НЗОК. Попитан кой е политикът, който е заплашил проф. Плочев, Славчо Велков коментира: \"Онзи, който си мислите\".Попитан най-високопоставеният политик ли е визираният от него \"насилник\" Велков каза: \"Не е най-високопоставеният политик. При най-високопоставеният проф. Плочев беше на разговор преди една седмица\". Там Плочев получил уверение, че застава зад него и затова трябвало да си гледа спокойно работата.Припомняме, от пленарната трибуна по-рано тази сутрин депутатът от БСП Жельо Бойчев запита защо се отказва достъп до медицинско обслужване на български граждани.Той показа писмо до парламента от 13 февруари от директора на НЗОК, където се посочва: \"Към началото на 2018 г. задълженията на НЗОК към чужди здравни фондове възлизат над 271 млн. лв.\". С писмото се иска актуализация на бюджета на НЗОК със 140 милиона лева.\"Постъпват сигнали от здравноосигурени в НЗОК лица, на които са издадени разрешения за планово лечение извън България, но им е отказано предоставяне на планови обезщетения от Здравните каси на страни членки от ЕС. Директорът на НЗОК пише, че на основание на Закона за здравното осигуряване той предлага да бъде извършена актуализация на бюджета на НЗОК със 140 млн. лв.\", допълни народният представител.От ГЕРБ ще бягат от този дебат, защото носят пълна отговорност за състоянието на здравната система, смята Бойчев.„ ", "date": "2018.02.16", "title": "Кирил Ананиев иска оставката на шефа на НЗОК"}
{"url": "https://news.bg/int-politics/privarzhenitsite-na-sotsialdemokratite-masovo-podkrepyat-golyama-koalitsiya-s-merkel.html", "text": "Две трети от привържениците на Германската социалдемократическа партия (ГСДП) подкрепят сформиране на коалиционно правителство с консерваторите на канцлера Ангела Меркел. Това показва ново социологическо допитване, цитирано от \"Ройтерс\".Проучването, проведено от Kantar Emnid за медийната група \"Функе\", показва, че 66 процента от анкетираните искат \"голяма коалиция\", а само 30 на сто предпочитат нови избори, докато 78 процента от привържениците на консерваторите подкрепят коалицията.В гласуване по пощата, което започва на 20 февруари, 464 хил. членове на ГСДП ще бъдат помолени да одобрят 4-годишната правителствена програма, за която партийните лидери постигнаха договорка през миналата седмица.Резултатите от гласуването ще бъдат обявени на 4 март. Ако споразумението бъде отхвърлено, Германия най-вероятно ще проведе нови общи избори.Допитването също така показва, че 49 на сто от германците искат Меркел да управлява още 4 години като канцлер, докато 44 на сто искат тя да предаде щафетата преди това.Почти три четвърти от привържениците на консерваторите искат тя да изпълни пълен управленски мандат, докато 86 процента от поддръжниците на крайнодясната партия \"Алтернатива за Германия\" искат тя да се оттегли от властта колкото е възможно по-скоро.", "date": "2018.02.16", "title": "Привържениците на социалдемократите масово подкрепят голяма коалиция с Меркел"}
{"url": "https://news.bg/health/bezplatno-izsledvane-za-hronichna-granulomatozna-bolest-pravyat-v-pirogov.html", "text": "От Лабораторията по клинична имунология в УМБАЛСМ \"Н.И.Пирогов\" обявиха кампания за скрининг на хронична грануломатозна болест, съобщиха от Института за спешна медицинска помощ.По този повод от 26 февруари до 9 март 2018 г. в лабораторията, чрез NBT тест ще има безплатно изследване на способността на клетките на имунната система да поглъщат и унищожават бактерии.Препоръчва се тестът да бъде проведен на деца, които страдат от няколко заболявания. Някои от пациентите с грануломатозна болест имат повтарящи се гнойни инфекции, описват медиците.Сред заболяванията при подрастващите се срещат: четири или повече инфекции на ухото в рамките на една година, рецидивиращи синуити, две или повече пневмонии в рамките на една година, рецидивиращи дълбоки кожни или органни абсцеси в рамките на една година, персистиращи гъбични инфекции на кожата и/или лигавиците, непълно оздравяване между периодите на активната инфекция, неповлияване от стандартно антибиотично лечение и необходимост от венозно приложение, тежки пост-ваксинални усложнения и изолиране на атипични и условно патогенни бактерии като причинители на инфекциите.Припомняме, хроничната грануломатозна болест засяга главно момчетата и се причинява от наследствен дефект на белите кръвни клетки, която нарушава способността им да убиват някои бактерии и гъбички. Тя се характеризира с хронични белези като инфекции на кожата, белите дробове, лимфните възли, устата, носа и червата.NBT тестът (Нитро блау тетразолиум тест) се използва за диагностициране на това вродено генетично заболяване, при което липсва ензима NADPH оксидаза, в резултат на което неутрофилните гранулоцити (вид кръвни клетки, част от имунната система) не могат да убият погълнатите от тях бактерии. Пациентите страдат от тежки повтарящи се гнойни инфекции още от ранна детска възраст.Желаещите, които искат да посетят кампанията, е необходимо да се запишат предварително на тел. 02/915 43 11.", "date": "2018.02.16", "title": "Безплатно изследване за хронична грануломатозна болест правят в Пирогов"}
{"url": "https://news.bg/int-politics/gartsite-masovo-ne-iskat-byurm-da-polzva-imeto-makedoniya-dori-v-sastavno-ime.html", "text": "70 процента от гърците не искат Бившата югославска република Македония (БЮРМ) да използва името \"Македония\", докато 62 процента не приемат съставно название, включващо думата \"Македония\". Това показва ново социологическо допитване, цитирано от гръцките медии. Това е мнението на гърците, дори и ако БЮРМ промени и премахне иредентистките текстове от конституцията си и учебниците, в които гърците виждат териториални претенции към Гърция.80 на сто от анкетираните са съгласни с митингите, организирани за Македония, а около 90 на сто са несъгласни с официалните съобщения на гръцката полиция за броя на хората, присъствали на тези митинги.Според полицията на митинга в Атина по-рано този месец са участвали 140 хиляди души, а организаторите твърдят, че те са били 1,5 милиона.Само 31 на сто от гърците знаят за наличието на гръцко етническо малцинство в Република Македония.", "date": "2018.02.16", "title": "Гърците масово не искат БЮРМ да ползва името Македония, дори в съставно име"}
{"url": "https://news.bg/crime/haskovskiyat-kmet-sezira-prokuraturata-i-za-taksata-v-detskite-gradini.html", "text": "Кметът на Хасково Добри Беливанов внесе сигнал до прокуратурата за такса \"Детски градини\". Тя е 1 лев на ден и е гласувана от Общинския съвет, съобщи БНР.Припомняме, това е вторият сигнал до прокуратурата за тази седмица. При първия сигнал хасковският градоначалник даде на прокурор бюджета на общината за 2018 година.Сигналите са подадени и до областния управител на Хасково Станислав Дечев. Той заяви, че ще се произнесе в законовия 14-дневен срок.", "date": "2018.02.16", "title": "Хасковският кмет сезира прокуратурата и за таксата в детските градини"}
{"url": "https://news.bg/crime/nov-vid-virus-se-razprostranyava-s-meyl-ot-agentsiyata-po-vpisvaniya.html", "text": "Нов вид вирус се разпространява с писмо от Агенцията по вписванията, съобщи bTV.\"Писмо с прикачен файл уж от Агенция по вписванията в електронните пощи е поредният нов вирус! Не отваряйте! Аз разговарях с местния офис на Агенцията - те не изпращат такива писма! Обърнете внимание на подателя!\", предупреждава мъжът, подал сигнал.", "date": "2018.02.16", "title": "Нов вид вирус се разпространява с мейл от Агенцията по вписвания"}
{"url": "https://news.bg/disasters/pilotite-na-razbiliya-se-ruski-samolet-se-psuvali-predi-katastrofata.html", "text": "От декодирането на записа от \"черната кутия\" на разбилия се преди дни руски самолет Ан-148 е станало ясно, че пилотите не са разбрали причината за проблемите при определяне на скоростта на машината. Това съобщава в. \"Комерсант\", позовавайки се на собствени източници.В началото на записа се чува как пилотите четат картата за управление, проверявайки работата на различните прибори и устройства.След излитането на самолета пилотите са открили на дисплея различни показатели на скоростта.Ругаейки се, те са се опитали да разрешат проблема, увеличавайки скоростта и накланяйки машината към земята. При сблъсъка със земята вече се чуват нечленоразделните крясъци на пилотите, уточнили източниците.Вчера Междуведомствената авиационна комисия съобщи, че експертите са могли да потвърдят информацията, получена по време на декодирането на първия параметричен регистратор. Тогава анализът е показал, че катастрофата може да е станала заради несъответствието в данните за скоростта на полета, които пилотите са получили от приборите.Самолетът Ан-148 на \"Саратовските авиолинии\", изпълняващ полет от Москва за Орск, се разби в неделя няколко минути след излитането си от летище \"Домодедово\". Загинаха всички 65 пътници и шестима членове на екипажа.", "date": "2018.02.16", "title": "Пилотите на разбилия се руски самолет се псували преди катастрофата"}
{"url": "https://news.bg/crime/stolichnite-nadziratelite-pak-na-protest-zaradi-zaplatite.html", "text": "Столичните надзиратели и съдебната охрана възобновиха протестните си действия и излязоха днес пред Съдебната палата в София, съобщава БНР.Исканията им остават за уеднаквяване на заплатите им с тези на работещите в сектор \"Сигурност\". Освен това надзирателите искат да бъдат попълнени свободните щатни бройки.Надзиратели и съдебна охрана заплашват, че протестите ще продължат всеки ден в различни градове на страната, а на 24 февруари ще се съберат пред сградата на Министерството на правосъдието на първия си национален протестПисма до посланиците на страните-членки на ЕС ще изпратят синдикалните организации на служителите в затворите и съдебната охрана. С писмата от синдикатите ще информират европейските правосъдни министри при какви условия работят надзирателите и какви възнаграждения получават.Мирните протести ще продължат до изпълнение на всичките им искания.\"Чуваемост има, диалог има, но финанси няма - така поне ни се казва. Доколкото си спомням, наскоро се дадоха 100 млн. на МВР\". Това заяви Красимир Бекяров от Синдикат \"Охрана\".По думите му от девет години имат прекрасен диалог с всички екипи на Министерството на правосъдието. В същото време получават отговор \"В следващия бюджет\". Според Бекяров това е, меко казано, лицемерно.\"Ресурсът от търпение ни се изчерпа. До пълно изпълнение на нашите искания продължават протестите\", категоричен бе Ивайло Григоров от Синдиката на служителите в затворите.\"След днес имаме още протести по места. На 23-ти излизат всички затвори на протест, на 24-ти колегите идват в София пред Министерството на правосъдието. Пак протести по места, 10 март отново митинг-шествие, пак протести по места след това - на 26 март при идването на министрите на правосъдието и вътрешните работи на страните-членки, протести на подходящи места, за да бъдат забелязани и чути нашите искания\", обясни плановете за протести Григоров.", "date": "2018.02.16", "title": "Столичните надзирателите пак на протест заради заплатите"}
{"url": "https://news.bg/disasters/nad-100-hil-orangutani-izbiti-i-zaginali-za-16-godini.html", "text": "Повече от 100 хил. екземпляра от критично застрашения вид на орангутаните са загинали или са били избити в Борнео от 1999 г. насам, разкрива ново проучване, цитирано от британските медии.Учените, които са извършили 16-годишно проучване на острова, са определили данните като \"умопомрачителни\".Обезлесяването, задвижвано от дърводобива, добива на палмово масло, минното дело и фабриките за хартия продължават да бъдат основните виновници за измирането на орангутаните.Ала проучването, публикувано в сп. Current Biology, също така разкрива, че животните \"изчезват\" от райони, които са останали залесени.Това означава, че голям брой орангутани просто са били избити, подчертава изследователката Мария Войт от германския Институт за еволюционна антропология \"Макс Планк\".Д-р Войт и нейните колеги посочват, че животните са обект на лов от ловци и са избивани като отмъщение за нападение над реколтата - заплаха, която преди това е била подценена.Отглеждането на палмово масло, което се открива в голямо разнообразие от хранителни продукти, е добре известна причина за загубата на местообитания.", "date": "2018.02.16", "title": "Над 100 хил. орангутани избити и загинали за 16 години"}
{"url": "https://news.bg/economics/obshtina-pavlikeni-razvalya-dogovor-s-nemski-investitor.html", "text": "От Община Павликени завеждат иск срещу немски инвеститор. От администрацията искат от \"Лигнум Холдинг\" да върнат 464 декара земеделска земя и да платят над 23 хиляди лева, които холдингът дължи за арендни вноски. Вноските не са плащани през последните две стопански години, съобщи БНР.Германският инвеститор е взел под аренда земеделска земя в село Сломер за 25 години. Договорът е подписан преди 5 години с община Павликени, която отдава под аренда на 464 дка земеделска земя в село Сломер за 25 години.Компанията се задължава да плаща годишно на Общината по 11 622 лева или по 25 лева на декар. Това е три пъти по-скъпо от пазарните цени тогава.Арендаторът се задължава да засади и отглежда на общинската земя ценна дървесина, да създаде работни места и да инвестира близо 1,9 милиона лева. Плащанията спират след първите две стопански години, работните места за закрити, залесена е част от земята.Заради неплащане на арендните вноски в Свищов също вече прекратиха договора с немския инвеститор, който ползваше 1200 декара общинска земя.", "date": "2018.02.16", "title": "Община Павликени разваля договор с немски инвеститор"}
{"url": "https://news.bg/crime/valyo-toploto-nyama-pari-za-honorara-na-advokata-si.html", "text": "Валентин Димитров-Вальо Топлото се отказа от адвоката си, съобщава \"\".Топлото заяви в Софийски градски съд преди заседание по едно от делата срещу него, че не може да си позволи да плаща хонорара на адвоката си. Заседанието днес е по делото, по което Димитров отговаря за присвояване на близо 6 млн. лв. от столичната \"Топлофикация\".\"Отказвам се от адвокат Венцислав Дудоленски, тъй като от 2006 г. сметките ми и тези на жена ми са блокирани и нямам с какво да му платя. Моля да ми назначите служебен защитник\", заяви пред съда Димитров.По тази причина делото беше отложено за 30 март, за да не бъде нарушено правото на Димитров на защита. Отговорът на съдия Величка Цанова беше: \"Надявам се да не шиканирате умишлено процеса\".Припомняме, на 8 февруари Вальо Топлото излезе от затвора след изтърпяна 3-годишна присъда за корупция.Това е най-голямото дело срещу Вальо Топлото и е едно от двете висящи срещу него. През 2006 г. започна разследването, но след това документите бяха многократно връщани от съда на прокуратурата. Обвинението на прокуратурата е, че пари от \"Топлофикация\" са източвани с купуването на арматурни елементи от фирма \"Шибър\" на завишени цени или на части, което ги е оскъпявало. Така е бил заобикалян и Закона за обществените поръчки.Подсъдими заедно с Вальо Топлото са и шефката на \"Шибър\" - Мая Стоилова и Лина Абланска.", "date": "2018.02.16", "title": "Вальо Топлото няма пари за хонорара на адвоката си"}
{"url": "https://news.bg/politics/borisov-vreme-e-za-priemaneto-ni-v-shengen.html", "text": "Сигурността в България и Европа, Шенген, добрите финансови показатели на страната ни, Западните Балкани и отношенията с Турция.На това обърна внимание премиерът Бойко Борисов при откриването на Мюнхенската конференция на тема \"Нови идеи за Европа\". Това съобщиха от правителствената пресслужба. увери Борисов, като според него това гарантира и сигурността в Европа. \"\", изтъкна той.Не бяха пропуснати темите за Западните Балкани, както и за отношенията на ЕС и големите му съседи. каза премиерътПремиерът отбеляза и колко важни са добрите отношения между ЕС и Турция и припомни, че южният фланг на НАТО в момента се пази от Турция.", "date": "2018.02.16", "title": "Борисов: Време е за приемането ни в Шенген "}
{"url": "https://news.bg/press/i-spored-balgariya-v-siriya-sa-polzvani-himicheski-orazhiya-posolstvoto-ni-v-moskva-poluchi-pismo-s-byal-prah.html", "text": "Химически атаки. \"24 Часа\":И според България в Сирия са ползвани химически оръжияСирия отрича да е ползвано химическо оръжие. Но мисля, че международните анализи показват, за съжаление, други данни.Това изказване направи преди срещата на външните министри от ЕС българската вицепремиерка Екатерина Захариева. Това стана ден след като френският президент Еманюел Макрон заплаши да удари режима на Башар Асад, ако се докаже, че е използвал химически оръжия. Френският президент поиска доказателства от специалните служби на страната си.\"Много е важно да действаме единно, организирано и заедно въпреки различните интереси в Сирия\", каза още Захариева в четвъртък.Върховният представител на ЕС Федерика Могерини обаче поиска системата на ООН да докаже, че в Сирия са ползвани химически оръжия. Кандидатура. \"Дума\": БСП предлага Николай Николов за шеф на \"Антикорупция\" Внасяме кандидатурата на Николай Николов за председател на Комисията за противодействие на корупцията и отнемане на незаконно придобито имущество. Това обяви вчера зам.-председателят на ПГ \"БСП за България\" Жельо Бойчев в НС. Той подчерта, че професионалните и нравствените изисквания към длъжността са изключително високи. \"Николай Николов притежава тези качества. Кариерата му се е развивала изключително последователно и последните 15 години като юрист той е работил само в тази материя. От 2005 г. Николов е член на комисията за установяване на имуществото, придобито от престъпна дейност, а от 2011 г. е член на комисията за установяване и предотвратяване на конфликт на интереси\", обясни Бойчев. По думите му няма никакви съмнения зa професионалните действия и качества в работата на Николов.Името му никога не е било забърквано в скандали, въпреки специфичната материя и дейност на тези органи, в които е заемал най-високи ръководни позиции, категоричен е Бойчев.  Оставка. \"Монитор\":ГЕРБ иска оставката на зам.-шефa на парламента от БСП Валери Жаблянов ГЕРБ поиска оставката на зам.-председателя на НС от БСП Валери Жаблянов. Поводът е декларацията на социалистите от преди дни за луковмарш, в която те определиха Народния съд от 1945 година за неизбежно правосъдие.В последствие ръководството на БСП се отметна от тази част от становището си, но без да назове автора. Часове след като предизвика скандал, партията си го саморедактира и то изчезна от позицията. Междувременно обаче стана ясно, че именно Жаблянов е бил натоварен да обобщи текста на декларацията на БСП.ГЕРБ смята за недопустимо зам.-председател на парламента да има такива сентенции, затова иска оставката му, обясни Тома Бикова от ГЕРБ. Той припомни също, че Жаблянов преди няколко седмици е нарушил и минутата мълчание в памет на жертвите на комунизма. Скандал. \"Сега\":Посолството ни в Москва получи писмо с бял прах Българското посолство е сред 13-те, които са получили по пощата писма с бял прах. Според местни източници, веществото е отрова за насекоми, включващ пестицида фипронил, използван в селското стопанство и ветеринарната медицина.Такива писма са разпратени още до посолствата на САЩ, Канада, Италия, Словения, Унгария, Франция, Румъния, Чехия, Холандия, Полша и др.Руските служби за сигурност уверяват, че писмата не представляват опасност. Това е потвърдено и от представител на главното управление на министерството на извънредните ситуации.", "date": "2018.02.16", "title": "И според България в Сирия са ползвани химически оръжия; Посолството ни в Москва получи писмо с бял прах "}
{"url": "https://news.bg/int-politics/pazyat-ot-samoubiystvo-obvineniya-za-napadenieto-vav-florida.html", "text": "Специални мерки за сигурност са взети в ареста, където се намира в момента Никълъс Крус.Опасенията са, че вероятно той ще се опита да се самоубие и надзирателите трябва да предотвратят това. 19-годишният бивш ученик е обвинен за стрелбата в училището \"Марджъри Стоунман Дъглас\" в Паркленд, Флорида. Припомняме, че му повдигнаха 17 обвинения в предумишлено убийство. Той вече се яви на изслушване пред съда. Известни са били неговите проблеми с агресията, довели и до изключването му от училището. По този повод президентът Доналд Тръмп коментира, че трагедията можеше да не се случи, ако бяха взети нужните мерки и че ще направи възможното хора с подобни проблеми да бъдат контролирани повече. Пол Райън обаче призова случаят да не бъде използван за опити за потъпкване на права на американските граждани от привържениците на забраната за притежаване на оръжие.  ", "date": "2018.02.16", "title": "Пазят от самоубийство обвинения за нападението във Флорида"}
{"url": "https://news.bg/world/dvama-zadarzhani-v-nyu-jork-za-terorizam.html", "text": "Най-малко двама души са задържани в Ню Йорк за тероризъм, предаде \"Ройтерс\" като цитира свои източници в полицията.Открити са взривни материали при арестите. Има данни, че са планирали да направят самоделна бомба. Очаква се да им бъдат повдигнати обвинения. Задържането на двамата е част от федерално разследване. Очаква се полицията да даде повече информация по случая на пресконференция по-късно през деня. ", "date": "2018.02.16", "title": "Двама задържани в Ню Йорк за тероризъм "}
{"url": "https://news.bg/weather/predimno-oblachen-petak.html", "text": "Днес ни очаква предимно облачно и мъгливо време в равнинната част а страната. Това съобщават от НИМХ на БАН. В следобедните часове се очаква разкъсване на облачността. Над планинските райони ще е предимно слънчево. Максималните температури ще са между 6 и 11 градуса. Атмосферното налягане е по-високо от средното за месеца и ще продължи да се повишава. ", "date": "2018.02.16", "title": "Предимно облачен петък"}
{"url": "https://news.bg/world/oshte-200-000-bezhantsi-se-ochakvat-tazi-godina-v-sudan.html", "text": "Около 200 000 бежанци се очаква да пристигнат тази година в Судан. За това предупредиха от Офиса на ООН за координация по хуманитарните въпроси, цитирани от АФП. Те са бежанци от Южен Судан. В най-младата държава в Африка от 2013 година насам се води гражданска война, само 2 години след обявяването на независимост от Судан. Войната избухна заради съперничеството между президента Салва Каир и бившия му заместник Риек Мачар. Хиляди са убити при кървавите сблъсъци на воюващите милиции. Над 100 000 души гладуват, а други 1 млн. са заплашени от недохранване.В Судан вече са преминали около 417 000 души. ", "date": "2018.02.16", "title": "Още 200 000 бежанци се очакват тази година в Судан "}
{"url": "https://news.bg/world/rusiya-nato-ne-tarsi-satrudnichestvo-s-nas.html", "text": "Това заяви постоянният представител на Русия в НАТО Александър Грушко, цитиран от ТАСС. Според него, Алиансът непрекъснато засилва позициите си по източния фланг. Това Москва възприема като враждебна политика. Грушко е уверен, че страните-членки ще осъзнаят колко погрешна е тази политика, както и че в момента с политиката си Пактът изпуска големи възможности за съвместни действия. Русия взима нужните мерки сигурността й да е на ниво. Припомняме, че по-рано тази седмица генералният секретар на НАТО Йенс Столтенберг призова европейските страни членки на военния алианс и Канада да продължават да увеличават разходите за отбрана, след като алиансът разширява командния си щаб в отговор на по-агресивната Русия. ", "date": "2018.02.16", "title": "Русия: НАТО не търси сътрудничество с нас "}
{"url": "https://news.bg/world/uchitel-sred-obvinenite-za-samodelnata-bomba-v-nyu-jork.html", "text": "Бивш учител и неговият брат са задържаните по-рано за тероризъм в Ню Йорк. Това са 27-годишните Крисчън и Тайлър Торо, разкри полицията на пресконференция, предаде \"Ройтерс\". Припомняме, че според съобщенията, у двамата бяха открити взривни вещества. Претърсено е жилището им и са открити заплашителни послания. Иззет е и компютърът, който е ползвал бившият учител и след това е върнат на гимназията, където е преподавал. Той е търсел информация и за бомби. В текстовете се отправят заплахи за насилие и терор. Двамата не се признават за виновни. Очаква се по-късно този месец изслушването им пред съда. Според полицията не може да се говори за реална заплаха за населението. ", "date": "2018.02.16", "title": "Учител сред обвинените за самоделната бомба в Ню Йорк "}
{"url": "https://news.bg/int-politics/streletsat-ot-florida-chlenuval-v-byala-natsionalisticheska-voenizirana-grupirovka.html", "text": "Стрелецът от Флорида Никълъс Крус, който застреля 17 души в училище в американския щат, е член на бялата националистическа военизирана групировка \"Република Флорида\", съобщават американски медии.На сайта си \"Република Флорида\" се самоопределя като \"организация за защита на гражданските права на белите\", чиято цел е да създаде бяла етническа държава във Флорида.Смята се, че лидерът на групата е Джордан Джереб. Джереб потвърди, че Крус е член на организацията и е участвал във военизирани учения в Талахаси. Той добави, че групировката се опитва да се дистанцира от съвременния свят.Джереб заяви, че не познава Крус лично, но посочи, че той не е действал от името на групата и отговорността за деянието му е лично негова.Лидерът на \"Република Флорида\" добави, че Крус е имал някакви проблеми с момиче и вероятно решението да извърши нападението в деня на Свети Валентин не е съвпадение.", "date": "2018.02.16", "title": "Стрелецът от Флорида членувал в бяла националистическа военизирана групировка"}
{"url": "https://news.bg/regions/spasiha-mladezhi-zakasali-v-snega-na-patya-buzludzha-shipka.html", "text": "Полицаи, пожарникари и служители на пътноподдържаща фирма спасиха младежи, закъсали в снега. Спасените били на забранения за движение път Бузлуджа - Шипка. Две момичета и едно момче са извадени рано тази сутрин от преспите там, съобщи bTV.Сигналът за бедствие е получен около 3:30 часа. Младежите са от Казанлък, по данни на спасителите. Били са на забранения път с лек автомобил \"Фолксваген Пасат\", който също е изтеглен.Спасителите са опитали да стигнат до закъсалия автомобил още през нощта, но не са успели заради огромните навявания. Вторият опит е бил около 6 сутринта. Той е завършил с успех.Спасените са в добро състояние. Имали са достатъчно гориво в автомобила, поддържали са връзка с полицията през цялото време. Не е ясно защо са решили да минат по забранения пътен участък.Само месец по-рано в този участък имаше спасителна акция за изваждане на девет души. Спасителната операция струва 7000 лева.По-късно от МВР уточниха, че спасените пътниците са трима - 28-годишен водач от Стамболийски и двама млади мъже на 20 и на 21 години. Те били транспортирани до Казанлък в добро здравословно състояние.На 28-годишния водач е съставен Акт за установено административно нарушение, наложена му е глоба. Той няма право да шофира за месец. Автомобилът е спрян от движение за срок от 3 месеца.Припомняме, че движението по път III-5005 /връх Шипка - връх Бузлуджа/, е ограничено за всички превозни средства през зимния период /до 31 март/.", "date": "2018.02.16", "title": "Спасиха младежи, закъсали в снега на пътя Бузлуджа-Шипка"}
{"url": "https://news.bg/int-politics/sasht-velikobritaniya-i-avstraliya-obvinyavat-rusiya-za-virusa-notpetya.html", "text": "Правителството на Австралия обвини Русия в създаването и разпространението на компютърния вирус NotPetya. Това заяви австралийският министър на правосъдието и киберсигурността Ангъс Тейлър, цитиран от руски медии.\"Въз основа на информацията на австралийските разузнавателни служби и след консултации с властите на САЩ и Обединеното кралство, австралийското правителство стигна до заключението, че руското правителство е подкрепяло престъпниците, отговорни за инцидента\", се изтъква в изявлението на министъра.Тази седмица обвинения срещу Москва бяха отправени и от Лондон и Вашингтон. Вчера от Белия дом заявиха, че Русия е създала вируса NotPetya. В тази връзка американските власти заплашиха Русия с \"международни последици\" заради \"най-разрушителната и скъпоструваща кибератака в историята\". NotPetya \"бързо се разпространи из цял свят, нанасяйки щети за милиарди долари из Европа, Азия и двете Америки\", се казва в изявлението на Белия дом.Според Вашингтон тази кибератака \"е била част от настоящите усилия на Кремъл да дестабилизира Украйна и показва още по-ясно замесеността на Русия в протичащия там конфликт\".Ден по-рано подобно обвинение направиха и от британското външно министерство.Кремъл категорично отхвърля тези обвинения, като твърди, че са неоснователни и безпочвени.През юни миналата година беше извършена глобална атака с въпросния вирус. Той порази IT системите на компании в няколко страни, като Украйна беше най-засегната. При кибератаката бяха ударени компютърните системи на нефтени, енергийни, телекомуникационни, фармацевтични компании, както и държавни институции.", "date": "2018.02.16", "title": "САЩ, Великобритания и Австралия обвиняват Русия за вируса NotPetya"}
{"url": "https://news.bg/society/uchenik-ot-dom-za-detsa-nameri-i-varna-chanta-s-pari-i-dokumenti.html", "text": "18-годишният ученик Величко Донков от Професионалната гимназия по механотехника и транспорт в Стара Загора е намерил чанта с пари и документи и ги е върнал на собственика.Младежът живее в дом за деца, лишени от родителска грижа, съобщава БиТиВи.След училище Величко работи в голяма търговска верига, където е намерил чантата. Притежателят на чантата е бизнесмен. Забравил я, докато пазарувал в хипермаркета.\"Разбрах от него, че е бил в дом. Много съм впечатлен от момчето, това, което е направило, понеже в чантата ми имаше едни неща, които според мен много голям процент от хората, ако бяха видели какво има вътре и биха се замислили дали да я върнат...\", разказва бизнесменът Иван Енев.Класната му Яница Влаева изтъква, че това, което е Величко в момента, е благодарение изцяло само на себе си.\"През цялото време той е разчитал единствено на себе си и на възпитанието, което са му давали в дома за отглеждане на деца, лишени от родителска грижа\", категорична е класната.От 5-годишен той е в дом \"Мария Терезия\".", "date": "2018.02.16", "title": "Ученик от дом за деца намери и върна чанта с пари и документи"}
{"url": "https://news.bg/politics/v-prezidentstvoto-imalo-ogolen-nerv-koyto-vodel-izvan-granitsite-na-stranata.html", "text": "В Президентството има някакъв оголен нерв и неговият край води извън границите на страната. Това коментира приближеният до ГЕРБ анализатор от Института за дясна политика и изпълнителен директор на телевизия \"Европа\" Георги Харизанов в сутрешния блок на Нова телевизия.Според него въпросният \"нерв\" явно бил свързан и с Иво Христов, който е началник на кабинета на държавния глава.По думите на Харизанов, около личността на Христов имало някаква мистерия, след като една реплика по негов адрес, изречена от премиера Бойко Борисов, предизвика \"истински словесен порой\" от страна на Румен Радев.В извънреден брифинг от летище \"София\" министър-председателят намекна, че в екипа си президента има човек, който е работил за телевизия на депутата от ДПС Делян Пеевски, визирайки Христов. Борисов го нарече \"сив кардинал, който пише\".Христов веднага отговори, че премиерът или бърка, или лъже и, че когато той е бил директор на въпросната телевизия, неин шеф не е бил Пеевски.\"Това твърдение на министър-председателя беше глупав начин за отклоняване на удара, една реплика по посока на Луната\", коментира от своя страна журналистката Мира Баджева.Според нея конфликтът между Радев и Борисов възникнал, защото и двамата са \"честолюбиви и гневни мъжкари, които искат да покажат сила\" и именно този психологически профил им пречи истински да се разбират.Георги Харизанов прогнозира, че скандалите между президента и премиера ще се задълбочат.", "date": "2018.02.16", "title": "В Президентството имало оголен нерв, който водел извън границите на страната"}
{"url": "https://news.bg/int-politics/turtsiya-i-sasht-se-razbraha-da-normalizirat-otnosheniyata-si.html", "text": "Турция и САЩ решиха да \"създадат механизми\" за нормализиране на отношенията между тях. Това обяви турският външен министър Мевлют Чавушоглу след седмици на ескалираща антиамериканска реторика от страна на Анкара, съобщава \"Ройтерс\".Говорейки на съвместна пресконференция в Анкара с американския държавен секретар Рекс Тилърсън, Чавушоглу заяви, че Турция и САЩ ще проведат друга среща до средата на март.Тилърсън се срещна снощи с турския президент Реджеп Тайип Ердоган и имаше \"продуктивен и открит\" разговор с него, посочи говорителят на Държавния департамент.Тилърсън заяви също така, че САЩ признават легитимното право на Турция да осигури границите си, но призова за сдържаност в нейната операция в кюрдския анклав Африн в Сирия, както и да избягва действия, които ще засилят напрежението.Тилърсън също така подчертал, че САЩ имат сериозни опасения за местните служители в техните дипломатически мисии в Турция и призова Анкара да освободи американски пастор и други американци, задържани в Турция.Чавушоглу подчерта, че Турция ще може да предприеме съвместни стъпки със САЩ в Сирия, след като сирийските кюрдски милиции \"Отряди за защита на народа\" напуснат сирийския пограничен град Манбидж.По думите на турския първи дипломат, посещението на Тилърсън бележи критична точка за бъдещето на отношенията между двете съюзнички в НАТО.Тилърсън пристигна на двудневно посещение в Турция вчера.", "date": "2018.02.16", "title": "Турция и САЩ се разбраха да нормализират отношенията си"}
{"url": "https://news.bg/crime/shofyor-bez-knizhka-si-organizira-politseyska-gonka.html", "text": "Арестуваха шофьор на микробус след гонка с полицаите и употреба на стоппатрони, съобщиха от МВР. Около 10.20 часа водач на микробус \"Мерцедес\" не е спрял на подаден сигнал за полицейска проверка на територията на Пордим.Преследването на нарушителя е продължило в Плевен. Наложило се използването на предупредителни изстрели със стоп патрони от полицейски служител.Припомняме, разстоянието Пордим-Плевен е 21 км.Микробусът е спрян в района на плевенска болница. Шофьорът е 51-годишен мъж от град Ловеч. Справка в база данни на Пътна полиция е показала, че той е неправоспособен. Случаят се изяснява.", "date": "2018.02.16", "title": "Шофьор без книжка си „организира“ полицейска гонка"}
{"url": "https://news.bg/crime/razkriha-nova-narkooranzheriya-v-plovdivsko.html", "text": "При специализираната полицейска операция е разкрита наркооранжерия в село Скутаре. Четирима мъже са задържани.На 12 февруари под ръководството на Окръжна прокуратура - Пловдив. В съвместните действия взели участие служители на Главна дирекция \"Борба с организираната престъпност\" и колегите им от отдел \"Криминална полиция\" и сектор \"Специализирани полицейски сили\" към Областна дирекция на МВР - Пловдив.Полицаите претърсили сграда в двор в село Скутаре. Властите открили помещение за отглеждане на марихуана, специално оборудвано с вентилационна, напоителна и отоплителна система.От там са иззети 286 растения в напреднал стадий на растеж и суха листна маса с общо нетно тегло над 400 грама.По време на разследването били конфискувани още 316 г. от наркотика от адрес в Пловдив.Униформените задържали трима пловдивчани по случая. Мъжете били на 47, 46 и 24 години и 32-годишен жител на софийско село. Мярката за неотклонение на четиримата мъже е удължена до 72 часаОбразувано е досъдебно производство в пловдивския отдел \"Криминална полиция\".", "date": "2018.02.16", "title": "Разкриха нова наркооранжерия в пловдивско"}
{"url": "https://news.bg/disasters/turski-voenen-samolet-se-razbi-dvamata-piloti-zaginaha.html", "text": "Двама турски пилоти са загинали, след като военен тренировъчен самолет се е разбил по време на тренировъчен полет в западния турски вилает Измир, съобщиха от турската армия, цитирани от \"Франс прес\".Турските военни уточниха, че диспечерите са загубили контакт със самолета SF-260D 23 минути след като е излетял от военновъздушната база Кигли за тренировъчен полет в 10:26 часа (11:26 часа българско време).Отломките на самолета и телата на пилотите са били открити на три километра от базата.Следователи са започнали да проучват мястото на катастрофата.", "date": "2018.02.16", "title": "Турски военен самолет се разби, двамата пилоти загинаха"}
