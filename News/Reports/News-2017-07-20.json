{"url": "https://news.bg/world/britantsite-v-evropa-mogat-da-izgubyat-pravoto-da-zhiveyat-v-druga-strana-ot-es.html", "text": "Живеещите в ЕС британски граждани могат да изгубят правото си да пребивават в друга държава от съюза след Брекзит, пише \"Гардиън\".Информацията е изнесена след края на втория кръг преговори за Брекзит, проведен в Брюксел.Британски представители са повдигнали въпроса пред европейските си колеги по време на близо 4-дневните интензивни технически разговори за Брекзит. ЕС е заявил ясно, че няма да позволи, ако Лондон не излезе с реципрочно предложение за европейците, които живеят на Острова. Брюксел иска да им се позволи да се местят в друга страна от ЕС и да се връщат безпроблемно във Великобритания.Дискусията подчертава несигурността за близо 5 милиона души, които ще бъдат засегнати от Брекзит, макар че Великобритания и ЕС категорично заявиха, че правата на гражданите са приоритет на преговорите.Около 1,2 милиона британци, живеещи в ЕС, могат да бъдат засегнати, което означава, например, че британски гражданин, който пребивава в Германия, няма да може да се премести във Франция, Австрия или друга държава от ЕС след Брекзит.Високопоставени представители на ЕС заявиха, че са готови да разгледат казуса, но Великобритания трябва да направи реципрочно предложение за защита правата на 3,5 милиона граждани на ЕС на Албиона. Например, германски гражданин, живеещ в Манчестър, да може да се прибере в родната си страна за няколко години и след това да продължи живота си във Великобритания.Казусът изникна по време на обсъжданията на въпроса за правата на гражданите.", "date": "2017.07.20", "title": "Британците в Европа могат да изгубят правото да живеят в друга страна от ЕС"}
{"url": "https://news.bg/politics/zelenogorski-napisa-3-s-dva-minusa-na-parlamenta.html", "text": "Не виждам ясна концепция при работата на парламента, нито смислени законопроекти. Това коментира Найден Зеленогорски, който е част от ръководството на \"Движение България на гражданите\" (ДБГ) и на Реформаторския блок.Не бих написал повече от 3 с два минуса на парламента и 3,5 на правителството, отговори Зеленогорски на въпрос за оценката към работата на двете институции.\"Когато няма план, се вижда едно лутане, както в момента. Да се отнеме част от финансирането на съсловните организации ли е най-големият проблем\", попита той в интервю за телевизия BIT.По думите му, не бива да се губи време за започването на борбата с корупцията, затова не разбирал защо при наличието на приет на първо четене законопрокет, не се заемат с него, а отново има отлагане и отново се говори за нов проект.\"Не съм убеден, че има политическа воля за приемането на такъв закон и затова е и отлагането\", каза още Зеленогорски.Според него при тази липса на експертиза и желание за сериозна работа, извънпарламентарните партии трябва да имат силни позиции и да има единодействие по важните за обществото теми.Зеленогорски припомни за проведената кръгла маса за изборното законоателство, в която участие взеха партиите от демократичната общност, и изрази очакване подобни дискусии в да има и по отношение на борбата с корупцията, съдебната реформа.", "date": "2017.07.20", "title": "Зеленогорски написа 3 с два минуса на парламента"}
{"url": "https://news.bg/world/senatska-komisiya-odobri-kristofar-rey-za-shef-na-fbr.html", "text": "Правната комисия към Сената на САЩ одобри номинацията на президента Доналд Тръмп за директор на ФБР, съобщава АП.Сега номинацията на Кристофър Рей ще бъде подложена на гласуване в горната камара на Конгреса.Сенатор Чък Грасли от Републиканската партия похвали Рей, който по време на изслушване миналата седмица обеща никога да не допуска политическо влияние върху работата на бюрото.Рей е на път да замени Джеймс Коми, който внезапно беше уволнен от президента Доналд Тръмп през май на фона на руската сага.", "date": "2017.07.20", "title": "Сенатска комисия одобри Кристофър Рей за шеф на ФБР"}
{"url": "https://news.bg/world/pravosadniyat-ministar-na-sasht-nyama-da-podava-ostavka-vapreki-kritikite-na-tramp.html", "text": "Министърът на правосъдието на САЩ Джеф Сешънс обяви, че не възнамерява да подава оставка, въпреки че беше остро разкритикуван от американския президент Доналд Тръмп заради отвода си във връзка с разследването на Русия, съобщават АП и други медии.Сешънс подчерта, че е \"чест\" за него да служи като главен прокурор и добави, че ще продължи да изпълнява задълженията си, \"доколкото е уместно\".Вчера в интервю за \"Ню Йорк таймс\" Тръмп заяви, че е нямало да назначи Сешънс на поста, ако е знаел, че ще се оттегли от разследването за намесата на Русия на президентските избори в САЩ. Президентът добави, че министърът е бил \"много несправедлив\" към него, след като не е го информирал за решението си да си даде отвод.Бившият сенатор от Алабама е един от първите поддръжници на Тръмп, той стана главен прокурор през февруари. Месец по-късно той се отдръпна от воденото от правосъдното министерство разследване след разкрития, че не е съобщил за срещи с руския посланик в САЩ.", "date": "2017.07.20", "title": "Правосъдният министър на САЩ няма да подава оставка въпреки критиките на Тръмп"}
{"url": "https://news.bg/crime/ktb-nay-golyamata-finansova-izmama-v-istoriyata-na-balgariya.html", "text": "\"КТБ може да се определи като пирамида, като инвестиционна схема, финансова къща или \"личен портфейл\" на мажоритарния собственик на банката.\" Това заяви на брифинг административният ръководител на спецпрокуратурата Иван Гешев и наблюдаващ прокурор по делото КТБ.По думите на Гешев \"делото е уникално\" и сложно. Той и направи сравнение - \"все едно да сравниш операция на апендицит с присаждане на глава или с дизелов двигател да кацнеш на луната.\"Припомняме, по-рано днес Специализараната прокуратура внесе обвинителен акт по досъдебното производство \"КТБ\". Обвинителният акт във всичките му копия е над 210 000 страници.По делото са привлечени като обвиняеми 18 лица, като окончателни и прецизни обвинения, описани в , са предявени на всяко едно от обвинените лица.Припомняме и че обвиненяита за КТБ идват, след като на 9 юни президентът  от първата среща за КТБ. Месец по-късно беше . В житейски смисъл случаят КТБ е най-голямата стопанска и обществена финансова измама, случвала се в новата ни българска история, посочи Гешев. Щетата от аферата КТБ възлизала на 2.5 млрд.лв, които са присвоени от престъпната група на Василев.\"С тези пари, за които става въпрос, можеше да се превъоръжи армията ни и да се достроят всичките магистрали.\", допълни Гешев.Гешев опроверга и \"няколко лъжи\", които циркулирали в медийното пространство.Първата лъжа - за това, че КТБ е здрава, системна банка. \"КТБ може да се определи като пирамида, като инвестиционна схема, финансова къща или \"личен портфейл\" на мажоритарния собственик на банката\", сподели Гешев.\"От прегледаните 162 кредита експертите са установили, че повечето са предоставени на дружества, които не генерират парични потоци от оперативна дейност, както към момента на предоставяне на кредитите, така и след това\", заяви Гешев.Липсват документи за ключови вътрешни процедури по одобрението на кредите при 77% от проверените кредити. Документи, удостоверяващи извършването на финансов анализ от страна на банката, не са налични при 89% от кредите. При 8 случая за 116 млн. лв. липсват каквито и да е документи.\"Тоест просто са отпуснати едни 116 млн. лв, въобще без да съществува какъвто и да е договор за кредит\".Кредити са одобрявани за средно 1,77 дни. При 70 от случаите тези кредити са одобрявани за 0 дни.Следващата лъжа, на която се спрягала била, че тази банка имала ликвиден, но не и капиталов проблем. \"Според тази експертиза още 2011 г. капиталът е изяден.\" Гешев допълни, че ако БНБ си е свършила работата, още през 2011 на тази банка е трябвало да й се отнеме лиценза.Според прокуратурата милиард и половина са раздадени в пликчета, торбички, чувалчета.Гешев даде за пример привлечения \"актив ТВ7\", където били наляти над 300 млн.лв. Според Гешев с тези пари можело да се платят новогодишните и коледните премии за две години на пенсионерите.\"Ако не бяха се случили тези неща през 2014 г., тази банка щеше да рухне по естествен начин, като всяка пирамида към края на 2016 г. - началото на 2017 г. Но това щеше да стане с 10 и повече милиарда лева\"Гешев изложи и тиражираната защитна версия, че Василев се намира на тиймбилдинг в Сърбия и иска много да дойде,но няма как. \"Той не се притеснява от българското правосъдие, той се притеснява от европейското правосъдие\", допълни Гешев.В хода на разследването не били установили доказателства, свързащи Делян Пеевски, които да касаят описаната от Гешев схема.\"Има отделени 24 други производства\", заяви още Гешев.На въпрос дали има и други политици, на които са раздавани пари в пликчета, освен посочения от прокуратурата, визирайки най-вече Николай Бареков, Гешев уточни, че има доказателства за такива, но не посочи имена.Стана ясно и че свидетелят по делото и \"дясната ръка\" на Василев, Бисер Лазов, не знаел, че върши престъпление.", "date": "2017.07.20", "title": "КТБ - най-голямата финансова измама в историята на България"}
{"url": "https://news.bg/crime/tezhka-katastrofa-mezhdu-tir-i-leka-kola-na-vhoda-na-simitli.html", "text": "34-годишен мъж пострада, след като се заби с шофирания от него \"Ситроен С4\" в ТИР, съобщава БГНЕС. Пътният инцидент е станал на главния път Е-79 на входа на Симитли откъм Благоевград.Колата навлязла в насрещната лента, ТИР-ът се опитал да избегне удара, но е спрян от мантинелата.Пострадалият водач е в МБАЛ-Благоевград, състоянието му се изяснява.Катастрофата, станала на прав участък, затвори Е-79.Товарните автомобили изчакваха на място, а леките се отбиваха през с. Железница. Задръстванията бяха големи, особенно откъм Банско и Кулата.", "date": "2017.07.20", "title": "Тежка катастрофа между ТИР и лека кола на входа на Симитли"}
{"url": "https://news.bg/int-politics/poredni-protesti-sreshtu-sadebnata-reforma-v-polsha.html", "text": "Пореден протест срещу спорния закон за реформа на Върховния съд се провежда тази вечер пред сградата на парламента в полската столица Варшава, предадоха световните информационни агенции. Припомняме, че по-рано днес долната камара на полския парламент прокара закона, който дава  вместо на съдиите.Опозицията предупреди, че законопроектът ще засегне независимостта на съдебната система и ще подкопае демокрацията.Законопроектът, внесе от управляващата партия \"Право и справедливост\", трябва да бъде одобрен и от горната камара. Консерваторите имат мнозинство и в двете камари.Европейският съюз осъди действията на полското правителство, които доведоха и до протести в цялата централноевропейска страна. Според критици законопроектът убива съдебната независимост и нарушава върховенството на закона.", "date": "2017.07.20", "title": "Поредни протести срещу съдебната реформа в Полша "}
{"url": "https://news.bg/int-politics/28-siriyski-voenni-ubiti-pri-zasada-blizo-do-damask.html", "text": "Най-малко 28 сирийски военни и проправителствени бойци са били убити при сблъсъци в сирийския източен район Гута близо до Дамаск.Съобщава се и за ранени. Вероятно броят на жертвите ще нарасне. Това гласи информация на базираната в Лондон сирийска обсерватория за човешките права, цитирана от АФП. Съобщава се, че опозиционната групировка \"Джейш ал Ислам\" (\"Армия на исляма\") е организирала засада на военните при опита им да достигнат град Ал-Рихан. По-рано днес стана ясно, че президентът на САЩ Доналд Тръмп прекратява програмата на ЦРУ за въоръжаване и обучаване на сирийски бунтовници.Източници са заявили, че прекратяването на програмата, стартирана от администрацията на Обама през 2013 г., е признак за опитите на Тръмп да работи с Русия, която разглежда опитите на САЩ да свалят сирийския лидер Башар Асад като атака срещу руските интереси.Обаче прекратяването на програмата на ЦРУ не бележи край на американската намеса в Сирия. През май Тръмп се подписа под план за въоръжаване на Сирийските демократични сили.От началото на гражданската война в Сирия са загинали над 330 хиляди души, от които почти 100 хиляди са цивилни, предадоха информационните агенции.От 2011 г. до средата на юли 2017 г. в Сирия за убити 331 765 души.Цивилните жертви са 99 617, като 18 243 от тях са деца.Загиналите военни от армията на Башар Асад са 116 774.", "date": "2017.07.20", "title": "28 сирийски военни убити при засада близо до Дамаск "}
{"url": "https://news.bg/int-politics/rusiya-privetstva-otlichnata-novina-za-spryanata-us-pomosht-za-opozitsiyata-v-siriya.html", "text": "Председателят на парламентарната комисия по международни отношения към горната камара на руския парламент Константин Косачев приветства \"дългоочакваната, отлична\" новина, че САЩ прекратяват подкрепата си за бунтовниците в раздираната от война Сирия, съобщава ДПА.\"Тази промяна на работите без съмнение ще създаде допълнителни възможности за руско-американско сътрудничество в борбата с тероризма в страната\", коментира Косачев в профила си във \"Фейсбук\".Американски медии съобщиха вчера, че американският президент Доналд Тръмп е прекратил секретна програма на ЦРУ за въоръжаване и обучение на т. нар. умерените сирийски бунтовници.Тръмп и руският президент Владимир Путин се срещнаха по-рано този месец по време на срещата на върха на Г-20 в германския град Хамбург.Говорителят на Путин, Дмитрий Песков, коментира, че двамата държавни глави не са обсъждали американската подкрепа за бунтовниците в Сирия по време на разговорите си на срещата на Г-20.Русия е основният военен поддръжник на сирийския режим в кървавия, многостранен конфликт в страната.САЩ и някои регионални сили, които обвиниха сирийския режим в извършването на престъпления срещу човечеството, включително избиването на цивилни, подкрепят бунтовниците, които се опитват да свалят режима на президента Башар Асад от власт.САЩ и Русия, въпреки подкрепата им за противопоставящи се страни, се споразумяха за необходимостта от изкореняване на терористичната групировка ДАЕШ (\"Ислямска държава\"), която действа в Сирия.", "date": "2017.07.20", "title": "Русия приветства \"отличната\" новина за спряната US помощ за опозицията в Сирия"}
{"url": "https://news.bg/crime/advokatat-na-tsvetan-vasilev-poiska-borisov-da-bade-razpitan.html", "text": "Адвокатът на обвинения по делото КТБ Цветан Василев - Христо Ботев, коментира пред журналисти внесения днес обвинителен акт по делото КТБ.Ботев заяви, че не знае да има някъде в света обвинени банкери за участие в организирана престъпна група и \"ние сме първооткриватели\". Според Ботев в папките по делото липсвало продължение на разследването. Липсвало най-същественото - защо се е стигнало до тук.На твърдението, че банката е рухнала по естествен начин, но малко по-рано, Ботев заяви, че прокуратурата е помогнала доста през 2014 г. Пътят не бил естествен.На въпроса дали освен Николай Бареков има и други замесени политици, икономисти или свидетели по това дело, Ботев отговори: \"По това дело, ако присъствате в съдебната зала, ще видите от Влади Въргала и Тити Папазов до настоящи министри, г-н Прокопиев, г-н Бареков\". По думите му и военният министър Красимир Каракачанов е разпитван по делото.По твърденията на Гешев за това, че 1,5 млд. за раздавани в пликове на различни 400 ВИП персони, Ботев коментира, че нито една от тези персони не признава това и не знае как държавното обвинение ще го докаже.\"Ако беше личен портфейл на Цветан Василев сега тази сграда (КТБ) щеше да си я е занесъл в Белград, Виваком вече щеше да е сръбски оператор, а ние гледаме как хиляди хора се опитват да овладеят точно тези фирми в България и Цветан Василев и да иска не може да направи нищо\", коментира адвокатът.На въпроса как си обяснява факта, че Делян Пеевски няма нищо общо с банката и с кредитите, Ботев каза, че по документи няма нищо общо, но по свидетелски показания е споменаван многократно.\"Аз съм искал да бъде разпитан този човек, най-малкото като толкова му се споменава името, да заяви в един протокол за разпит дали знае нещо или не знае нищо. Поискал съм да бъде разпитан премиера Борисов, защото той посочи конкретни хора, които според него са виновници за катастрофата КТБ. Цветан Василев не е между тях.Прокуратурата каза, че няма нужда\", допълни Ботев.Той определи като интересно и остроумно изказването на Гешев, че делото е като кацане на луната с дизелов двигател.\"Не знам дали следите, но законодателството се променя в съответствие с делото. В момента има изменения в НПК. Колегата Симеонов каза, че ще иска да се чете обвинителния акт, пробутват поправка, че вече не трябва да се чете. Опитват се да махнат фигурата след първо четене на вечния обвиняем. Тоест ако съдът все пак реши да върне делото за допуснати процесуални нарушения, не може да се ползва двугодишния срок\", допълни адвокат Христо Ботев.\"Г-н Василев нееднократно е заявявал, че при настоящата политическа обстановка в България не се чувства сигурен за себе си и семейството си\", подчерта Ботев и допълни, че не знае той да има политически протекции в Сърбия.", "date": "2017.07.20", "title": "Адвокатът на Цветан Василев поиска Борисов да бъде разпитан "}
{"url": "https://news.bg/crime/razbiha-grupa-za-trafik-na-hora-svodnichestvo-i-prane-na-pari-deystvala-v-belgiya.html", "text": "ГДБОП неутрализира организирана престъпна група, занимавала се с трафик на хора с цел сексуална експлоатация.Действията, ръководени от Специализираната прокуратура, са проведени в рамките на международна специализирана полицейска операция в изпълнение на Молба за правна помощ от Кралство Белгия.Припомняме, по-рано днес стана ясно, че Окръжната прокуратура в Силистра е разпоредила задържането на две жени, издирвани с европейски заповеди за арест (ЕЗА) от Кралство Белгия за участие в организирана престъпна група за трафик на хора, сводничество и пране на пари. Жените са задържани за срок до 72 часа.Операцията НА ГДБОП е реализирана на 18 юли на територията на Силистра. Целта е била неутрализиране на организирана престъпна група, занимавала се с трафик на хора с цел сексуална експлоатация.Операцията е проведена от служители на сектор \"Трафик на хора\" в ГДБОП и колегите им от Русе, Разград, Силистра и Добрич. В действията са включени и полицаи и от ОДМВР-Силистра и РУ-Тутракан.Акцията е била предприета във връзка с Европейска заповед за арест, издадена от съд в Брюксел, Кралство Белгия, и воденото там наказателно производство срещу организирана престъпна група от български граждани за извършени от тях престъпления, свързани с трафик на хора с цел сексуална експлоатация и пране на пари.В хода на операцията е установена лидерката на групата - Стефка Й., на 76-годишна възраст. Изяснена е и съпричастността на петима нейни помагачи.Установено е и че повече от 15 години дамата е пребивавала в Белгия и е стопанисвала публичен дом в Брюксел.В хода на проведените действия у нас са извършени претърсвания на пет адреса на територията на област Силистра. При обиските са иззети документи, в това число и нотариални актове, вносни бележки, извлечения от банкови сметки, банкови преводи, над 164 000 евро и близо 600 лева, мобилни телефони, лаптоп, канабис и други вещи и предмети, съотносими към предмета на разследване.Установени и разпитани са двама свидетели и две жертви на престъпната схема.С постановление на прокуратурата мярката за задържане на Стефка Й. и нейната сътрудничка Светла З. (на 49 години) е удължена до 72 часа.Работата по документирането на случая продължава. Предстои Окръжната прокуратура в Силистра да внесе искания в Окръжния съд за постоянното задържане на жените.", "date": "2017.07.20", "title": "Разбиха група за трафик на хора, сводничество и пране на пари, действала в Белгия"}
{"url": "https://news.bg/crime/trima-arestuvani-na-macha-levski-hayduk.html", "text": "Без сериозни нарушения на обществения ред приключи срещата от турнира на Лига-Европа между отборите на \"Левски\" (София) и \"Хайдук\" (Сплит), която се игра тая вечер на столичния стадион \"Георги Аспарухов\".Това съобщиха от пресцентъра на МВР. Преди двубоя бяха задържани трима мъже, носили в себе си забранени предмети (маски и метален бокс).Преди началото на второто полувреме е задържан мъж във видимо нетрезво състояние и без документи за самоличност при опит да влезе в спортната зона.Мачът завърши с победа за хърватите и така нашите приключиха евроучастието си за сезон 2017/18, информира Topsport.bg. ", "date": "2017.07.20", "title": "Трима арестувани на мача \"Левски\" - \"Хайдук\" "}
{"url": "https://news.bg/finance/pet-pati-poveche-sredstva-za-obshtinite-po-op-regioni-v-rastezh.html", "text": "Общините имат в пъти по-голямо финансиране за развитие на градската си среда по ОП \"Региони в растеж\". Това каза министърът на регионалното развитие и благоустройството Николай Нанков, който участва в Третата международна конференция: \"Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор\".Нанков допълни, че трите фонда за градско развитие по ОП \"Региони в растеж\" предвиждат пет пъти повече средства в размер на 370 млн. лв. за настоящия програмен период.Той отбеляза още, че всички виждат положителните ефекти за регионите и градовете от финансирането. \"Всички ние си даваме сметка, че светът се променя, във времето на бюджетни ограничения\", коментира Нанков и настоя да се използват всички фондове и финансовите инструменти.По думите му, след приключването на сегашния програмен период, ще се премине от грантово финансиране към финансови инструменти и като цяло през 2020 г. ще говорим все повече за така наречените \"рециклирани пари\". Нанков беше категоричен, че колкото по-бързо се научим да се възползваме от тях, толкова по-успешно ще се адаптираме към новите условия.\"Натрупахме опит, реализирахме проекти с висока добавена стойност\", посочи Нанков. Така по трите фонда за градско развитие, които са част от така наречения Фонд на фондовете ще бъдат финансирани проекти както на общините, така и на бизнеса. С нисколихвено кредитиране ще се даде възможност на българските градове да станат и икономически по-развити и социално по-привлекателни.Министърът на транспорта Ивайло Московски заяви, че трябва да се работи по проекти с максимално висока добавена стойност. Той отбеляза, че само в България се пресичат пет транспортни коридора. Московски открои темата за коридор номер 8. \"Там виждам ролята на ЕИБ, ако нещо бави този проект, то това е различните механизми за финансиране, които имат държавите\", обясни Московски.Така докато България и Италия могат да ползват средства по оперативните програми, то страни като Албания и Македония нямат тази възможност.Столичният кмет Йорданка Фандъкова заяви, че за градовете е изключително важно европейското финансиране. По думите ѝ София е добър пример за използването на европейските средства за подобряването средата на живот на гражданите. Фандъкова добави, че от 3 млрд. лв. европейско финансиране за Столична община, 2 млрд. лв. са били предоставени безвъзмездно.", "date": "2017.07.20", "title": "Пет пъти повече средства за общините по ОП \"Региони в растеж\""}
{"url": "https://news.bg/health/otkriha-parviya-tsentar-za-detsa-s-revmatichni-zabolyavaniya-u-nas.html", "text": "Днес беше открит първият в България Център за допълваща грижа за деца с ревматични заболявания и техните родители.Центърът се намира в Клиниката по ревматология, кардиология и хематология на СБАЛ по детски болести \"Проф. д-р Иван Митев\" и представлява защитено пространство, в което децата и техните родители ще могат да получават подкрепа и консултации от здравни специалисти, психолози и арт терапевти.У нас около 60 000 души страдат от ревматоиден артрит - автоимунно заболяване, което причинява хронично възпаление на ставите.В България малките пациенти с тази болест са над 900. У нас Националната здравноосигурителна каса поема на 100% лечението на децата, като реимбурсира и най-съвременните биологични терапии.Роза Чеглайска, председател на Асоциация на пациентите с ревматоиден артрит (АПРА) и пациент с ревматологично заболяване, откри събитието, като представи центъра за комплексна грижа, в който децата с ревматични заболявания ще могат да се развиват и интегрират.\"Това е само началото. Надграждането продължава - тук ще се провеждат лекции от специалисти, ще организираме и арт терапии. Ние не трябва да позволяваме децата да се инвалидизират. Те трябва да изживеят своето детство и да станат достойни членове на нашето общество\", заяви тя.Доц. Стефан Стефанов, началник на Клиниката по ревматология, кардиология и хематология на СБАЛ по детски болести \"Проф. д-р Иван Митев\" представи значимостта на заболяването, което протича агресивно при децата и може да доведе до инвалидизация. Ревматоидният артрит е хронично и тежко заболяване, което оказва огромно влияние на развитието и растежа на децата и те се нуждаят от непрекъснати грижи и подкрепа, за да успеят да се социализират и да не се чувстват различни и отритнати от обществото.\"Благодарение на съвременните лечебни средства и медикаменти и добрия контакт между лекар, родител и дете, се постига най-доброто лечение на малките пациенти\", заяви той и добави, че в центъра родителите ще осъществяват не само по-добра връзка с децата си, но и с лекарите.\"За щастие у нас имаме възможност да лекуваме малките пациенти с всички съвременни медикаменти, включително с биологична терапия. Благодарим на Здравната каса, която не е върнала нито едно дете, което се нуждае от такова лечение\", допълни доц. д-р Стефанов.", "date": "2017.07.20", "title": "Откриха първия център за деца с ревматични заболявания у нас"}
{"url": "https://news.bg/culture/samoubi-se-vokalat-na-linkin-park.html", "text": "Честър Бенингтън, вокал на легендарната американска ню метъл група \"Линкин Парк\", е бил открит мъртъв, предадоха световните информационни агенции.Твърди се, че става въпрос за самоубийство чрез обесване. Тялото на 41-годишния музикант е било намерено в дома му в Лос Анджелис днес. Не се съобщава за следи от насилие. Тече разследване по случая. Все още няма изявление от екипа на певеца, но Майк Шинода от групата отбеляза в \"Туитър\", че такова ще има възможно най-скоро.Той потвърждава трагичната вест за загубата. Бенингтън има 6 деца от двата си брака. \"Линкин Парк\", група с 20-годишна кариера, е популярна с хитове като \"In the End\",  \"One Step Closer\" и други. Сред близките му приятели бе и  по същия начин Крис Корнел. Отбелязва се, че Бенингтън е отнел живота си точно на рождения ден на Корнел, а месеци по-рано е публикувал писмо до него. ", "date": "2017.07.20", "title": "Самоуби се вокалът на \"Линкин Парк\""}
{"url": "https://news.bg/int-politics/erdogan-se-obyavi-sreshtu-izraelskite-restriktsii-na-al-aksa.html", "text": "Срещу израелските рестрикции на \"Ал Акса\" в Йерусалим се обяви турският президент Реджеп Ердоган. Той направи това в телефонен разговор с палестинския лидер Махмуд Абас. И джамията, и Йерусалим са светини за мюсюлманите и гарантирането на сигурността в тях е важно за целия ислямски свят, е подчертал той. Абас е поискал от колегата си да съдейства пред САЩ за оказване на натиск върху израелските власти, за да бъдат премахнати наложените мерки. Ердоган е обсъдил тези въпроси и с израелския президент Реувен Ривлин, който е обещал религиозните права да не бъдат погазвани въпреки напрегнатата обстановка. Припомняме, че миналата седмица двама израелски полицаи бяха убити, а трети бе ранен при нападение близо до свещено за евреи и мюсюлмани място в Йерусалим. Полицията впоследствие застреля нападателите след кратко преследване.От края на 2015 г. е налице вълна от наръгвания, прострелвания и врязване на коли срещу израелци, като това се извършва предимно от палестинци.Заради случилото се полицията затвори комплекса, в който се намира джамията \"Ал Акса\", преди петъчните молитви на мюсюлманите за първи път от години.В сряда при палестински протест срещу затварянето му, полицията е ранила деветима души и арестувала четирима други. ", "date": "2017.07.20", "title": "Ердоган се обяви срещу израелските рестрикции на \"Ал Акса\""}
{"url": "https://news.bg/crime/18-godishen-mladezh-se-udavi-v-zlatni-pyasatsi.html", "text": "18-годишен младеж се е удавил в курорта \"Златни пясъци\", съобщава БНР.Тялото е изплувало в района.Самоличността на младежа, който не е от Варна, е установена.Предстои да бъде извършена съдебномедицинска експертиза.", "date": "2017.07.20", "title": "18-годишен младеж се удави в \"Златни пясъци\""}
{"url": "https://news.bg/politics/privatizirat-obshtinska-banka.html", "text": "Столичният общински съвет (СОС) прие доклад за откриване на процедура за извършване на приватизация на акционерното участие на Столичната община в капитала на \"Общинска банка\" АД, съобщи БНТ. С приемането на доклада \"Общинска банка\" се включва в списъка на Столичната общинска агенция за приватизация и инвестиции /СОАПИ/.Вносител е общинският съветник от групата на Реформаторския блок Трайчо Трайков. Според него сега е максимално благоприятният момент за приватизация на банката, която успешно е преминала стрес теста, кредитният й рейтинг е повишен, създадена е среда, в която сделката би била най-успешна, оптимална откъм финансов аспект и банката ще може да бъде продадена на максимално висока цена. посочи общинският съветник.По думите му всяка една от по-малките банки, сред които е и \"Общинска банка\", ще трябва да избере за себе си стратегия за адаптиране към тези условия.От своя страна големите банки също търсят възможности за консолидация чрез придобиване на по-малки банки. Именно това прави банката ценна за потенциалните инвеститори и би предизвикала по-широк интерес за продажба на по-добра цена, обясни Трайков.Той посочи, че оценката за цената на банката предстои да бъде изготвена и разгледана от Надзорния съвет на СОАПИ, а крайното решение е на СОС. От времето при предишния опит за продажба на общинския дял досега собственият капитал на банката е почти удвоен, каза Трайков.На въпрос защо през 2014 г. е прекратена процедурата за приватизация на банката общинският съветник каза, че е лудост да се опиташ да продаваш банка през юни 2014 г., когато е прекратена процедурата, в условията на остра банкова криза и обща политическа криза. Сега е подходящият момент по икономически и пазарни причини, каза общинският съветник.От тук нататък предстои СОАПИ да възложи на консултант да изготви всичко, което се прави при подобна процедура - информационен меморандум, актуална пазарна оценка, правен анализ, маркет тест, разговори с потенциални инвеститори, организиране на процедурата по конкурса. Когато има резултат, който СОАПИ е готова да представи пред СОС, тя ще го внесе за окончателно гласуване, обясни Трайков. Що се отнася за срока на цялата процедура той каза, че за него по-бързото приключване би било по-добре, но бързината не е от първостепенно значение. Няма определен срок за приватизацията, посочен в доклада. Все пак Трайков изрази надежда това да стане до края на тази календарна година.Попитан за цената на консултантската оценка Трайков каза, че изготвената оценка през 2014 г. е струвала 150 хил.лв. и би могло да се стъпи на нея и да се спестят част от средствата, необходими за такава процедура. ", "date": "2017.07.20", "title": "Приватизират Общинска банка"}
{"url": "https://news.bg/politics/ministerstvata-s-antikoruptsionni-planove-do-30-avgust.html", "text": "Срок до 30 август имат министерствата за представяне на антикорупционните си планове. След това Центърът за превенция и противодействие на корупцията ще извърши анализ и ще предложи конкретни мерки за борба с корупцията, включително и изготвяне на стандарти за проверка на интегритет на служителите в държавната администрация.Това стана ясно след днешното заседание на Националния съвет по антикорупционни политики към Министерския съвет. Това заяви вицепремиерът по правосъдната реформа и министър на външните работи Екатерина Захариева, която ръководи за първи път днес заседанието на Националния съвет като негов председател и национален координатор, съобщиха от пресцентъра на Министерски съвет.\"\", добави Захариева.\"Обсъдена и приета беше пътна карта, която следва препоръките от доклада за Механизма за сътрудничество и проверка от 2017 г., с мерки за отстраняване на слабостите при разследването и наказателното преследване на случаи на корупция, както и механизъм за отчитане на постигнатия напредък пред обществеността.Пътната карта предвижда в края на октомври, след провеждане на обсъждане, работна група да изготви предложения за промени в Наказателния кодекс относно корупционните престъпления, като се обхване и частният сектор.\"\", допълни министър Захариева по време на обсъжданията с уточнението, че в кратък срок трябва да се изготвят неотложните законодателни промени.Националният съвет е създаден през 2015 г. със задача координира и контролира създаването и изпълнението на антикорупционни политики.", "date": "2017.07.20", "title": "Министерствата с антикорупционни планове до 30 август"}
{"url": "https://news.bg/int-politics/venetsuela-da-otmeni-izborite-i-da-pregovarya-s-opozitsiyata-nastoya-meksiko.html", "text": "Да бъдат отменени насрочените за 30 юли избори и да се преговаря с опозицията. Това поиска мексиканското външно министерство от властите във Венецуела, предаде \"Ройтерс\"Мексико е поредната страна, отправила подобни искания към Каракас в опит за решаване на кризата в страната и срещу допълнително ескалиране на напрежението. През последните дни Колумбия, Франция, Испания, САЩ и ЕС призоваха Венецуела да отмени заплануваните за 30 юли избори за конституционно събрание.Опозиционни политици смятат, че Мадуро иска да използва събранието, за да укрепи властта си, докато президентът твърди, че нова конституция ще насърчава диалог в поляризираната страна.Днес в страната започна 24-часова стачка. Предишни опозиционни протести приключиха със сблъсъци и почти 100 убити от началото на април.", "date": "2017.07.20", "title": "Венецуела да отмени изборите и да преговаря с опозицията, настоя Мексико "}
{"url": "https://news.bg/crime/otkradnaha-nad-100-hil-lv-ot-bankomat.html", "text": "Крупна сума пари е открандата от банкомат през нощта, съобщава БНР.Кражбата е станала в град Левски, а задигнатите пари са 114830 лева.Банкоматът е бил поставен в магазин до Районното полицейско управление.Нямало е взрив и банкоматът не е бил разбит. Престъпниците са влезли в магазина и са отворили машината с техническо устройство.Припомняме, че това е втори случай в последните няколко месеца на откраднати пари от банкомат в Плевенска област. Март месец в Червен бряг бяха задигнати 100 хил. лв. Кражбата беше установена едва при следващо зареждане на машината с банкноти.", "date": "2017.07.20", "title": "Откраднаха над 100 хил. лв. от банкомат"}
{"url": "https://news.bg/crime/pravitelstvoto-iska-ot-bryuksel-da-analizira-sadilishtata-i-inspektorata-na-vss.html", "text": "Правителството е поискало от Европейската комисия да анализира българските съдилища, както и Инспектората на ВСС, съобщиха от външното и правосъдното министерство. На 21 юни с писмо на заместник министър-председателя по съдебната реформа и министър на външните работи Екатерина Захариева и на министъра на правосъдието Цецка Цачева е поискана техническа помощ от Службата за подкрепа на структурната реформа спрямо съдилищата в България.Предложението е тя да се проведе по модела на експертната мисия, която през 2016 г. изготви независим анализ на структурния и функционален модел на прокуратурата. Предложението е да се сформира работна група от съдии от държави членки на ЕС, които да направят работни посещения в България и представяне на окончателен доклад с констатации и препоръки.Със същото писмо се иска и външна експертна помощ за Инспектората на Висшия съдебен съвет, свързана с обмяната на опит и добри практики с органи в държави от ЕС, които имат сходни правомощия.В писмото се казва, че \"Помощта, предоставена от Службата, във връзка с техническата помощ за реформата в Прокуратурата на Република България, е от огромно значение при изпълнение на препоръките от последния Доклад за напредъка на България по Механизма за сътрудничество и проверка.Вземайки предвид ползотворността на предоставената техническа помощ, с настоящото писмо отправяме искане до ЕК - Служба за подкрепа на структурните реформи за предоставяне на такава помощ и през 2017 г. Основните наши усилия са концентрирани в областта на съдебната реформа и посочените препоръки по Механизма за сътрудничество и проверка. Ние считаме за необходимо провеждането на мисии и по отношение на други институции в съдебната система на Република България и за независимостта и интегритета на магистратите\".", "date": "2017.07.20", "title": "Правителството иска от Брюксел да анализира съдилищата и инспектората на ВСС"}
{"url": "https://news.bg/comments/sasht-voyni-za-2000-mlrd-dolara-sled-11-septemvri.html", "text": "Сумата е толкова астрономическа, че почти губи значение. Според последни данни САЩ са похарчили най-малко 2000 млрд. долара (1800 млрд. евро) във войните, които са водили след атентатите от 11 септември 2011 г.\"Един от най-фрапиращите аспекти на американската военна мощ е недостатъчното внимание, отделяно на изучаването на ключовите елементи на общите разходи по нея и на връзката между използването на средства и наличието на ефективна стратегия\", подчертава Антъни Кордсман, завеждащ катедрата по стратегия Арли Бърк в Центъра за стратегически и международни изследвания във Вашингтон (CSIS), цитиран от френския всекидневник Le Monde.Ако страната де факто не е преставала да бъде в състояние на война от 1941 г. насам, то от 2001 г. тя е подновила активната си борба в целия свят, най-осезаемо в Афганистан и Ирак, в името на борбата срещу тероризма.Обаче това, което е най-изненадващо, добавя анализаторът, е провалът на последните двама президенти и на Конгреса в коректния анализ и оправдаване на разходите на войните на САЩ. В момент, когато френското военно министерство се бори, за да финансира с 1,3 млрд. евро външни операции през 2017 г., цифрите на първата световна сила са главозамайващи.Само за Афганистан от 2001г. до 2017г. САЩ са похарчили повече пари - и то с много съмнителен резултат - отколкото за плана Маршал за възстановяването на Европа след 1945 г. За периода от 2001г. до сега сумата само за Департамента за отбрана ще достигне 841 млрд. долара, ако бюджетът за 2018 г. бъде гласуван. За Ирак, натрупаните разходи за \"отвъдморски извънредни операции \" (ОCO, както се казва в бюджетния жаргон на САЩ), ще се покачат до 770,5 млрд. долара, уточнява Антъни Кордсман.Според някои експерти войните в Ирак, Афганистан и Сирия са пет пъти по-скъпи от Първата световна война и два пъти и половина по-скъпи от войната във Виетнам.Ако бяха консолидирани, разходите биха могли да бъдат много по-високи, като някои анализатори достигат до комулативни стойности от 12 000 млрд. долара, считано от 2001г. В тях влизат гражданските конфликти, цивилните и военни загуби, грижа за ветераните или въздействието на войната върху лихвите по дълговете - всички тези елементи - лошо изчислени от правителството или Конгреса, въпреки многобройните доклади.\"Войната и постоянният риск от война са реалност на нашето време. И въпреки товa американската администрация и Конгресът бяха склонни да разглеждат военния ангажимент като временно отклонение, като нещо, което може да бъде уредено чрез допълнителни дотации или създаването на краткосрочни бюджетни инструменти като ОСО. Откъдето се формира и една известна непрозрачност и вредна липса на политическа стратегия\", отбелязва Кордсмaн.Парадоксът е, че \"въпреки високата им цена, тези войни представляват сравнително малка тежест за икономиката на САЩ, що се отнася до брутния вътрешен продукт, общите федерални разходи или промишлеността.\"Войните натежават от порядъка на 2,8% от националното богатство на САЩ през 2017 г. Не трябва да се забравя, че \"защитата на националната територия е станала по-скъпа, отколкото която и да е война, водеща се в момента\", подчертава анализаторът. Така само за 2017 г. разходите ще бъдат 70 млрд. долара.", "date": "2017.07.20", "title": "САЩ - войни за 2000 млрд. долара след 11 септември"}
{"url": "https://news.bg/curious/charchil-opital-da-spre-natsistki-zagovor-za-vrashtaneto-na-eduard-viii-na-britanskiya-tron.html", "text": "Уинстън Чърчил е искал \"да унищожи всички следи\" от телеграми, разкриващи заговори на нацистите за възстановяването на бившия крал Едуард VIII на британския трон в замяна на неговата подкрепа по време на Втората световна война. Това показват новоразкрити правителствени документи, съобщава \"Гардиън\".Телеграмите документират нацистките планове за отвличането на херцога на Уиндзор - титлата, дадена на Едуард след абдикацията му през 1936 г. - и съпругата му, Уолис Симпсън, когато са пристигнали в Португалия, след като са избягали от дома си в Париж, след като Франция е завладяна от германските сили през 1940 г.Документите разкриват как Чърчил моли американския президент Дуайт Айзенхауер и френското правителство да предотвратят публикуването на прихванатите германски телеграми за \"поне 10 или 20 години\".Чърчил, британският премиер тогава, изтъква, че заловените германски телеграми, предлагащи британския престол на Едуард в случай на нацистка инвазия във Великобритания, са \"тенденциозни и ненадеждни\" и вероятно оставят подвеждащото впечатление, че херцогът \"е в тясна връзка с германски агенти и е слушал предложения, които са били нелоялни\".Чърчил е отправил молбата си към Айзенхауер, след като научил, че копие на микрофилм на телеграмите, които са били открити в германските архиви в края на войната, е било изпратено на Държавния департамент на САЩ и са били разглеждани за включване като част от официалната американска история на конфликта.Айзенхауер е казал на Чърчил на 2 юли 1953 г., че американското разузнаване споделяло неговата оценка, че комуникациите са били \"очевидно събрани с някаква идея за насърчаване на германската пропаганда и отслабването на западната съпротива\" и са били \"абсолютно нечестни\" към херцога.Чърчил заявил на американския президент, че опасенията за сигурността на херцога са довели до назначението му като управител на Бахамите, част от \"енергичните усилия да го измъкнем от Европа извън обсега на врага\".Германските телеграми твърдят, че херцогът и херцогинята са реагирали с изненада, когато им е било предложено, че Едуард би могъл да има още една възможност да седне на трона.Чърчил посочил пред правителството на 12 август 1953 г. в строго секретен меморандум, че херцогът не е знаел за телеграмите. \"Покойният крал (Джордж VI), който видя документите, се ограничи да настоява, че ако публикуването не може да бъде избегнато, на херцога на Ундзор трябва да се даде пълно и навременно предупреждение\", разкриват документите.Чърчил е успял да забави публикуването на телеграмите само с няколко години. Когато през 1957 г. те са видели бял свят, херцогът ги отхвърлил като \"пълни измислици\".", "date": "2017.07.20", "title": "Чърчил опитал да спре нацистки заговор за връщането на Едуард VIII на британския трон"}
{"url": "https://news.bg/world/razhodite-za-yadrenata-programa-na-kndr-kolkoto-za-edna-amerikanska-podvodnitsa.html", "text": "Ядрената и ракетна програма на КНДР без съмнение е на висока цена, но държавата успява да се доближи до сдобиване с арсенал, способен да порази цели в региона и дори на територията на САЩ, съобщава АП.Агенцията припомня, че на 4 юли КНДР успешно тества междуконтинентална балистична ракета.Според Южна Корея ядрената програма на КНДР се оценява в порядъка на 1-3 милиарда долара.Като пример агенцията дава американска ядрена подводница клас \"Вирджиния\", която струва около 2,5 милиарда долара. Най-новият самолетоносач на САЩ \"Джералд Форд\" е с цена 8 милиарда долара, без допълнителните разходи за развитие.Военното министерство на Южна Корея е изчислило, че при Ким Чен-ун от поемането му на властта през 2011 г. до юли 2016 г. са извършени 31 изпитания на балистични ракети. Това се оценява на 97 милиона долара. Всяка ракета \"Скъд\" струва между 1 и 2 милиона долара; \"Мусудан\" - от 3 до 6 милиона долара и всяко изпитание на балистична ракета от подводница се оценява на 5-10 милиона долара. До юли 2016 г. КНДР е изстреляла 16 ракети \"Скъд\", шест ракети \"Родонг\", шест \"Мусудан\" и три ракети от подводници.Тази година страната е извършила 11 изпитания на 17 ракети, включително и на първата междуконтинентална ракета на КНДР.Смята се, че общият бюджет за отбрана на КНДР на година е около 10 милиарда долара.", "date": "2017.07.20", "title": "Разходите за ядрената програма на КНДР колкото за една американска подводница"}
{"url": "https://news.bg/economics/gotvyat-po-skapi-vinetki-za-tezhkotovarnite-avtomobili.html", "text": "\"Тежкотоварният трафик трябва да плаща повече.\" Това каза министърът на регионалното развитие и благоустройството Николай Нанков, който участва във форум посветен на бъдещето на кохезионната политика и възможностите за финансиране.Нанков заяви, че от септември ще стане ясно с колко ще се вдигнат еднодневните или седмичните винетки за тежкотоварния трафик. Нанков посочи, че не е изключено редуциране на цената на винетките за леки автомобили.\"Винетните такси за леки автомобили са несъизмеримо високи спрямо винетните такси за тежкотоварни автомобили\", изтъкна той и посочи, че 67% от приходите от винетки са от автомобили. По думите му електронните винетки ще съкратят разходите за съхраняване, разпечатване, транспортиране на винетки на хартиен носител и този ресурс, след като бъде спестен може да бъде калкулиран в цената.Относно винетките министър Нанков подчерта, че е необходимо политическо решение. \"За тежкотоварния трафик винетката трябва да бъде вдигната. Моето мнение е, убеден съм който иска да ме заклеймява, но тежкотоварният трафик трябва да плаща повече, най-вече транзитно преминаващият\", обясни Нанков.Според регионалния министър не по-малко от 10 хиляди тежкотоварни автомобила преминават през страната дневно. Тарифирането след въвеждането на тол системата ще бъде на определени пътища. То също ще стане с решение на Министерски съвет по предложение на Агенция \"Пътна инфраструктура\".Нанков коментира още, че двата основни принципа при тарифирането ще са изминати километри и нивото на автомобила. \"Ще имаме възможност да варираме между отделните пътища - ще бъдат различно таксувани, както е в целият нормален свят с въведени тол системи. Ще имаме възможност да варираме както е в Германия, например и в Австрия в пиковете часове\", обясни Нанков.Така, без да се ограничава движението на тежкотоварния трафик в пиковете часове и с два пъти и половина или или три пъти по-скъпи такси, икономическата логика щяла сама да даде отговор на въпроса ще пътуват ли ТИР-овете в петък следобед към Бургас или ще изчакват петък вечерта или събота сутринта.\"Тол системата ще даде и този гъвкав подход\", убеден е Нанков. Предстои държавата да обжалва забавянето на въвеждането на тол системата предвид генерираните парични загуби, възлизащи на 1,5 млн. лв. на ден. Грубата сметка показвала, че на годишна база държавата губи около 800 млн. лв. до 1 милиард от забавянето на въвеждането на тол таксите.Министърът подчерта заради  отново не са отворени офертите за въвеждането на тол системата. \"Няма лошо имат право, законът го позволява\", коментира Нанков, но изтъкна, че по същество това е шиканиране на процедурата и злоупотреба с право. Той изтъкна още, че на фона на загубите, заделените средства за текущ ремонт и поддръжка на пътищата са едва 85 млн. лв.", "date": "2017.07.20", "title": "Готвят по-скъпи винетки за тежкотоварните автомобили "}
{"url": "https://news.bg/world/vashington-pital-moskva-za-hakvaneto-edna-sedmitsa-predi-prezidentskiya-vot-v-sasht.html", "text": "Русия съобщи, че САЩ официално са запитали Москва за хакването на изборите една седмица преди президентския вот през миналата година и Москва е отговорила на следващия ден.Това заяви специалният посланик на Кремъл за киберсигурност Андрей Крутских пред РИА \"Новости\", цитиран от Ройтерс.На следващия ден им дадохме предварителен отговор. През януари, когато (бившият президент Барак) Обама все още беше в Белия дом, преди встъпването в длъжност на Доналд Тръмп, ние дадохме подробен отговор, поясни Крутских.В същото време той подчерта, че Москва и Вашингтон провеждат разговори за създаване на съвместна работна група в областта на киберсигурността.Миналата седмица Русия обяви, че Тръмп и Путин са обсъдили създаването на група за киберсигурност.", "date": "2017.07.20", "title": "Вашингтон питал Москва за хакването една седмица преди президентския вот в САЩ"}
{"url": "https://news.bg/tourism/otkriha-zagraden-plazh-okolo-rusalka-s-dostap-samo-po-voda.html", "text": "Министърът на туризма Николина Ангелкова съобщи, че са открити нарушения на плажовете около Русалка. Нарушенията били открити след като Ангелкова предприела внезапна проверка на плажове по Северното Черноморие.В хода на проверката са били инспектирани шест плажа в района на Русалка, като били констатирани редица нарушения.Един от плажовете на залива Тауклиман се намирал в частен имот и достъпът до него бил изцяло ограничен. До плажа се стигало само по вода.Другите 5 проверени плажа на Русалка също били неохраняеми. Там проверката установила, че се събират такси от плажуващите за това, че ползват инфраструктурата на комплекса. Според Ангелквоа това е недопустимо, защото по закон на туристите трябва да бъде осигурен безплатен пешеходен достъп до плажните ивици.Министърът допълни, че на плаж Русалка-централен са поставени плажни принадлежности, за които няма издадено разрешение. На плаж Русалка-Каяк пък се отдавали кану-каяци без разрешение, защото там нямало и разрешение за воден коридор.По всички случаи на нередности ще бъдат сигнализирани компетентните институции за констатираните нарушения. \"Ще следим как се изпълняват предписанията\", заяви Ангелкова. Проверките били извършени съвместно с представители на МВР. По думите на Ангелкова проверките продължават до края на летния сезон.", "date": "2017.07.20", "title": "Откриха заграден плаж около Русалка с достъп само по вода"}
{"url": "https://news.bg/world/devetima-voynitsi-ubiti-v-iztochna-ukrayna.html", "text": "Военното министерство на Украйна обяви, че за последните 24 часа са загинали деветима украински войници, а петима са ранени, след като проруските сепаратисти са засилили обстрела по позиции на въоръжените сили в източната част на страната, съобщава Радио Свободна Европа.Това е едно от най-големите кръвопролития за последните месеци в конфликта, който продължава, въпреки че през 2015 г. беше сключено споразумение за спиране на огъня и разрешаване на статута на контролираните от сепаратистите територии в Източна Украйна.Говорител на украинската армия поясни пред журналисти, че шестима войници са убити в района на Донецк, а други трима са загинали при настъпване на мина в Лугански регион на 19 юли.Според представителя сепаратистите 14 пъти са атакували украински позиции за последните 24 ч.При боевете от април 2014 г. са загинали повече от 10 000 души.", "date": "2017.07.20", "title": "Деветима войници убити в Източна Украйна"}
{"url": "https://news.bg/finance/balgariya-s-nay-mnogo-sredstva-po-fonda-za-strategicheski-investitsi.html", "text": "\"България е една от държавите, които получава най-голям процент средства от Европейския фонд за стратегически инвестиции (ЕФСИ).\" Това каза Юрки Катайнен, заместник-председател на ЕК по време на Трета международна конференция: \"Предизвикателствата пред кохезионната политика 2014 - 2020. Гъвкав Европейски бюджет и финансови инструменти в подкрепа на строителния сектор\".Катайнен отбеляза, че към края на юни тази година постъпленията по линия на  ЕФСИ у нас са в размер на 1.1 млрд. евро. Той посочи и че по линия на Кохезионния  фонд  са предвидени 18 млрд. евро за енергийна ефективност.По думите на Катайнен предстои кохезионният фонд да инвестира 6 млрд. евро в България  по различни линии - транспорт, наука, образование, региони в растеж. Катайнен заяви, че от есента на 2018 г. предстои Европейската инвестиционна банка ще организира свое местно присъствие тук в София. Така, ако някой реши да използва финансиране по линия на ЕФСИ ще може директно да отиде в офиса на Европейската инвестиционна банка в София. Катайнен отбеляза, че това е най-голямата банка за развитие, по-голяма от Световната банка.По отношение на бъдещото председателство на България на Съвета на Европейския съюз, Катайнен заяви, че то ще трябва даде тласък за подготовката на следващата финансова рамка на ЕС. Катайнен прогнозира труден бюджет след Брекзит. Очакванията му са за оформяне на дупка в европейския бюджет.\"Всичко около нас се променя, защо да не се промени и кохезионната политика\", посочи той и изтъкна, че това е предизвикателство, което изисква да бъдем иновативни и да мислим по различен начин. Катайнен заяви, че няма такова нещо като европейски пари и настоя, че това са парите на данъкоплатците. Освен това заместник-председателят на ЕК настоя, че строителния бранш трябва да се реформира.Катайнен отбеляза, че към края на юни по Плана Юнкер вече са ангажирани 2,9 млрд. евро за нови инвестиции и очаква 430 малки и средни предприятия да се възползват от него. По думите му конкурентоспособен строителен сектор ще донесе големи ползи за икономиката ни.Катайнен заяви и че следва да се работи за подобряване на енергийната ефективност у нас. Така половината от потреблението на енергетика у нас отивало в домакинствата, а енергийната бедност у нас била голям проблем. 60% от най-уязвимите домакинства живеят на студено през зимата.Евродепутатът от групата на Алианса на либералите и демократите в Европейския парламент Искра Михайлова, която е и председател на комисията по регионална политика в Европейския парламент заяви, че резултатите от дискусията се приемат като мандат от българския строителен бранш.Тя отбеляза, че на фона на предизвикателствата, които днес изживява европейският проект - миграция, сигурност, климатични промени, недостиг на инвестиции и възстановяването на икономиката трябва да съумеем да изградим гъвкав подход при използването на средствата по линия на ЕС. Михайлова подчерта, че ЕП е взел решение за продължаване на финансирането по линия на Европейския фонд за стратегически инвестиции (ЕФСИ).Михайлова визира още един документ, иницииран от колегата и Юрки Катайнен даващ възможност за развитие на европейските региони и териториално сътрудничество посредством ЕФСИ.  По време на форума стана ясно още, че 80% от заетите в строителния бранш у нас са заети по проекти от обществени поръчки, финансирани от европейските структурни фондове.Вицепремиерът Томислав Дончев настоя, че за каквото и финансиране да се говори, най-важното е то да следва определена цел. \"Аз не знам нищо по-лошо от това да се харчат или пилеят пари, ако ние не знаем каква е целта ни\", коментира той. Той беше и категоричен, че темата координация става все по-ключова и на европейско и на национално ниво. По думите му е важно използването на инструментите за финансов инженеринг да не е краткотрайна мода. По думите му голямата цел е да събудим спящите пари. По думите му сега има повече пари отколкото добри проекти. Към представителите на строителния сектор той се обърна с настояването да помислят за сферата на енергийната ефективност и водния сектор.", "date": "2017.07.20", "title": "България с най-много средства по фонда за стратегически инвестици"}
{"url": "https://news.bg/world/polskiyat-parlament-prokara-sporniya-zakon-za-reforma-na-varhovniya-sad.html", "text": "Долната камара на полския парламент прокара спорния закон за реформа на Върховния съд, съобщават Ройтерс и АП.Опозицията предупреди, че законопроектът ще засегне независимостта на съдебната система и ще подкопае демокрацията.Законопроектът, внесе от управляващата партия \"Право и справедливост\", трябва да бъде одобрен и от горната камара. Консерваторите имат мнозинство и в двете камари.Проектозаконът дава контрол върху съда на политиците вместо на съдиите.Европейският съюз осъди действията на полското правителство, които доведоха и до протести в цялата централноевропейска страна. Според критици законопроектът убива съдебната независимост и нарушава върховенството на закона.Предложението дава на президента на Полша власт да влияе върху работата на съда и да назначава съдии. Позволява освобождаването на настоящите съдии във Върховния съд с изключение на тези, избрани от президента.По-рано полска парламентарна комисия отхвърли 1 300 поправки на опозицията и го изпрати в пленарна зала.За тази вечер са запланувани протести във Варшава.", "date": "2017.07.20", "title": "Полският парламент прокара спорния закон за реформа на Върховния съд"}
{"url": "https://news.bg/crime/sadiite-ot-vks-kategorichno-protiv-promenite-v-zakona-za-sadebnata-vlast.html", "text": "Съдиите от Върховния касационен съд (ВКС) са изпратили становище до председателя на Народното събрание и до правната комисия към парламента относно промените в Закона за съдебната власт.Върховните съдии категорично възразяват против предложените изменения на основния устройствен закон на съдебната власт, като сочат четири съображения и настояват за преосмисляне на внесения законопроект след задължително обществено обсъждане.Припомняме, депутатите вчера без спорове и с почти пълно мнозинство от присъствалите в пленарна зала приеха промените на първо четене. Според депутатите промените целят повишаване на гаранциите за независимост и безпристрастност на съдиите, прокурорите и следователите, както и премахване на всички предпоставки за упражняване на влияние върху органите на съдебната власт.С цел гарантиране на пълен политически неутралитет на магистратите се предлага отнемане на възможността магистратите да могат да бъдат членове на избирателни комисии.Въвеждат се гаранции за свободата на професионално сдружаване на магистратите и се предвижда съсловните организации да не могат да упражняват дейност различна от тази, насочена към защитата на професионалните им интереси, както и се предлага в такива организации да членуват единствено лица, които са действащи магистрати.Със законопроекта се въвеждат промени във финансирането и в начина на формиране на имуществото на сдруженията с идеална цел, създадени от съдии, прокурори и следователи, както и на професионалните организациите на съдебните служители. С оглед особеностите на тяхната професия се предвижда източници на финансиране да бъдат само членски внос, имуществени вноски и дарения от техните членове.", "date": "2017.07.20", "title": "Съдиите от ВКС категорично против промените в Закона за съдебната власт"}
{"url": "https://news.bg/politics/ninova-ubezhdava-radev-da-ne-pada-zabranata-za-prodazhba-na-zemya-na-chuzhdentsi.html", "text": "Лидерът на БСП Корнелия Нинова убеждава и държавния глава Румен Радев да не пада ограничението българска земеделска земя да се продава на чужденци. Тя разговаря с него в сградата на президентската институция.Социалистите са категорично против тези промени и в тази връзка червеният водач проведе срещи с лидерите на партии. Получи подкрепата им с изключение на ДПС, които искат забраната да падне, защото ни грози евросанкция.Според Нинова не е ясно в чии ръце ще попадне тази земя, нито че тя ще бъде използвана за производство. Според нея българската земеделска земя е най-евтина в ЕС и тя ще получава европейски субсидии и то на декар площ.Освен за земеделските земи, Нинова обсъдила с Румен Радев редица законодателни инициативи, както и съдебната реформа и единния орган за борба с корупцията.През септември БСП ще предложи собствена концепция за борба с корупцията, посочи лидерът на червените. Тя не харесва идеята на управляващите, които предлагат единен орган, който да обедини досега съществуващите структури.Това не е борба с корупцията, това е имитация, заяви Нинова. Оценка 2+ постави тя на отиващият си парламентарен сезон.Започнахме късно, недоволна е соцлидерът. Половината сесия беше загубено време, отсече Нинова.От своя страна президентът Румен Радев коментира, че в България е необходим широк обществен дебат за дългосрочните последици от либерализирането на продажбата на земеделски земи и придобиването им от чужди граждани, включително извън Европейския съюз.Двамата са се съгласили, че страната ни трябва да проучи опита на другите страни членки от ЕС за регламентиране на продажбата на земеделски земи и за въвеждането на гаранции за националните интереси, преди промяна на действащите закони.", "date": "2017.07.20", "title": "Нинова убеждава Радев да не пада забраната за продажба на земя на чужденци"}
{"url": "https://news.bg/world/24-chasova-stachka-vav-venetsuela-na-fona-na-preduprezhdeniya-za-karvava-banya.html", "text": "Ръководителят на Организацията на американските държави Луис Алмагро предупреди за \"пагубно влошаване\" на ситуацията във Венецуела, съобщава БиБиСи.Страхът, който имаме, и ние се страхуваме да го кажем високо, е, че ситуацията може да се превърне в кървава баня, подчерта той.Предупреждението идва малко преди заплануваната за днес 24-часова стачка.Предишни опозиционни протести приключиха със сблъсъци и почти 100 убити от началото на април.В третия си доклад за икономическата и политическа криза във Венецуела Алмагро обвини правителството на президента Никола Мадуро, че \"има кръв по ръцете си\".\"\", добави Алмагро.\"Този режим и ширещата се корупция са отговорни\", подчерта той.През последните дни Колумбия, Франция, Испания, САЩ и ЕС призоваха Венецуела да отмени заплануваните за 30 юли избори за конституционно събрание.Опозиционни политици смятат, че Мадуро иска да използва събранието, за да укрепи властта си, докато президентът твърди, че нова конституция ще насърчава диалог в поляризираната страна.Опозицията организира 24-часова стачка, която започна в 10,00 часа по Гринуич и масова демонстрация за събота.", "date": "2017.07.20", "title": "24-часова стачка във Венецуела на фона на предупреждения за кървава баня"}
{"url": "https://news.bg/int-politics/makron-podlozhen-na-kritiki-zaradi-byudzhetnite-sakrashteniya.html", "text": "Плановете на френските власти за големи бюджетни съкращения, за да се приведе дефицитът в рамките на изискванията на ЕС от максимум 3 процента, доведоха до критики към президента Еманюел Макрон, предаде The Local. Политици и от левицата, и от десницата реагираха остро след подадената оставка от началника на Генералния щаб на френската армия ген. Пиер дьо Вилиер.Решението му бе взето, след като той  с президента Еманюел Макрон за орязването на военните разходи, което правителството планира.Въпреки че генералът е известен с трудния си характер, мнозина обявиха оттеглянето му за огромна загуба и хвърлиха вината върху Макрон.През уикенда Макрон коментира, че Дьо Вилиер трябвало да е наясно кой командва и подчерта, че ако шефът на Генералния щаб и президентът не са съгласни един с друг, \"началникът на Генералния щаб си отива\".Ген. Пиер дьо Вилиер коментира в нарочно изявление, че повече не може да \"гарантира устойчивостта на модела на армията\", което смята за необходимо, за да гарантира отбраната на Франция.", "date": "2017.07.20", "title": "Макрон подложен на критики заради бюджетните съкращения "}
{"url": "https://news.bg/world/sasht-globiha-exxonmobil-zaradi-narushavane-na-antiruskite-sanktsii.html", "text": "Министерството на финансите на САЩ глоби корпорацията ExxonMobil с 2 милиона долара за нарушаване на въведените антируски санкции, се казва в съобщение на ведомството, цитирано от ТАСС.\"\" за нарушение на свързаните с Украйна санкции, се пояснява в съобщението.Според ведомството нарушението на рестриктивния режим e от 14 май 2014 г. до 23 май 2014 г., когато ръководители на американската компания са правили бизнес с лица, които са включени в американски \"черен\" списък.", "date": "2017.07.20", "title": "САЩ глобиха ExxonMobil заради нарушаване на антируските санкции"}
{"url": "https://news.bg/finance/svarzvat-bozhurishte-s-vlak-ili-metro.html", "text": "\"Министерство на транспорта обмисля вариант за свързване на индустриална зона Божурище или с метрото, или с лека градска железница.\" Това обяви пред журналисти министърът на транспорта Ивайло Московски, който участва във форум, посветен на бъдещето на кохезионната политика на ЕС.Министър Московски уточни, че се очаква в индустриална зона \"Божурище\" да работят около 30 хиляди души. Той уточни, че се обмисля възможността вътре в индустриална зона Божурище да започне изграждането на такъв интермодален терминал.\"Разбира се предстои да се срещнат екипи, да се видят терените по какъв начин може да стане\", коментира Московски и допълни, че имат готовност да работят в тази насока, съвместно с колегите си от Министерство на икономиката и Национална компания \"Железопътна инфраструктура\".По подобие на Пловдив индустриалната зона в Божурище ще бъде свързана с шосе и с железопътен транспорт. Московски увери и че се обмислят различни варианти за финансиране, като за предпроектното проучване могат да бъдат използвани средства по ОП \"Техническа помощ\".", "date": "2017.07.20", "title": "Свързват Божурище с влак или метро"}
{"url": "https://news.bg/crime/lilyana-pavlova-razpitvana-ot-prokuraturata-za-skandala-s-ndk.html", "text": "Министърът на българското председателство на Европейския съюз Лиляна Павлова беше разпитана от прокуратурата в качеството си на свидетел по случая около скандала с ремонта на НДК.\"Нека оставим прокуратурата да си свърши действията. Аз смятам, че като принципал съм предприела всички необходими действия и съм дала своите аргументи и своите следствени показания като свидетел\", заяви Павлова пред БНТ. Павлова допълни, че тя е изложила показанията си, които е представила и пред Анкетната комисия. В думите ѝ нямало нищо ново и различно.Павлова е вторият министър, който беше разпитан по случая. Преди два дни пред в прокуратурата се яви вицепремиерът Томислав Дончев. В началото на седмицата  заяви, че във връзка със сигнала подаден от ДАНС до Прокуратурата за ремонта на НДК министрите Лиляна Павлова, Томислав Дончев и  ще бъдат призовани в прокуратурата.Павлова беше призована като свидетел по обвинението срещу бившия директор на НДК Мирослав Боршош за безстопанственост за договора за автомобила, който използва. Това обаче е част от около 4 000 договора, които прокуратурата разследва. Възможно е обвиненията по случая да се увеличат.Павлова отговаря като свидетел и по обвинението за нецелевото изразходването на 1.7 млн. лв. за подготовката на НДК за председателството на България на Съвета на ЕС.Припомняме, че след като на 28 юни прокуратурата съобщи, че са уведомени от ДАНС за нарушения с бюджетни пари, отпуснати за НДК, още през февруари месец, в парламента бе , която да провери случващото се в сградата, ремонтирана, за да приеме председателството на България на Съвета на ЕС през 2018 г.Преди това  се завъртя покрай  от министър Лиляна Павлова, но връщането му само ден след това . Тогава обаче управлението на НДК беше прехвърлено под контрола на Министерство на културата, а самият Мирослав Боршош подаде своята оставка.Вчера, 19 юли, прокуратурата повдигна две обвинения срещу Боршош - и в умишлена безстопанственост. ", "date": "2017.07.20", "title": "Лиляна Павлова разпитвана от прокуратурата за скандала с НДК"}
{"url": "https://news.bg/world/vlastite-v-hamburg-hvanaha-3-8-t-kokain.html", "text": "Митническите власти в Хамбург заловиха рекордни 3,8 тона кокаин, които се оценяват на улицата на 800 милиона евро, съобщава ДПА.Властите представиха заловеното количество пред медиите.Кокаинът, който е от Южна Америка, е добре охраняван в поделение в северния германски град.Дрогата е заловена на три пратки при митнически операции на пристанището в Хамбург по-рано тази година.За първи път германските митници залавят няколко тона наркотици Клас А.", "date": "2017.07.20", "title": "Властите в Хамбург хванаха 3,8 т кокаин"}
{"url": "https://news.bg/world/varnete-ni-parite-prizova-parizh-london.html", "text": "Великобритания трябва да плати това, което дължи на ЕС като предварително условие за започване на търговски преговори след Брекзит.Това заяви френският икономически министър Бруно льо Мер, цитиран от \"Политико\".Маргарет Тачър е тази, която се обърна към ЕС със следните думи: \"Върнете ни парите обратно\", припомни Льо Мер пред Комисията по икономически въпроси във френския парламент.\"\", поясни министърът и подчерта, че това не подлежи на преговори.Има консенсус сред преговарящите от страна на ЕС, че Великобритания дължи най-малко 65 милиарда евро, основавайки се на британския дял към общия бюджет на ЕС, който вече е договорен за периода до 2020 г. Други, включително Льо Мер, предвиждат напускането на ЕС да струва на Лондон повече от 100 милиарда евро, ако се вземат предвид и други задължения.Великобритания трябва да плати към бюджета на ЕС 100 милиарда евро, подчерта френският министър.", "date": "2017.07.20", "title": "Върнете ни парите, призова Париж Лондон"}
{"url": "https://news.bg/economics/fond-zemedelie-publikuva-dannite-za-ploshtite-ot-kampaniya-2017.html", "text": "Държавен фонд \"Земеделие\" публикува цифровите географски данни за заявените парцели за подпомагане за Кампания 2017. Всички, които са кандидатствали за директни плащания на площ за Кампания 2017, могат сами да изтеглят графичните данни за парцелите, които са заявили за подпомагане.Освен това са определени ставките за извънредна помощ за животновъдите. Общо 11,3 млн. лева национално финансиране по \"Схемите за извънредна помощ за приспособяване на млекопроизводителите и земеделските стопани в други сектори на животновъдството\" бяха одобрени на 6 юли т.г.Фондът ще подпомогне земеделските стопани, отглеждащи крави, биволици, овце - майки и кози - майки. През 2016 в периода на прием са подадени 17 723 заявления за подпомагане. Тази година земеделските стопани, получили европейско финансиране като извънредна помощ за приспособяване през миналата година, ще могат отново да се възползват от финансовата подкрепа, без да е необходимо да подават ново заявление за подпомагане. Крайният срок за изплащане на помощта е 18 август 2017 г.Размерът на допълнителното плащане от националния бюджет за всяка от трите схеми за извънредно подпомагане, както и географските данни за заявените парцели могат да бъдат намерени на сайта на ДФЗ - ", "date": "2017.07.20", "title": "Фонд \"Земеделие\" публикува данните за площите от Кампания 2017"}
{"url": "https://news.bg/world/germaniya-pokaza-golyama-politicheska-bezotgovornost-smyata-ankara.html", "text": "Турция обвини Германия в показване на \"голяма политическа безотговорност\", след като предупреди германците да избягват пътуване до турската държава, информира АФП.Двете държави влязоха в нов спор след арестуването на няколко правозащитници в Турция, включително и на германски гражданин. Берлин реагира гневно на последните арести и се закани да предприеме мерки. Днес външният министър на Германия Зигмар Габриел призова пътуващите до Турция германци да внимават, тъй като има голяма вероятност да бъдат задържани., оплака се говорителят на президента Ибрахим Калин.\"Ние не приемаме това\", добави говорителят.Германия се закани да предприеме мерки, които могат да засегнат туризма и инвестициите в Турция, а също пълен \"преглед\" на влошените отношения.През последните години отношенията между двете държави рязко се влошиха.", "date": "2017.07.20", "title": "Германия показа голяма политическа безотговорност, смята Анкара"}
{"url": "https://news.bg/world/etsb-ostavi-lihvite-rekordno-niski.html", "text": "Oчaĸвaнo Eвpoпeйcĸaтa цeнтpaлнa бaнĸa (EЦБ) ocтaви лиxвeнитe paвнищa нeпpoмeнeни, ĸaтo бeнчмapĸoвaтa ocтaвa нa 0%. Πaзapитe ceгa нacoчвaт внимaниe ĸъм пpeдcтoящaтa пpecĸoнфepeнция нa пpeзидeнтa Mapиo Дpaги, мaĸap aнaлизaтopи дa нe oчaĸвaт знaчими ĸoмeнтapи, информира Money.bg.Mинaлия мeceц тoй зaяви, чe EЦБ щe пpoдължи дa изпълнявa cвoятa пpoгpaмa зa изĸyпyвaнe нa oблигaции, ĸoятo бe зaпaзeнa нa paвнищa oт 60 милиapдa eвpo мeceчнo, дoбaвяйĸи, чe \"тя щe пpoдължи дa paбoти oщe дългo\".Bъпpeĸи тoвa cпeĸyлaциитe, чe цeнтpaлнaтa бaнĸa мoжe cĸopo дa дaдe cигнaл, чe ĸpaят й идвa, нe cпиpaт пocтoяннo.Πpoгpaмaтa, зaeднo c yлтpa-xлaбaвaтa мoнeтapнa пoлитиĸa, тpябвaшe дa възpoди инфлaциятa в eвpoзoнaтa - зaплaxa, ĸoятo днec вeчe изглeждa дaлeчнa. Иĸoнoмиĸaтa pacтe пocтoяннo вeчe 17-и пopeдeн мeceц, мaĸap и нивaтa нa инфлaциятa дa ca дocтa пoд нивaтa, жeлaни oт Дpaги.", "date": "2017.07.20", "title": "ЕЦБ остави лихвите рекордно ниски"}
{"url": "https://news.bg/politics/i-ministerstvoto-na-finansite-prospalo-problemite-v-ndk.html", "text": "Още преди година се е знаело за проблемите в НДК. Това коментира Дора Христова от \"Воля\", която е и член на парламентарната комисия за далаверите в културния дворец. \"Никой не е обърнал внимание\", недоволна е депутатката.Освен това през 2016 година, по време на парламентарен контрол, Томислав Дончев е обяснил, че Министерството на финансите не е изпращало одиторски екипи в НДК.\"Излиза, че доста хора са се занимавали с проблемите около НДК, но никой не е взел мерки\", обясни Дора Христова и добави, че \"Воля\" няма да приеме \"замитането на проблема\".\"Много неясноти има около този казус и ние очакваме фактите да излязат наяве. Наблюдаваме как институции и политици си прехвърлят горещия картоф\", коментира Христова. Тя очаква бързо фактите да излязат наяве, за да може България да влезе с чисто лице в председателството.Припомняме, по-рано днес стана ясно, че прокуратурата е привикала на разпит министъра на българското председателство на Европейския съюз Лиляна Павлова. Тя е отговаряла в качеството на свидетел по . Павлова е вторият министър, който беше разпитан по случая. Преди два дни пред в прокуратурата се яви вицепремиерът Томислав Дончев.В началото на седмицата главният прокурор Сотир Цацаров заяви, че във връзка със сигнала подаден от ДАНС до Прокуратурата за ремонта на НДК министрите Лиляна Павлова, Томислав Дончев и  ще бъдат призовани в прокуратурата.", "date": "2017.07.20", "title": "И министерството на финансите проспало проблемите в НДК"}
{"url": "https://news.bg/crime/izdirva-se-15-godishno-momche-ot-sofiya.html", "text": "Издирва се 15-годишният Стефан Тигран Азатиян от София, съобщават от пресцентъра на МВР.Момчето е напуснало дома си на 17 юли и оттогава е в неизвестност.Стефан е висок около 165 см, с кестенява къса коса и кафяви очи. Бил е облечен в черни дънки, черна тениска, черно яке и обут в бели маратонки.Умоляват се всички, които имат информация за момчето, да се обадят на тел. 112, 02/ 9821260, 02/ 9821290, 02/ 9821179 или в най близкото районно управление.", "date": "2017.07.20", "title": "Издирва се 15-годишно момче от София"}
{"url": "https://news.bg/crime/zhena-v-depresiya-se-udavi-v-burgas.html", "text": "Днес, 20 юли към 5,30 ч. сутринта полицията в Бургас получила съобщение, че на бургаския плаж е намерено тялото на удавена жена. Десет минути по-късно в Районното управление в Бургас 63-годишен мъж потърсил помощ за откриването на 61-годишната си съпруга - М.М.Мъжът обяснил, че жена му е в силна депресия и на медикаментозно лечение. Когато се събудил същата сутрин, установил, че съпругата му я няма и видял, че последния проведен разговор от мобилния й бил с таксиметрова компания. 63-годишният мъж се обадил на фирмата и разбрал, че бургазлийката си е повикала такси до ресторант \"Златна котва\", който се намира в началото на Морската градина, на метри от брега на морето.По описанието, което мъжът дал, полицаите се усъмнили, че удавената жена може да е съпругата 63-годишния бургазлия и мъжът разпознал трупа на удавената си съпруга.", "date": "2017.07.20", "title": "Жена в депресия се удави в Бургас"}
{"url": "https://news.bg/world/kuveyt-izgoni-iranski-diplomati-i-poslanika-zaradi-teroristichna-kletka.html", "text": "Кувейт нареди експулсирането на 15 ирански дипломати, след като топ съдът на емирството установи, че Ислямската република е свързана с \"терористична\" клетка. Това заяви правителствен източник пред АФП.Кувейт също нареди затварянето на иранските \"военни, културни и търговски\" мисии към посолството, поясни източникът.Миналия месец Върховният съд на страната осъди на доживотен затвор \"мозъка\" на клетката и осъди други 20 души на различен срок затвор заради връзки с Иран и ливанската групировка \"Хизбула\", както и за подготвяне на атаки в Кувейт.По-рано турската Анадолска агенция съобщи, позовавайки се на източници, че иранските дипломати в Кувейт ще бъдат намалени от 14 на 9. Дипломатите трябва да напуснат страната в рамките на 45 дни.Няколко часа по-късно иранската агенция ИСНА информира, че Кувейт е наредил на иранския посланик да напусне страната до 48 дни. ", "date": "2017.07.20", "title": "Кувейт изгони ирански дипломати и посланика заради „терористична” клетка"}
{"url": "https://news.bg/world/ima-risk-da-vi-arestuvat-v-turtsiya-predupredi-berlin-germantsite.html", "text": "Германското правителство предупреди пътуващите до Турция германски граждани, че има риск да бъдат арестувани, информира ДПА.Външният министър Зигмар Габриел обяви, че Германия е ревизирала препоръката си за пътуване до Турция след арестуването на няколко правозащитници, включително и на германския гражданин Петер Щойдтнер.Щойдтнер \"\", каза Габриел пред журналисти.Той добави, че това означава, че всеки германец, пътуващ до Турция, може да го сполети същата съдба.Габриел, който се върна в Берлин от ваканция заради казуса, поясни, че ще работи с канцлера Ангела Меркел и представителите на ЕС, за да решат други дипломатически и икономически санкции срещу Турция.Външният министър добави, цитиран от Ройтерс, че повече Берлин не може да гарантира германските корпоративни инвестиции в Турция. Също така не предвижда разширяване на митническия съюз с Турция., изтъкна той и допълни, че новите стъпки са съгласувани с Меркел.", "date": "2017.07.20", "title": "Има риск да ви арестуват в Турция, предупреди Берлин германците"}
{"url": "https://news.bg/world/ram-nat-kovind-e-noviyat-prezident-na-indiya.html", "text": "Рам Нат Ковинд е новият президент на Индия, съобщават местни медии.Кандидатът на управляващата Индийска народна партия и бивш губернатор на щата Бихар става четиринадесетият държавен глава на азиатската страна.Според окончателните резултати 71-годишният получава 65,65% от гласовете или 702 644 електорални вота, докато бившият дипломат Мейра Кумар от Индийския национален конгрес е подкрепена от 34,35% или 367 314 електорални гласа.Мандатът на настоящия президент Пранаб Мукерджи изтича на 24 юли. Ковинд ще положи клетва на следващия ден.На последните президентски избори през 2012 г. Мукерджи спечели с 69 на сто подкрепа.Ковинд по професия е адвокат. Той е практикувал професията си във Върховния съд и в съда в Делхи.", "date": "2017.07.20", "title": "Рам Нат Ковинд е новият президент на Индия"}
{"url": "https://news.bg/int-politics/poveche-ot-polovinata-rusnatsi-podkrepyat-pametnitsite-slaveshti-stalin.html", "text": "Повече от половината руснаци (62%) подкрепят монтирането на възпоменателни символи, посветени на постиженията на бившия съветски вожд Йосиф Сталин, докато 65% от анкетираните се противопоставят на идеята за монтирането на паметници, посветени на престъпленията му. Това показва ново проучване на Руския център за изследване на общественото мнение, съобщава ТАСС.\"Повече от половината от руснаците (62%) се съгласяват, че на обществени места трябва да бъдат монтирани възпоменателни плочи, бюстове и картини с постиженията на Сталин. От друга страна, 65 процента от гражданите са против монтирането на паметници, които се съсредоточават върху неговите неуспехи и престъпления\", посочват социолозите.Според 59% от анкетираните, неутрална информация (относно посещение на определен град, говоренето на среща и т. н.) не трябва да присъства задължително на мемориални знаци. Младите хора са по-активни в подкрепа на предложените ходове, докато възрастните граждани са склонни да не са съгласни с монтирането на паметници, които прославят бившия съветски вожд.При поставянето на паметна плоча в съседна къща, 33% от руснаците не биха показали нито ясни положителни, нито отрицателни емоции. Този факт ще бъде взет в положителна светлина от 42% от анкетираните, докато 21 на сто ще го сметнат за отрицателен.\"Отрицателните емоции по отношение на Йосиф Сталин постоянно намаляват през последните години, но това не е придружено от отричане на провалите и грешките му. (...) Повечето руснаци нямат нищо против монтирането на някакви паметници, посветени на Сталин. Ние бихме искали да подчертаем още веднъж, че в този случай проблемът не е идеализирането на миналото и това се потвърждава и от други проучвания\", коментира Михаил Мамонов.Допитването е било проведено на 7 и 8 юли, като са били интервюирани 1200 души.", "date": "2017.07.20", "title": "Повече от половината руснаци подкрепят паметниците, славещи Сталин"}
{"url": "https://news.bg/regions/remontirat-otsechki-ot-patishtata-targovishte-razgrad-i-staro-oryahovo-provadiya.html", "text": "От утре, 21 юли, започва ремонтът на 9.77 км от път II-49 Търговище - Разград.Припомняме, в средата на месец юни започна основният ремонт на , които са в област Разград. Ремонтът се финансира от Оперативна програма \"Региони в растеж\" 2014-2020 г. чрез Европейския фонд за регионално развитие.Стойността на договора възлиза на близо 4.9 млн. лв. с ДДС. За изпълнител на строително-монтажните работи на отсечката в област Силистра е избрана фирмата \"Пътперфект-Т\" ЕАД.От утре започва и рехабилитацията на 29,4 км от път III-904 Старо Оряхово - Гроздьово - Провадия, област Варна. Ремонтните дейности ще се изпълняват като част от лот 8 и лот 9 от ОПРР.Рехабилитацията на пътя се финансира от Оперативна програма \"Региони в растеж\" 2014-2020 г. чрез Европейския фонд за регионално развитие.", "date": "2017.07.20", "title": "Ремонтират отсечки от пътищата Търговище - Разград и Старо Оряхово - Провадия"}
{"url": "https://news.bg/curious/devet-promeni-v-nachina-na-zhivot-mogat-da-namalyat-riska-ot-dementsiya.html", "text": "Един от всеки три случая на деменция (известна и като болестта на Алцхаймер) може да бъде предотвратен, ако повече хора се грижат за здравето на мозъка си през целия си живот. Това показва ново международно проучване, публикувано в сп. \"Lancet\".В него са изброени девет основни рискови фактора, включително липсата на образование, загуба на слуха и физическа неактивност.Проучването е било представено на Международна конференция на Асоциацията по Алцхаймер в Лондон.До 2050 г. 131 млн. души могат да са засегнати от деменция по света.В момента се смята, че 47 млн. души са с деменция.Ето и 9-те основни фактора от начина на живот, които допринасят за риска от деменция:- загуба на слуха на средна възраст - отговорна за 9% от риска;- незавършването на средно образование - 8 процента;- тюнюнопушене - 5 процента;- депресия - 4%- физическа неактивност - 3 процента;- социална изолация - 2 на сто;- високо кръвно налягане - 2 процента;- затлъстяване - 1 процент;- диабет тип 2 - 1 на сто.Тези фактори, които се смятат за изменчиви, съставляват до 35 на сто от риска. Останалите 65% от риска от деменция са извън контрола на отделния човек.\"Въпреки че деменцията се диагностицира в по-късен етап от живота, промените в мозъка обикновено започват да се развиват години преди това\", изтъква водещият автор проф. Джил Ливингстън от \"Юнивърсити колидж\" в Лондон.Проучването, което съчетава работата на 24-ма международни експерти, изтъква, че факторите от начина на живот могат да играят голяма роля в увеличаването или намаляването на риска от деменция за отделния човек.", "date": "2017.07.20", "title": "Девет промени в начина на живот могат да намалят риска от деменция"}
{"url": "https://news.bg/society/balgarskite-pozharnikari-chestvat-profesionalniya-si-praznik.html", "text": "Пожарникарите в България отбелязаха деня на своя закрилник - Старозаветния пророк Илия. В двора на ГД \"Пожарна безопасност и защита на населението\" представители на Българската православна църква отслужиха водосвет за здраве и благословиха служителите на дирекцията.Официални гости бяха министърът на вътрешните работи Валентин Радев, главният секретар на МВР, заместник-министрите Красимир Ципов и Стефан Балабанов, директори на главни дирекции, представители на държавни структури и неправителствени организации.Министър Радев благодари на пожарникарите за всеотдайния им труд. Той призова гражданите да подават сигнали, за да можем да си помагаме взаимно.\"Бъдете живи и здрави, все така с достойнство носете своя професионален дълг и нека огън да има само във вашите благородни сърца. Гордея се с вашата денонощна служба в полза на българските граждани\" - тържествено поздрави своите служители гл. комисар Николай Николов, директор на ГДПБЗН.,Той припомни, че преди дни, при усложнената метеорологична обстановка и интензивни превалявания, както и при пожарите в  и , пожарникарите заслужили за пореден път благодарността на обществото.След церемонията служителите на ГДПБЗН и гости на празника поднесоха цветя на Мемориала на загиналите при изпълнение на служебния си дълг пожарникари.Днес се проведе и първото по рода си тържествено отбелязване на Илинден в Бургас. Пожарникарите празнуваха празника на покровител на огъня и гръмотевиците и закрилник на пожарникарите.Честванията в Бургас бяха по инициатива на Началникът на Първа Районна служба \"Пожарна безопасност и защита на населението\" - Бургас - главен инспектор Николай Николаев.", "date": "2017.07.20", "title": "Българските пожарникари честват професионалния си празник"}
{"url": "https://news.bg/regions/goli-hora-po-ulitsite-v-sofiya.html", "text": "Чисто гол млад мъж е забелязан да тича по улиците в центъра на София, съобщи Нова телевизия.Мъжът тичал между колите чисто гол. Той е забелязан на булевард \"Васил Левски\". По едно време младежът легнал на пътното платно, преди светофар.Мотивите на младежа и неговата самоличност не са ясни.Вчера, 19 юли, в София имаше и друг подобен случай. bTV разпространи видео с гол мъж, който се движи неадекватно по столичен булевард.Мъжът е затруднил движението по булевард \"България\" в района на Техникума по текстил. Действието се е развивало рано сутринта.Мъжът е бил изложен на реална опасност да бъде блъснат от автомобил. По едно време той просто седнал на платното.На мястото бяха изпратени екипи на полицията и спешна помощ, които преместили видимо неадекватния мъж на тротоара. Неговите мотиви също не са изяснени.", "date": "2017.07.20", "title": "Голи хора по улиците в София"}
{"url": "https://news.bg/world/fundamentalni-razlichiya-sled-vtoriya-krag-pregovori-mezhdu-es-i-london.html", "text": "Фундаментални различия по казуса за правата на гражданите на ЕС на Острова.Това заяви главният преговарящ от страна на ЕС Мишел Барние по време на пресконференция с британския министър за Брекзит Дейвид Дейвис в Брюксел, информира Скай Нюз.Двамата дадоха пресконференция след втория кръг преговори за Брекзит, който започна в понеделник.Барние изтъкна, че преговорите с Великобритания са показали фундаменталните различия относно как да се гарантират правата на гражданите.По втория важен казус той поиска \"разяснение\" от Лондон относно сумата, която Обединеното кралство трябва да плати към евробюджета преди да напусне ЕС.Брюксел иска въпросът за правата на гражданите да се решава в европейските съдилища, докато Лондон е категорично против. От думите на Барние стана ясно, че двете страни не отстъпват по въпроса. Шефът на преговорите от страна на ЕС подчерта, че съюзът не вижда алтернатива на Европейския съд относно правата на гражданите на ЕС на Острова.\"\", убеден Барние.Ще започнем да преговаряме, след като Великобритания изясни позицията си за финансите, каза още той и поясни, че общата задача с Дейвис е да започне да се работи съдържателно.Дейвис от своя страна отказа да потвърди категорично дали Великобритания ще плати финансовите си задължения, докато Барние повтори, че Лондон трябва да си плати.Не можем да продължим преговорите, ако Великобритания не обясни позицията си, изтъкна Барние и предупреди Острова да уреди всичките си сметки преди да напусне.Иначе Дейвис е \"окуражен\" от преговорите, пояснявайки, че е постигнат напредък по въпроса за правата на гражданите. Но по думите му все още има области, където има разногласия по ключови въпроси.Щом веднъж Великобритания разкрие какво очаква от преговорния процес, по думите на Барние, особено по отношение на правата на гражданите в чужбина, финансовите въпроси и границата с Ирландия, двете страни могат да се насочат към контролирано напускане на ЕС.Барние подчерта, че ЕС не е в игра, за да прави отстъпки, след като Лондон сам е решил да напусне.Дейвис изтъкна съгласието си с Барние за нуждата от споделяне на предвидимост на преговорите, но поясни, че двете страни трябва да постигнат \"компромис\" по въпроса за \"сметката за развод\".В заключение британският министър подчерта, че никой не очаква от ЕС да накаже Великобритания и че с Барние работят за \"добра сделка\".Като цяло Дейвис обяви, че преговорите са били конструктивни, докато ЕС призова за \"изясняване на позицията\".Междувременно Великобритания ще проведе първия пълен парламентарен дебат за отмяна на законодателството на ЕС на 7 септември.", "date": "2017.07.20", "title": "Фундаментални различия след втория кръг преговори между ЕС и Лондон"}
{"url": "https://news.bg/crime/dvama-romi-prebili-momche-vav-vidinskoto-selo-chuprene.html", "text": "Момче е било пребито от двама роми във видинското село Чупрене, съобщава Нова телевизия. Побоят над непълнолетното момче е станал във вторник, 18 юли, около 20.30 часа. Ромите пребили момчето на обществено място.Към момента няма повече информация за възрастта на пребитото момче и неговото състояние.По случая за срок до 24 часа са задържани двама мъже на 20 и 25-годишна възраст. Предстои Районният съд в Белоградчик да реши какво да бъде наказанието за деянието им.", "date": "2017.07.20", "title": "Двама роми пребили момче във видинското село Чупрене"}
{"url": "https://news.bg/regions/pusnaha-dvizhenieto-mezhdu-am-trakiya-i-am-maritsa.html", "text": "Пуснаха движението по двете нови връзки на пътен възел \"Плодовитово\", който свързва магистралите \"Тракия\" и \"Марица\", съобщиха от Министерството на регионалното развитие и благоустройството.Двете нови пътни връзки на пътен възел \"Плодовитово\" спестяват на пътуващите 40 км и поне 30 минути. Новите връзки осигуряват безопасни леви завои, уверяват от регоиналното ведомство.Пътният възел свързва двете магистрали и повече от 6 общини. \"Мисля, че ще са доволни и зеленчукопроизводителите. Свързваме ги със зеленчукова борса\", каза министърът на регионалното развитие и благоустройството Николай Нанков.Планира се такива отбивки за формиране на тържища да има също и по магистралите \"Струма\" и \"Марица\", за да може производителите да предлагат своята стока на тях и да не са потърпевши от изграждането на магистралите, допълни Нанков. Той уточни, че само за 45 дни е построена новата връзка, която помага на връзките между Пловдив и Стара Загора.Според министъра, заради обжалвания на оценката за въздействие върху околната среда проектът се е забавил с повече от две години. \"Ето защо се правят законови промени да има право само на едноинстанционно обжалване, за да не се губи излишно време за реализация на така нужни съоръжения\", обясни той. Имахме трудни процедури по отчуждаване. Получихме съдействие от общините, за да издирим 24-мата наследници на имот, част от които са в Германия, поясни министърът.Инвестициите за този проект са 1 млн. и 70 хил.лв. С изграждането на двете пътни връзки на съществуващия пътен възел \"Плодовитово\" в посоките Бургас - Оризово /Плодовитово/ и Плодовитово /Оризово/ - София се осигурява връзката на движението по АМ \"Тракия\" и АМ \"Марица\" от Бургас, Свиленград и София и общините Първомай, Чирпан и Братя Даскалови, както и връзката с път II-66 Плодовитово - Чирпан - Стара Загора.", "date": "2017.07.20", "title": "Пуснаха движението между АМ \"Тракия\" и АМ \"Марица\""}
{"url": "https://news.bg/disasters/planetata-se-prevrashta-v-plastmasova.html", "text": "Индустрията е произвела повече от 9,1 млрд. тона пластмаса от 1950 г. насам, като в момента има достатъчно пластмасови боклуци, за да бъде заринат Манхатън под повече от три километра боклук. Това показва ново глобално многогодишно проучване, съобщава \"Асошиейтед прес\".Пластмасите не се разграждат като други изкуствени материали, така че три четвърти от непотребните пластмаси приключват като отпадъци в сметища, носени от вятъра по сушата и плаващи в океани, езера и реки, според проучването, публикувано в сп. \"Science Advances\".\"С настоящото темпо, ние действително се насочваме към пластмасова планета\", предупреждава водещият автор на изследването Роланд Гейер, индустриален еколог в Калифорнийския университет в Санта Барбара. \"Това е нещо, на което трябва да обърнем внимание\", алармира той.Бумът на пластмасите започва след Втората световна война, а сега те са навсякъде. Използват се за опаковки като пластмасови бутилки и потребителски стоки като мобилни телефони и хладилници. Те са в тръби и други строителни материали. Те са в коли и дрехи, обикновено като полиестер.Съавторката на проучването Джена Джембек от Университета на Джорджия изтъква, че светът първо трябва да знае колко пластмасови отпадъци има на планетата, преди да може да се справи с проблема.Те са изчислили, че от произведени 9,1 млрд. тона, близо 7 млрд. тона вече не се използват. Само 9 процента са били рециклирани и други 12 на сто са били изгорени, оставяйки 5,5 млрд. тона пластмасови отпадъци на сушата и във водата.Използвайки данните на самата пластмасова индустрия, учените са установили, че количеството на произведените и изхвърлени пластмаси се увеличава. През 2015 г. светът е произвел 448 млн. тона пластмаса - повече от два пъти повече отколкото през 1998 г.Китай произвежда най-много пластмаса, следван от Европа и Северна Америка.\"Растежът е удивителен и не изглежда, че скоро ще се забави\", подчертава Роланд Гейер.Около 35 процента от произведената пластмаса е предназначена за опаковане, като например бутилки за вода.", "date": "2017.07.20", "title": "Планетата се превръща в пластмасова"}
{"url": "https://news.bg/crime/zadarzhaha-2-zheni-izdirvani-v-belgiya-za-trafik-na-hora-i-prane-na-pari.html", "text": "Окръжната прокуратура в Силистра разпореди задържането на две жени, издирвани с европейски заповеди за арест (ЕЗА) от Кралство Белгия за участие в организирана престъпна група за трафик на хора, сводничество и пране на пари. Жените са задържани за срок до 72 часа.Задържаните Стефка Й. на 76-годишна възраст и 49-годишната Светла З. са от Тутракан. Те са задържани със заповед на ГДБОП на 18 юли, вторник.И двете задържани са издирвани с ЕЗА за участие в организирана престъпна група за трафик на хора, сводничество, пране на пари и предоставяне на помещение за извършване на развратни действия. Заповедта е от съд в Брюксел.Предстои Окръжната прокуратура в Силистра да внесе искания в Окръжния съд за постоянното задържане на жените.", "date": "2017.07.20", "title": "Задържаха 2 жени, издирвани в Белгия за трафик на хора и пране на пари"}
{"url": "https://news.bg/int-politics/vloshava-se-polozhenieto-s-mrasniya-vazduh-v-kitay.html", "text": "Китайските градове са имали по-малко дни с \"добър въздух\" през първата половина на 2017 г. в сравнение със същия период на миналата година, въпреки усилията на правителството да ограничи непрестанния смог. Това показват официални данни, цитирани от \"Ройтерс\".Китай обеща да започне борба с емисиите от изгарянето на въглища и от превозните средства, да увеличи инвестициите в чиста енергия и да наказва замърсителите в опит да подобри качеството на въздуха във втората по големина световна икономика.Ала мерките все още не са дали резултат през първите шест месеца на годината.От отдела за мониторинг към Министерството на околната среда посочват, че 338 града са съобщили за \"добро\" или \"отлично\" качество на въздуха през 74,1 процента от дните през първото полугодие, което е спад от 2,6 процента от миналата година.В Пекин и околните райони съотношението на дните с \"добър въздух\" е спаднало със 7,1 процента в сравнение с миналата година до 50,7 процента, докато плътността на опасните частици се е повишила с 14,3 процента.Жителите на северните части на Китай бяха разгневени от замърсяването на въздуха през изминалата зима, след като близо една девета от цялата страна беше обгърната от тежък смог в средата на декември.Обществените училища и заводите бяха временно затворени, докато движението на автомобили беше спряно.През първата половина на годината са наложени глоби в размер на 610 млн. юана (90,44 млн. долара) за нарушения на защитата на околната среда, което е със 131% повече от миналата година.Китайският премиер Ли Къцян обеща по-чист въздух по време на годишната си пресконференция през март.\"Синьото небе вече не трябва да е лукс и няма да бъде\", зарече се премиерът.", "date": "2017.07.20", "title": "Влошава се положението с мръсния въздух в Китай"}
{"url": "https://news.bg/society/vklyuchvat-zanayatite-i-obichaite-v-razvitieto-na-mestnite-ikonomiki.html", "text": "Начинът на живот на различните общности в страната ще бъде представен от Етнографския музей по проекта за подобряване на образованието и в помощ за развитието на местните икономики. На пресконференция в БТА бе представено как  може да помогне за тази цел.Институтът за етнология и фолклористика има 8 секции, уточни д-р Петър Кърджилов. От всички служители на БАН те най-много пътуват - в страната и на Балканите и знаят от какво има нужда един регион, за да бъде идеално развит, за да бъде интересен за туристите. Етнографският център може да служи и като консултантски център на бизнеса, уточни той.Етнографията се занимава с живота на хората - не само на християнското население в страната, а и на останалите общности - евреи, арменци, роми. Тя представя начина на живот от традиционното общество до наши дни, заяви гл. ас. д-р Иглика Мишкова, която е автор на научния проект за образователен център в Националния етнографски музей (НЕМ).По проекта представители на различните етнически общности в страната да показват техните занаяти - така както направиха ромите с празнуването на Василица и българския празник Сурва, обясни д-р Петър Кърджилов.Идеята е да има и възможност за обучение на децата на различните занаяти и обичаи. Този начин на живот да не бъде само нещо, което принадлежи на миналото и остава като една ненужна картина, обясни Мишкова целта на проекта.Вече e събрана сумата за нужния ремонт, необходими са още 33 000 лева за оборудване и обзавеждане на трите помещения в Княжеския дворец, обясни Кърджилов.Образователният център ще доведе до положителна качествена промяна при детското и училищно образование, ще бъде място за обучение на занаятчии и за консултации на предприемачи в местните икономики в страната, убедени са авторите на проекта.От Етнографския музей очакват от Задругата на майсторите да помагат с техните знания и умения да се запознаят децата с народните художествени занаяти, сред които има плъстене на вълна, грънчарство и други стари умения и занаяти.За реализирането на този проект от Етнографския музей имат нужда от още 15 хил. лева за ремонт, предвиждат те да бъдат спестени или от собствени средства. Ще публикуват необходимата сума за оборудване и обзавеждане и списък с нужни предмети за дарение от фирми.По време на пресконференцията стана ясно, че различни помагала по различни учебни предмети ще бъдат достъпни. Занаятчийските часове ще бъдат заплатени и за учениците, защото в тях се влагат материали, които няма как да бъдат безвъзмездно набавени.", "date": "2017.07.20", "title": "Включват занаятите и обичаите в развитието на местните икономики"}
{"url": "https://news.bg/politics/valeri-simeonov-sazhalyava-za-pribarzanoto-si-mnenie-za-stazha.html", "text": "Темите за трудовото законодателство да се обсъждат в Националния съвет за тристранно сътрудничество (НСТС). Това решиха на извънредната среща при премиера Бойко Борисов и представители на синдикатите, заяви вицепремиерът Валери Симеонов.Самият той се извини за отзвука от изказаното му лично мнение, че  да отпадне. \"Съжалявам за изказаното лично мнение\", разкая се вицепремиерът и обеща да се въздържа в бъдеще от споделяне на личните си позиции.Президентът на КНСБ Пламен Димитров разбрал от срещата при премиера, че  не е темата на България в момента. Темата на България са доходите,кадрите, които липсват, увеличението на пенсиите, реформите в образованието, в здравеопазването, заяви Димитров.Президентът на КТ \"Подкрепа\" Димитър Манолов изтъкна, че на срещата при премиера са разговаряли за много важни теми. Влязъл като черен песимист, но излязъл оптимист. Ще се изготви план за работа на НСТС, допълни Манолов.Представителите на синдикатите посочиха, че от 2007 няма клас \"прослужено време\". Заменен е с добавка за стаж. Гореща есен обещават синдикатите, ако кабинетът не даде ясен знак как ще се реши проблемът с доходите на хората.", "date": "2017.07.20", "title": "Валери Симеонов съжалява за прибързаното си мнение за стажа"}
{"url": "https://news.bg/world/v-sasht-obmislyat-da-kriminalizirat-antiizraelskiya-boykot.html", "text": "Американски законодатели търсят възможности за криминализиране на подкрепата за антиизраелски кампании, съобщава Тhe Intercept.Според авторите на материала криминализирането на политическата реч и активизма срещу Израел е една от най-големите заплахи за свободата на словото на Запад.Във Франция активисти са задържани и преследвани за носене на тениски с призив за бойкотиране на Израел. Великобритания прие серия от мерки, които имат за цел да поставят извън закона подобен активизъм. В САЩ губернатори се надпреварват кой може да наложи най-крайните регулации за забрана на бизнеса да участва в антиизраелски бойкоти и срещу заселническата политика на Израел на Западния бряг, която се разглежда от света като незаконна.Сега група от 43 сенатори - 29 републиканци и 14 демократи, искат да се приеме закон, който би направил углавно престъпление оказването на подкрепа на международен бойкот срещу Израел от страна на американци. Основните вносители на проектозакона са демократът Бен Кардин от Мериленд и републиканецът Роб Портман от Охайо. Най-шокиращият аспект от наказанието е: нарушилият забраната ще получи минимум глоба от 250 000 долара и максимална присъда от 1 милион долара глоба или 20 г. затвор.Проектозаконът, наречен Israel Anti-Boycott Act, е внесен от Кардин на 23 март. Според Еврейската телеграфна агенция законопроектът \"е бил подготвен с помощта на Американско-израелската комисия по обществени дела\".Проектозаконът е подкрепян също от сенатори като Чък Шумър, Тед Круз, Бен Сас, Марко Рубио и други.Подобна мярка е внесена и в Камарата на представителите на същата дата от двама републиканци и един демократ. Тя е подкрепяна от 63 демократи и 174 републиканци.", "date": "2017.07.20", "title": "В САЩ обмислят да криминализират антиизраелския бойкот"}
{"url": "https://news.bg/world/sasht-prekratiha-zabranata-za-laptopi-v-salonite-na-samoletite.html", "text": "САЩ прекратиха 4-месечната забрана пътниците да носят лаптопи в пътническите салони на самолети, идващи от определени летища в Близкия изток и Северна Африка, пише \"Гардиън\".Така се слага край на една от най-спортните рестрикции, наложени от администрацията на президента на САЩ Доналд Тръмп.Международното летище в Рияд е последното от 10-те летища, които са освободени от забраната, съобщи Департаментът за вътрешна сигурност на САЩ.Превозвачите в Близкия изток обвиняват наложените от администрацията на Тръмп рестрикции за спада на търсенето на полети до САЩ.През март САЩ забраниха големи електронни устройства да се допускат в салоните на самолетите от 10 летища в Близкия изток и Северна Африка заради опасения от взривно устройство на пътнически самолет.Забраната беше отменена и за засегнатите 9 авиопревозвача - Emirates, Etihad Airways, Qatar Airways, Turkish Airlines, Saudi Arabian Airlines, Royal Jordanian, Kuwait Airways, EgyptAir и Royal Air Maroc, които са единствените, които директно пътуват от региона до САЩ.Забраната за граждани на шест мюсюлмански държави - Иран, Либия, Сомалия, Судан, Сирия и Йемен, остава в сила, макар че е ограничена, след като няколко американски съдилища оспорват ограниченията.Американски официални представители отмениха забраната след посещението на 10-те летища в Египет, Мароко, Йордания, ОАЕ, Саудитска Арабия, Кувейт, Катар и Турция през последните 3 седмици, за да потвърдят нови мерки за сигурност, обявени миналата седмица.В четвъртък САЩ издадоха ревизирана директива за самолетните превозвачи по света. Новите мерки трябва да влязат в сила още тази седмица. Те включват засилване на проверката на пътници по летищата, увеличаване на охраната около самолетите и в зоните за пътници и други. Те ще засягат 325 00 пътници на около 2000 пътнически полета всекидневно до САЩ, 180 самолетни компании и 280 летища в 105 държави.Тези превозвачи, които не изпълнят новите изисквания за сигурност, могат да бъдат изправени пред забрана внасянето на електронни устройства в салоните на самолетите.", "date": "2017.07.20", "title": "САЩ прекратиха забраната за лаптопи в салоните на самолетите"}
{"url": "https://news.bg/crime/razbiha-narkooranzheriya-okolo-silistra.html", "text": " При спецоперация в силистренското село Срацимир полицаи отрили наркооранжерия за марихуана, собственост на 48-годишният Стоян.Оранжерията била построена в бивша кравеферма, вътре униформените открили 272 растения и 10 кг суха листна маса канабис. В сградата били намерени и торове, поливна система, система за отопление и спене, инвентар и работнооблекло.Стоян е многократно осъждан, а в момента е в ареста за 72 часа по постановление на прокуратурата в Силистра.", "date": "2017.07.20", "title": "Разбиха наркооранжерия около Силистра"}
{"url": "https://news.bg/crime/izgoriha-nad-ton-kanabis-v-petrich.html", "text": "Полицията в Петрич унищожи над 1 300 килограма канабис.Наркотичното вещество е било открито и иззето тази седмица в землището на село Яворница. Полицаите открили 486 броя канабисови растения, които били засадени в обезлесен участък на Държавния горски фонд, съобщава БНР.Припомняме, през последните години често се наблюдава практиката да се засажда и отглежда канабис на територията на държавни земи. По този производителките на наркотика избягват наказателна отговорност.По това време на годината полицията обикновено засилва контрола и наблюдението на горските терени. Наблюдението се осъществява и чрез облитане на хеликоптери и самолети, които в някои случаи заснемат терените.", "date": "2017.07.20", "title": "Изгориха над тон канабис в Петрич"}
{"url": "https://news.bg/economics/oshte-20-mln-poluchiha-predpriyatiya-za-vnedryavane-na-inovatsii.html", "text": "35 фирми получиха договори за почти 20 млн. лв. по процедура \"Подкрепа за внедряване на иновации в предприятията\" на ОП  \"Иновации и конкурентоспособност\" 2014-2020 г. към Министерство на икономиката.Предприятията бяха част от резервния списък по процедурата.През юни тази година бе предвиден допълнителен ресурс от 19 673 750,95 лева по процедурата за проектните предложения, за които не е достигнало първоначално определеното финансиране.\"Политиката на Министерство на икономиката ще продължи да бъде фокусирана върху иновациите като основен фактор за повишаване на добавената стойност в икономиката\", коментира министърът на икономиката Емил Караниколов.По процедура \"Подкрепа за внедряване на иновации в предприятията\" са сключени общо 151 договора с обща стойност на предоставената БФП - 114 860 780 лева.Процедурата цели да подкрепи българските фирми, за да могат да повишат иновационната си дейност.", "date": "2017.07.20", "title": "Още 20 млн. получиха предприятия за внедряване на иновации"}
{"url": "https://news.bg/world/rusiya-iska-darzhavi-ot-aziya-i-afrika-v-saveta-za-sigurnost-na-oon.html", "text": "Развиващите се страни от Азия и Африка трябва да са с приоритет при влизането в Съвета за сигурност на ООН. Това заяви руският заместник-постоянен представител в ООН Владимир Сафранков, цитиран от ТАСС.\"\", каза той на среща на Общото събрание на ООН, посветена на въпроса за реформирането на Съвета за сигурност.Според него въпросът за реформирането на Съвета за сигурност е един от най-важните в дневния ред на ООН. Но в същото време Сафранков подчерта, че има големи различия в позициите на държавите. Той смята, че решение на базата на консенсус е най-добрият вариант., смята той.", "date": "2017.07.20", "title": "Русия иска държави от Азия и Африка в Съвета за сигурност на ООН"}
{"url": "https://news.bg/world/diplomati-pomagat-na-balgari-s-postradali-koli-v-halkidiki.html", "text": "Дипломати от консулството ни в Солун са мобилизирани, за да съдействат на българите, чиито автомобили са били засегнати от циклона \"Медуза\" на Халкидики. Това обясни генералният консул на България в Солун Владимир Писанчев пред БНР.\"В момента ние сме дали реда, по който те да се обръщат за документи, които се изискват от компаниите, които застраховат автомобилите. Ние можем да окажем съдействие в попълването на документите - изискването е да са на английски или на гръцки, както и във всякакво посредничество с местните власти\", обясни Писанчев.На сайта на външното ни министерство е качена готова бланка-образец на документа, допълни консулът.", "date": "2017.07.20", "title": "Дипломати помагат на българи с пострадали коли в Халкидики"}
{"url": "https://news.bg/health/deputatite-ot-zdravnata-komisiya-proveriha-dokumentite-na-kamen-plochev.html", "text": "Здравната комисия провери документите на единствения кандидат за шеф на НЗОК професор Камен Плочев.Той е лична номинация на здравния министър Николай Петров. Следващата сряда депутатите в ресорната комисия ще го изслушат. Професор д-р Камен Сотиров Плочев е началник на Клиниката по инфекциозни болести към Военномедицинска академия в София. Завършил магистърска степен по медицина в Медицинска академия, София през 1975 г.Придобива образователна и научна степен доктор през 1995 г., а научно звание доцент през 2001 г. Научна степен \"Доктор на медицинските науки\" през 2011. Научно звание професор през 2012 г. Има завършени специализации в Германия, Белгия, Холандия и др. Припомняме, в края на миналия месец досегашният шеф на Касата Глинка Комитов подаде оставка.Настоящият министър на здравеопазването Николай Петров обясни, че ще покани Комитов в екипа си във ведомството.Припомняме, че бившия шеф на НЗОК  и не посочи никакви мотиви за напускането си, а предположенията бяха, че причините са лични. ", "date": "2017.07.20", "title": "Депутатите от Здравната комисия провериха документите на Камен Плочев"}
{"url": "https://news.bg/crime/prostrelyaha-britanski-turist-do-slanchev-bryag.html", "text": "Простреляха британски турист до \"Слънчев бряг\", съобщи БНР. Стрелецът е бивш военен, който твърди, че е бил засечен на пътя от двама британски граждани с велосипеди.При последвалия спор българинът стреля със законно притежавано оръжие.Единият от англичаните е ранен в крака. Стрелецът е задържан.", "date": "2017.07.20", "title": "Простреляха британски турист до \"Слънчев бряг\""}
{"url": "https://news.bg/economics/bivsh-sotsialen-ministar-savetva-podohodnata-politika-da-ne-se-reshava-na-parche.html", "text": "Предложението за отпадането на добавката за прослужено време първо трябваше да бъде обсъдено от Тристранния съвет, заяви пред bTV бившият социален министър Хасан Адемов.Политиката по доходите не може да е на парче, заяви Адемов пред медията. В същото време в сградата на Министерския съвет се обсъжда предложението на вицепремиера Валери Симеонов да отпадне добавката за стаж, както и протестите на полицаите с искане за по-високи заплати.Според сега действащото законодателство за всяка прослужена година се начисляват 0,6% към заплатата, ако не е договорен по-висок процент с колективен трудов договор, уточни депутатът.От ДПС винаги сме казвали, че участието на патриотите в управлението ще предизвика скандали, уточни Адемов. Според него въпросите за социалната система първо трябва да се обсъждат в тристранния съвет.", "date": "2017.07.20", "title": "Бивш социален министър съветва подоходната политика да не се решава на парче "}
{"url": "https://news.bg/int-politics/raboteshtite-v-turizma-v-gartsiya-protestirat-zaradi-nechoveshki-usloviya-na-trud.html", "text": "Работещите в туризма в Гърция протестират. Синдикатите обявиха 24-часова стачка с цел да предизвикат реакция на правителството, съобщава кореспондентът на БНР в Атина.В протестите са се включили работници, които днес са в почивка, за да не затруднят обслужването на клиентите.Синдикатите съобщават за нечовешки условия на труд, наемане на хора без осигуровки и често дори не им изплащат и изработените пари.\"Работим над 10 часа на ден, без почивка, без осигуровки, а ни заплащат само част от труда\", оплакват се пред медиите работещи в гръцките хотели, които от страх да не ги уволнят, не застават с лице пред камерата.Други се оплакват, че ако поискат от работодателя адекватно заплащане и осигуровки, ги уволняват. По подобен начин действат и собствениците на таверни и ресторанти.Приходите от туризма са с цената на пълна експлоатация, се посочва в обръщение на синдикатите.", "date": "2017.07.20", "title": "Работещите в туризма в Гърция протестират заради нечовешки условия на труд"}
{"url": "https://news.bg/world/tramp-kritikuva-ministara-na-pravosadieto.html", "text": "Американският президент Доналд Тръмп разкритикува министъра на правосъдието Джеф Сешънс и изрази съжаление, че го е номинирал за позицията.В интервю за \"Ню Йорк таймс\" милиардерът изтъкна, че никога е нямало да назначи Сешънс, ако е знаел, че ще направи отвод във връзка с разследването на Русия, в което министърът често е свързван с руската сага.Тръмп каза още, че решението на Сешънс в крайна сметка е довело до назначението на специален прокурор за разследване на руската сага, което не е трябвало да се случва.Президентът на САЩ също обвини бившия директор на ФБР Джеймс Коми, че се е опитвал да оказва натиск с досие с компрометиращи материали, за да задържи поста си. Коми беше уволнен от държавния глава през май.", "date": "2017.07.20", "title": "Тръмп критикува министъра на правосъдието "}
{"url": "https://news.bg/world/tramp-sprya-programata-na-tsru-za-vaorazhavane-na-opozitsiyata-v-siriya.html", "text": "Президентът на САЩ Доналд Тръмп прекратява програмата на ЦРУ за въоръжаване и обучаване на сирийски бунтовници, пише вестник \"Вашингтон поуст\".Според изданието това е своеобразна победа за Русия, която от години призовава за прекратяване въоръжаването на сирийската опозиция.Източници заявиха пред изданието, че прекратяването на програмата, стартирана от администрацията на Обама през 2013 г., е признак за опитите на Тръмп да работи с Русия, която разглежда опитите на САЩ да свалят сирийския лидер Башар Асад като атака срещу руските интереси.Обаче прекратяването на програмата на ЦРУ не бележи край на американската намеса в Сирия. През май Тръмп се подписа под план за въоръжаване на Сирийските демократични сили.Американският вестник пояснява, че Тръмп е решил да прекрати програмата на ЦРУ през миналия месец след среща с шефа на разузнавателната служба Майк Помпео и със съветника си по национална сигурност Макмастър.По-рано този месец на Г-20 Тръмп и Владимир Путин сключиха споразумение за частично спиране на огъня в Сирия, което обхваща район, където са разположени подкрепяните от ЦРУ бунтовници.Източник заяви пред вестника, че решението е голяма отстъпка за Москва, пояснявайки, че \"Путин спечели в Сирия\".", "date": "2017.07.20", "title": "Тръмп спря програмата на ЦРУ за въоръжаване на опозицията в Сирия"}
{"url": "https://news.bg/regions/nyamalo-narusheniya-pri-stroezha-na-ogradata-s-turtsiya-kray-yambol.html", "text": "Инспекторите на АДФИ не са открили нарушения при строителството на оградата по българско-турската граница на територията на Ямболска област. Това се казва в заключението на Агенцията за държавна финансова инспекция (АДФИ), цитирано от БНР .Припомняме, в края на март от Върховната касационна прокуратура (ВКС) възложиха на Агенцията за държавна финансова инспекция да ревизира проектирането, изграждането и поддържането на оградата на територията на Хасковска, Ямболска и Бургаска област.Проверката е правена в продължение на месец и половина, посочи областният управител Димитър Иванов.Измерен е целият обект - път, широчина на път, елементи по съоръжението, абсолютно всичко е описано в доклада и проверката на Агенцията, описа Иванов.Проверката беше назначена след подаден сигнал от началото на март от депутата Велизар Енчев, в който се твърдеше за евентуални нарушения и престъпления във връзка с изграждането на оградата.", "date": "2017.07.20", "title": "Нямало нарушения при строежа на оградата с Турция край Ямбол"}
{"url": "https://news.bg/world/tramp-mladshi-kashnar-i-manafort-davat-pokazaniya-pred-senata-za-ruskata-saga.html", "text": "Най-големият син на американския президент Доналд Тръмп, зет му и бившият му шеф на предизборната кампания ще дадат показания пред Сената във връзка с руската намеса на изборите през 2016 г., съобщава БиБиСи.Доналд Тръмп-младши, Джаред Къшнър и Пол Манафорт ще бъдат разпитани за връзките им с руски официални лица.Една от ключовите теми ще бъде срещата им с руски адвокат миналата година.Сенатът, Камарата на представителите и специален прокурор към правосъдното министерство разследват дали Русия се е намесила на изборите в опит да помогне на Тръмп да спечели. Те също провеждат разследване за установяване дали има някакво сътрудничество между Москва и екипа на Тръмп, което се отрича от Русия и от американския лидер.Следващата сряда Тръмп-младши и Манафорт ще дадат показания пред Комисията по правосъдие в Сената.Два дни по-рано Къшнър ще отговаря на въпроси при закрити врата в Комисията по разузнаване към Сената.Изслушванията ще бъдат най-важните от дадените от бившия шеф на ФБР Джеймс Коми показания през юни.", "date": "2017.07.20", "title": "Тръмп-младши, Къшнър и Манафорт дават показания пред Сената за руската сага"}
{"url": "https://news.bg/world/obiski-v-germaniya-zaradi-detska-pornografiya.html", "text": "Германските власти съобщиха, че са обискирали жилищата на 67 заподозрени в използване на интернет платформа за споделяне на детска порнография, информира АП.От федералната полиция поясниха, че обиските са извършени в цялата страна между 5 юли и сряда. Иззети са компютри и други веществени доказателства, но няма информация за извършени арести.Заподозрените, които са на възраст между 18 и 80 г., се смята, че незаконно са използвали платформата Chatstep за споделяне на снимки и видеоматериали с детска порнография. Властите поясниха, че те са идентифицирани с помощта на \"много добро сътрудничество\" с базираните в САЩ служители на Chatstep.", "date": "2017.07.20", "title": "Обиски в Германия заради детска порнография"}
{"url": "https://news.bg/crime/operiraha-deteto-postradalo-ot-padnala-mazilka-v-shumen.html", "text": "Оперираха 14-годишното момче, което пострада от паднала санировка на блок в Шумен. След интервенцията няма опасност за живота му, съобщи Нова телевизия.Детето е пострадало тежко в сряда вечерта в Шумен по информация на МВР. Кооперацията е на 14 етажа, ремонтът е от 2 месеца. На някои места мрежата се е отворила. Според работещите на обекта обаче причината е вятъра.Сигналът е получен на спешния телефон 112 в 19:32 часа. Приятел на момчето обяснил, че докато вървели по полянката до един от блоковете, парче от външна изолация на блок, който в момента е в процес на саниране, ударило детето.Пострадалият е откаран за преглед в Многопрофилната болница в Шумен, където е установена фрактура на черепа. Според медиците към момента опасност за живота на момчето няма. Извършва се оглед на мястото на инцидента.Работата по изясняване на случая продължава, уверяват от полицията.", "date": "2017.07.20", "title": "Оперираха детето, пострадало от паднала мазилка в Шумен"}
{"url": "https://news.bg/crime/varnenskite-politsai-izlizat-na-protest.html", "text": "Полицаите продължават протестите си в различни градове на страната. Служители на реда от Варна са заявили, че по-късно през деня ще излязат на протест за , съобщи bTV.Припомняме, полицаите протестираха и  5 юли пред парламента в София. На 18 юли те показаха недоволството си под прозорците на сградата на МВР в София. Протестите им са въпреки разговорите и обещанията от страната на ръководството на МВР от преди 2 седмици.След Варна протести са планирани за Добрич и Гоце Делчев другата седмица, а след това ще продължат в Бургас, Благоевград, Перник и други градове.Синдикалната организация на МВР е най-голямата в България, като в нея членуват над 7 500 служители.", "date": "2017.07.20", "title": "Варненските полицаи излизат на протест"}
{"url": "https://news.bg/curious/arheologicheski-nahodki-prenapisvat-istoriyata-na-horata-v-avstraliya.html", "text": "Археолози са открили първите доказателства, които показват, че аборигените са населявали Австралия в продължение на най-малко 65 хил. години, съобщава БиБиСи.Откритието показва, че тяхното пристигане на континента е било с около 18 хил. години по-рано, отколкото се предполагаше.Находката е направена, след като археолозите са открили усъвършенствани артефакти в скален заслон в северната част на Зеления континент.Според изследователите находките са най-старите каменни брадви и примитивни инструменти за рисуване.Въпреки че има спорове, учените по-рано бяха изчислили, че първите хора са пристигнали в Австралия преди около 47 до 60 хил. години.\"Успяхме да установим нова възраст на първото заселване в Австралия, като го изтеглихме назад с около 18 хил. години от предишната утвърдена възраст от около 47 хил. години\", посочва проф. Крис Кларксън от Университета на Куинсланд.\"Това има огромни последици за всичко от историята за изселването на прачовеците от Африка до изчезването на голямата фауна и собственото познание на аборигените за това откога са живели в тази страна\", допълни ученият.Според проф. Кларксън откритието, публикувано в сп. Nature, хвърля светлина върху човешката хронология, но той признал, че новата датировка е в конфликт с предишни констатации на генетичните изследвания.", "date": "2017.07.20", "title": "Археологически находки \"пренаписват\" историята на хората в Австралия"}
{"url": "https://news.bg/world/london-targovska-sdelka-velikobritaniya-es-tryabva-da-bade-edna-ot-nay-lesnite-v-choveshkata-istoriya.html", "text": "Сключването на търговско споразумение между Великобритания и ЕС трябва да бъде \"едно от най-лесните в човешката история\". Това заяви британският търговски министър Лиам Фокс, цитиран от Ройтерс.Фокс поясни, че Великобритания и ЕС вече имат подобни регулаторни правила и нямат митнически тарифи.\"\", каза той пред БиБиСи.Днес главните преговарящи от страна на ЕС и Великобритания ще обявят как е протекъл първият кръг преговори.Според Фокс Великобритания може да \"оцелее\" без споразумение за свободна търговия с ЕС след Брекзит.Той очаква премиерът Тереза Мей да остане на власт до края на мандата.", "date": "2017.07.20", "title": "Лондон: Търговска сделка Великобритания-ЕС трябва да бъде „една от най-лесните в човешката история”"}
{"url": "https://news.bg/politics/goresht-spor-v-parlamenta-za-kesha-v-dzhoba.html", "text": "Този срамен пазарлък продължава прекалено дълго. Това заяви атакистът Павел Шопов по време на дебатите по ограничаване на плащанията в брой.В основите са банките, които са \"свещените крави\", ядоса се той. Депутатите от ГЕРБ искат ограничаване на кешовите плащания, за което обаче не получават подкрепа. Първоначалното предложение бе за таван от 1000 лева. След това ГЕРБ склониха да е 5 000 лева. Аргументът им е борба със сивата икономика.В момента таванът за плащания в кеш е 10 000 лева. Вижте как започна пазарлъка, призова Павел Шопов. В 15 държави членки има ограничение на плащанията в кеш, обясни председателят на бюджетната комисия Менда Стоянова.В 13 държави таванът за разплащане в брой е до 3000 евро, в другите две - до 2500 евро. Тя бе категорична, че мотивът е изцяло борба със сивата икономика и повече приходи.Разходи, разходи, разходи това е толкова хубаво за ушите на гласоподавателите, ядоса се тя. Днес е Видовден, коментира Менда Стоянова.Днес ще се види кой е за сивата икономика и за парите в джобовете на бизнесмените,убедена е депутатката. Борбата със сивата икономика не е борба с кеш, отговори й социалистът Таско Ерменков.След споровете таванът на кешовите плащания остана 10 000 лева.", "date": "2017.07.20", "title": "Горещ спор в парламента за кеша в джоба"}
{"url": "https://news.bg/world/turtsiya-obvini-germaniya-v-namesa.html", "text": "Коментарите от страна на германски официални представители относно задържането на шестима защитници на човешките права в Турция, включително и на германски гражданин, са неприемливи и граничат с намеса в съдебната система. Това се казва в позиция на турското външно министерство, цитирано от Ройтерс.Вчера Германия привика турския посланик, за да получи обяснения, а също така намекна за възможността да се прекрати финансовата помощ на ЕС за Турция.Един от арестуваните по подозрение за принадлежност към терористична организация е директорът на международната правозащитна организация \"Амнести интернешънъл\" за Турция Идил Есер. \"Амнести\" обявиха в тази връзка, че истината и справедливостта са станали \"напълно непознати\". Есер, германецът Петер Щойдтнер и осем други правозащитници бяха арестувани този месец, докато присъстваха на семинар по цифрова сигурност край Истанбул.Имаше пряка намеса в турската съдебна система и използваните коментари потвърждават това, се казва в съобщение на ведомството на Турция, имайки предвид изказвания на говорителите на германското външно министерство и на правителството.Според турското външно министерство коментарите отново показват двойните стандарти на Германия що се отнася до терористите, които трябва да бъдат изправени пред правосъдието и подкрепата за членове на терористични групи, които атакуват Турция.", "date": "2017.07.20", "title": "Турция обвини Германия в намеса "}
{"url": "https://news.bg/politics/vrashtame-politsaite-v-hrastite-s-otpadaneto-na-tabelkite.html", "text": "Връщаме полицаите в храстите с премахването на знаците, които показват камерите на пътя. Това каза по време на кръгла маса във връзка с промените в Закона за движение по пътищата Боряна Георгиева от ПГ на \"Воля\". Георгиева представи и фотоси на полицаи, скрити в храстите.Алекси Стратиев, дългогодишен началник на КАТ, посочи, че в Италия камерите са скрити в кофи за боклук. Стратиев възрази срещу ПОС терминалите в колите на КАТ като посочи, че в момента дори да си платиш на ПОС терминал, служител на КАТ въвежда ръчно в системата заплатената глоба.Той посъветва народните представители да се замислят дали да не възложат събирането на глобите на частни съдебни изпълнителни, защото най-добрата превенция била платената глоба.Беше даден пример от Франция, където дори полицай на велосипед, разполагал с ПОС терминал. Боряна Георгиева посочи, че от януари 2016 г. до юни 2017 г. несъбраните средства от наложените пътни глоби са в размер на 66 млн. лв.Милена Кръстанова от НАП обясни, че над 40% от предадените за принудително събиране суми в НАП са за суми от 50 лв. Относно събирането на просрочените и изпратените в НАП глоби, Кръстанова заяви, че от тези лица не може да се очаква, че самостоятелно ще решат да си платят глобата.Така проблемът с несъбраните глоби се дължи на факта, че те не са връчени по редовен, а по служебен път. Стратиев предложи давностният срок на глобите да бъде увеличен на 4 години, за да може да бъде отказано издаването на нова шофьорска книжка, ако има неплатена глоба. Като положителен Стратиев оцени положително съществуващия бонус при плащане на глобата навреме. По думите му ако след този срок не се заплати следва при просрочие тя да бъде увеличена двойна или тройно.Димитрова настоя, че е важно полицейските автомобили да са обозначени и на видимо място, когато осъществяват контрол на пътя.", "date": "2017.07.20", "title": "Връщаме полицаите в храстите с отпадането на табелките"}
{"url": "https://news.bg/crime/mvr-dokladvat-v-prokuraturata-napadenieto-nad-bremenna-na-am-trakiya.html", "text": "Като необосновано насилие определи главният комисар на МВР нападението над бременна жена и нейният приятел на АМ \"Тракия\". Двамата мъже, които преди ден нападнаха и биха бременна жена на магистрала \"Тракия\", са обяснили действията си с отнето предимство на пътя. Това съобщи Маринов пред БНР.\"Нямам обяснение как от движение по магистралата ще се стигне до такова насилие и то над жена, която е бременна. Има наистина двама задържани. Те са братя. Единият обаче е настанен в болнично заведение, тъй като има наранявания. Другият е задържан и е предаден в Областна дирекция - Пловдив, където днес ще бъде докладван случая в прокуратурата\", заяви Маринов.Тяхната гледна точка, е че някой им е отнел предимство и че някой им е нарушил правата на пътя, което разбира се, е субективен момент. Каквото и да се е случило, не оправдавам такива действия, заяви главният прокурор.", "date": "2017.07.20", "title": "МВР докладват в прокуратурата нападението над бременна на АМ \"Тракия\""}
{"url": "https://news.bg/regions/mashinist-padna-ot-vlak.html", "text": "Машинист е изпаднал от влак по време на маневра. Инцидентът е станал в сряда, на 19 юли 2017г. около 13.30 часа на ж.п. гара Карнобат, съобщиха от МВР-Бургас.По време на движение (при извършване на маневра за закачане на влакова композиция - пътнически вагони на международния влак Русе - Бургас), от кабината на машинистите е паднал машинистът - Д.К., 44-годишен от Варна.Своевременно помощ му оказал 48-годишният помощник машинист. Той е подал сигнал и оказал първа помощ на колегата си.Пострадалият е откаран в УМБАЛ - Бургас. Лекарите са установили, че от падането има черепно - мозъчна травма, контузия на главата и сътресение на мозъка. Пострадалият машинист е без опасност за живота. Той отказал да бъде хоспитализиран и напуснал болницата.", "date": "2017.07.20", "title": "Машинист падна от влак"}
{"url": "https://news.bg/society/pochitame-sveti-iliya.html", "text": "На 20 юли (и на 2 август по стар стил) почитаме паметта на свети пророк Илия - един от най-великите измежду старозаветните праведници, могъщ изобличител на езичеството и предвестник на истинната вяра в единия Бог.Св. пророк Илия бил из потомството на Аарон, от гр. Тесвия, Галатия. Живял е през IX век преди Христа по време на цар Ахав. Илия значи крепост и той се показал крепост, твърдина на вярата, информира pravoslavieto.com.Според житието на Св. Илия, Цар Ахав и царица Иезавел поставили в Самария идола на езическото божество Ваал и приканяли народа да му се покланя и преследвали служителите на истинския Бог. Това била причината пророк Илия с молитва да спре дъждовете за три години и половина.Гонен, пророкът предложил на Ахав да принесат жертва на планината Кармил и на когото жертвата се запали с огън от небето, неговата вяра да се счита за истинска. Царят се съгласил. Заклали жертви. Жреците на Ваал напразно се молили, но нищо не станало. А върху жертвата на пророка паднал огън от небето и я изгорил.След това обилен дъжд напоил земята. Св. Илия пророкувал 25 години и край река Йордан бил грабнат на огнена колесница и жив отнесен на небето.Християнската църква го нарича още от древността \"Пророк и предсказател на великите Божи дела\", \"Ангел в плът\" и \"Предтеча на Второто Христово Пришествие\".", "date": "2017.07.20", "title": "Почитаме Свети Илия"}
{"url": "https://news.bg/disasters/zemetresenie-vav-fukushima.html", "text": "Земетресение с магнитуд 5, 6 по Рихтер разтърси японската префектура Фукушима, съобщава Японската метеорологична агенция.Все още няма информация за пострадали и щети. Към момента не е ясно пострадала ли е ядрената електроцентрала във Фукушима, нито има ли радиационно замърсяване.Припомняме, че аварията на атомната електроцентрала \"Фукушима-1\" възникна след разрушителното земетресение и последвалото цунами, които удариха Япония на 11 март 2011 г.", "date": "2017.07.20", "title": "Земетресение във Фукушима"}
{"url": "https://news.bg/crime/falshiv-signal-za-bomba-evakuira-hotel-v-slanchev-bryag.html", "text": ", а гостите на хотела били евакуирани. Това е станало след получен анонимен сигнал за бомба в хотел \"Регата\", изпратен до полицията в Несебър.След щателна проверка, съмнителни предмети не са открити.Полицията получила телефонно обаждане за поставено самоделно взривно устройство в сряда вечерта, 19 юли към 21, 50 ч.Управителят на хотела попълнил декларация, с която поел отговорност обекта да продължи да функционира с нормален ритъм.Впоследствие станало ясно, че телефонното обаждане било от уличен телефон до почивна станция \"Марица Изток\" в Нсеберър", "date": "2017.07.20", "title": "Фалшив сигнал за бомба евакуира хотел в \"Слънчев бряг\""}
{"url": "https://news.bg/politics/speshna-sreshta-pri-borisov-za-klas-prosluzheno-vreme.html", "text": "На спешна среща при премиера Бойко Борисов и представители на синдикатите обсъждат дали да отпадне добавката към заплатата на работниците, наречена клас \"прослужено време\". В сряда работниците от българската индустрия обявиха готовност за протест, ако се премахне допълнителното възнаграждение за трудов стаж и професионален опит.Пръв темата отвори вицепремиерът Валери Симеонов след среща с бизнеса. Вчера в парламента той поясни, че тази си идея не е обсъдил с премиера Бойко Борисов и с депутатите от ГЕРБ.\"Може би не трябва да имам собствено мнение, като съм вицепремиер?! Или пък - о, какъв ужас, ако моето мнение не съвпадне с това на БСП и на Корнелия Нинова, която не я знам колко стаж има\", ироничен бе Симеонов.Според него червените манипулирали личното му мнение. \"Аз не идвам от приют за безработни или пък за социално слаби, идвам от бизнеса и ви казвам, че клас не трябва да има\" категоричен бе вицепремиерът по демографската политика. Според Симеонов въпросът за отпадане на клас \"прослужено време\" трябва да се обсъди в Националния съвет за тристранно сътрудничество (НСТС).Вицепремиерът критикува синдикатите, които не искат да се срещнат с него по темата. Раздуват пропаганда, с която обслужват БСП. Да ходят да се срещат с Корнелия Нинова, тяхно право е, отсече той. Според Симеонов, ако падне класът, няма да намалеят заплатите на служителите.", "date": "2017.07.20", "title": "Спешна среща при Борисов за клас \"прослужено време\""}
{"url": "https://news.bg/politics/ima-zabavyane-v-remonta-na-ndk-prizna-ministar-boil-banov.html", "text": "Забавя се ремонтът на НДК, но ще се справим за европредседателството. Това обяви министърът на културата Боил Банов пред bTV. Той уточни, че са нужни още 3 млн. лв., за да се изпълни проекта за реконструкцията на двореца.Припомняме, в сряда към бившия директор на НДК Мирослав Боршош бяха предявени две обвинения - нецелево разходване на средства и в умишлена безстопанственост.Относно повдигнатите в сряда обвинения към бившия директор на НДК Мирослав Боршош, министър Банов призна, че има пари, преведени за ремонта на НДК, които са разходвани по други направления, а не по основната дейност. Въпреки това Банов е готов да върне Боршош на поста, ако проверката, оправдае действията на Боршош.За паметника \"1300 години България\", който е в парка на НДК, министърът на културата заяви, че когато е възможно, предпочита паметниците да се съхраняват, вместо да се събарят. По думите му, паметникът пред НДК няма как да бъде съхранен, защото се руши, а проблеми в конструкцията е имало още при изграждането. Същото важи и за НДК, уточни министърът на културата.", "date": "2017.07.20", "title": "Има забавяне в ремонта на НДК, призна министър Боил Банов"}
{"url": "https://news.bg/int-politics/pregovorite-sasht-kitay-bez-reshenie-na-amerikanskiya-targovski-defitsit.html", "text": "Съединените щати и Китай не успяха да постигнат съгласие по важни въпроси за намаляване на търговския дефицит на САЩ в Китай, което поставя под съмнение отношенията на президента Доналд Тръмп с Пекин, съобщава Reuters.Двете страни имаха \"честен обмен\" на мнения, но не успяха да се споразумеят за най-важните двустранни търговски и икономически въпроси, които бяха приоритетни за Съединените щати, съобщава пред агенцията анонимен източник, приближен до Белия дом.Темите за дискусия бяха исканията на САЩ за достъп до китайските пазари на финансови услуги, намаляването на излишъка от китайски капацитет за стомана, намаляването на автотранспортните такси, съкращаването на субсидиите за държавните предприятия, премахването на китайските изисквания за локализиране на данни и премахването на ограниченията за собственост на чуждестранни фирми в Китай.От Белия дом няма нова информация за достъпа на САЩ до пазара на Китай.\"Китай разбира нашата обща цел да намали търговския дефицит, двете страни ще работят съвместно за постигането на тази цел\", каза в кратко изявление министърът на финансите на САЩ Стивън Манчин и секретарят по търговията на САЩ Уилбър Рос.Китайското посолство във Вашингтон реагира положително на изказванията, като заяви, че двете страни са постигнали значителен напредък в 100-дневните преговори и ще работят заедно за намаляване на търговския дефицит.", "date": "2017.07.20", "title": "Преговорите САЩ-Китай без решение на американския търговски дефицит"}
{"url": "https://news.bg/crime/hvanaha-izmamnitsi-haknali-igralen-avtomat.html", "text": "Полицията в Айтос задържа трима мъже за компютърна измама. Те са манипулирали игрален автомат и с  измама \"спечелили\" 2 500 лв.35- годишният Д.Д от Ветрен, общ. Септември, обл. Пазарджик, 25-годишният Г.Г. от Белово, обл. Пазарджик и 31-годишният А.Й. от с. Семчиново, общ. Септември, обл. Пазарджик са задържани за срок от 24 часа.Игралната зала, в която измамниците са хакнали машината се намира на ул. \"Цар Освободител\" в Айтос.", "date": "2017.07.20", "title": "Хванаха измамници, хакнали игрален автомат"}
{"url": "https://news.bg/world/kndr-ne-otgovori-na-predlozhenieto-na-yuzhna-koreya-za-voenni-razgovori.html", "text": "Южна Корея отложи предложените преговори с КНДР, след като Пхенян не е отговорил на поканата, съобщава СиЕнЕн.Сеул предложи утре да се проведат военни преговори с КНДР в близост до демилитаризираната граница, която разделя двете държави.По-рано военното министерство на Южна Корея съобщи, че ще дадат време за отговор на КНДР до четвъртък следобед местно време.\"Все още чакаме официална позиция на Северна Корея\", каза говорител на южнокорейското военно министерство на брифинг в четвъртък сутринта.В понеделник военното министерство в Сеул предложи провеждане на военни разговори с КНДР. Отделно Червеният кръст в Сеул предложи среща на 1 август, на която да се обсъди обединението на семейства, разделени от Корейската война (1950-1953).Двете предложения са първите конкретни стъпки на Южна Корея към северния си съсед, откакто Мун Дже-ин беше избран за президент на Южна Корея по-рано тази година.Вчера СиЕнЕн съобщи, че Северна Корея може да проведе ново ракетно изпитание.", "date": "2017.07.20", "title": "КНДР не отговори на предложението на Южна Корея за военни разговори"}
{"url": "https://news.bg/society/feysbuk-grupa-osuetyava-vnezapnite-proverki-na-nap-po-chernomorieto.html", "text": "Националната агенция за приходите е съобщила, че във социалната мрежа Facebook съществува затворен група, която оповестява участниците ѝ за данъчните проверки на НАП.В затворената група били публикувани и снимки на инспекторите на НАП, които правят проверки, за да може собствениците на обектите да бъдат нащрек за приближаваща проверка.Посочва се, че групата е създадена от търговци с дейност по Черноморието. Те вече били глобени от агенцията за данъчни нарушения, съобщава Нова телевизия.На 11 юли НАП информира, че от началото на месец юли инспектори на агенцията са извършили над 5 000 проверки по Черноморието.В хода на проверките са констатирани близо 170 нарушения, свързани с неиздаване на касова бележка. Тази година за първи път неиздаването на касов бон се санкционира освен с глоба и с незабавно запечатване на търговския обект.Припомняме, в края на месец юни  съвместно с органите на МВР и Агенция \"Митници\". Проверките ще обхванат всички населени места на Черно море, а не само големите градове и курорти. Кампанията ще продължи до края на туристическия сезон.Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.07.20", "title": "Фейсбук група осуетява внезапните проверки на НАП по Черноморието"}
{"url": "https://news.bg/world/v-holandiya-razdavat-spetsialni-kalendari-na-zatvornitsite-za-razkrivane-na-prestapleniya.html", "text": "Затворниците в Холандия ще получат календари в килиите си с неразрешени убийства или изчезвания на хора като част от опитите на холандската полиция да се справи с неразрешени случаи, пише \"Гардиън\".Календарите с извършени убийства ще бъдат раздадени на всички 30 000 затворници в страната след тест в пет затвора в северната част на държавата, които доведоха до 160 подадени сигнала на полицията.На всяка седмица от годината в календара 2018-2019 г. ще има снимка на изчезнал човек и подробности по случая. Надеждата е затворниците да разкрият някаква информация по случая, ако знаят.След направения опит полицията е получила сведения по няколко случая, включително и за Ники Верстапен, 11-годишно момче, което е убито по време на летен лагер в южната част на страната през август 1998 г. Никой не е осъден, но сега полицията поднови случая.Календарът е на холандски, арабски, испански, английски и руски език. Всеки, който предостави ценна информация, което може да доведе до успешно приключване на случай, може да получи 800 000 евро награда.\"\", каза говорител на полицията.Има около 1 500 неразрешени престъпления в Холандия, свързани с убийство.Идеята с календарите е взета от САЩ, където всяка година няколко щата раздават карти с информация относно извършени престъпления.", "date": "2017.07.20", "title": "В Холандия раздават специални календари на затворниците за разкриване на престъпления"}
{"url": "https://news.bg/euronews/brekzit-e-signal-za-sastoyanieto-na-es-alarmira-evrodeputat.html", "text": "Брекзит е сигнал за състоянието на ЕС, доверието в ЕС и гражданите на ЕС. Това заяви евродепутатът от групата на Европейските консерватори и реформисти Саджат Карим.Той се срещна с лидера на ДПС Мустафа Карадайъ и българския си колега Илхан Кючук.\"\", коментира той. Евродепутатът Саджат Карим изрази своята готовност за сътрудничество и задълбочаване на партньорството между Великобритания и България въпреки напускането им на ЕС.Брекзит е проблем, който трябва да се разреши с пресичане на партийните граници в името на обединена Европа и гражданите на Европа, подчерта Карим.Борбата ни с евроскиптиците не е приключила, защото за нас демокрацията е процес, а не събитие, каза евродепутатът.\"\", сподели Карадайъ по време на срещата.Председателят на ДПС Мустафа Карадайъ представи политическата ситуация в страната и изрази своите опасения относно участието на националистите в управлението. Включването им във властта е лош знак за обществото, вследствие на което омразата, противопоставянето и агресията станаха нещо нормално, заяви Карадайъ.Движението за права и свободи ще направи всичко необходимо за изключването им от управлението. Защото толерантността, мирът, заедността и съвместно съжителство нямат алтернатива, заключи председателят на ДПС.", "date": "2017.07.20", "title": "Брекзит е сигнал за състоянието на ЕС, алармира евродепутат"}
{"url": "https://news.bg/crime/spetsprokuraturata-vnese-obvinitelniya-akt-za-ktb.html", "text": "Специализараната прокуратура внесе обвинителния акт по досъдебното производство \"КТБ\". Обвинителният акт във всичките му копия е над 210 000 страници.По делото са привлечени като обвиняеми 18 лица, като окончателни и прецизни обвинения, описани в , са предявени на всяко едно от обвинените лица.Разпитани са повече от 400 свидетели и са изготвени над 90 експертизи от 27 вещи лица.Обвиняеми са:Цветан ВасилевСнежанка Велева- СтефановаМаргарита ГолеваАлександър ПанталеевКрасимир ХаджидиневГеорги ХристовМария ДимоваБорислава Тренева- КючуковаМаргарита ПетроваЕлка СтойковаЕлена ИнджеваРангел СтойчевСветлана ГеоргиеваИлиан ЗафировГеорги ЗяпковЦветан Гунев - бившият подуправител на БНБРумен СимеоновСлавияна Данаилова- Велева.Припомняме, на 9 юни президентът  от първата среща за КТБ.Месец по-късно бе . Истината трябва да бъде търсена в съда\", посочи още Румен Радев, като преди това беше категоричен, че от стенограмата няма да стане ясно къде са отишли парите на КТБ.", "date": "2017.07.20", "title": "Спецпрокуратурата внесе обвинителния акт за КТБ"}
{"url": "https://news.bg/world/dzhon-makkeyn-ima-zlokachestven-mozachen-tumor.html", "text": "Американският сенатор Джон Маккейн е диагностициран с тумор на мозъка, обявиха от офиса му, цитирани от \"Вашингтон поуст\".Не е ясно дали той ще може да се върне във Вашингтон, за да поднови задълженията си в Сената.От клиниката Mayo съобщиха, че лекарите са установили, че Маккейн има глиобластом, агресивен тумор на мозъка. Той е открит при проведената миналата седмица операция за отстраняване на съсирек в лявото му око. Сенаторът и семейството му разглеждат различни варианти на лечение, включително комбинация от химиотерапия и радиотерапия, според болницата.80-годишният Маккейн не е в Сената тази седмица, възстановявайки се след операцията. От офиса му обявиха, че е в добро състояние.Глиобластомът, агресивен тумор на мозъка, е сред най-честите тумори на мозъка и се среща предимно при пациенти над 65 години. Преживяемостта при този вид тумор поначало е ниска.Сенатор Едуард Кенеди почина по-малко от 15 месеца след откриването на заболяването през 2008 г.", "date": "2017.07.20", "title": "Джон Маккейн има злокачествен мозъчен тумор"}
