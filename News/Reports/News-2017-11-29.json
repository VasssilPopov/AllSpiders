{"url": "https://news.bg/bulgaria/nad-miliard-v-byudzheta-na-mvr-za-2018-godina.html", "text": "След като приеха рамката на държавния бюджет, както и тези на НЗОК и съдебната власт, депутатите приеха на второ четене и бюджета на МВР за следващата година. Това съобщи Агенция \"Фокус\". Това стана, след като заседанието бе удължено до полунощ. Приходите на МВР за 2018 г. са с общ размер 157 388 млн. лева. Общите разходи на министерството възлизат на 1 296 млрд. лв.Депутатите предвидиха 180,5 млн. лв. за опазване на границата.За опазването на обществения ред са гласувани 743 845 млн. лева. За пожарна безопасност и защитата на населението при извънредни ситуации са в размер на 220 247 млн. лева. ", "date": "2017.11.29", "title": "Над милиард в бюджета на МВР за 2018 година "}
{"url": "https://news.bg/world/gartsiya-obvinyava-devet-dushi-za-terorizam-v-turtsiya.html", "text": "Девет турски граждани са обвинени в Гърция за тероризъм, притежание на взривни вещества и връзки с незаконна военна организация, отговорна за самоубийствени атентати в Турция, съобщава \"Ройтерс\".Арестът на осем мъже и една жена на три места в централната част на Атина вчера идва само дни преди посещението на турския президент Реджеп Ердоган. Гърция коментира, че двете събития не са свързани.Полицейски служители съобщават, че задържаните са разпитани за предполагаеми връзки с левите DHKP/C, които според властите са отговорни за редица атентати в Турция от 1990 г. насам.Техният адвокат коментира, че клиентите му \"се борят срещу фашистки режим\" и отрича всякакви връзки с обвиненията.Те са обвинени в създаването и членството в престъпна организация, свързани с тероризъм актове и доставка и притежание на експлозивни материали и нелегално притежание на огнестрелни оръжия.Лицата не са коментирали обвиненията.\"\", каза адвокат Александра Зорбала. Едно от обвиненията, пред които са изправени, е да се противопоставят на арестуването. Един от задържаните е издирван от гръцката полиция във връзка с притежание на оръжия и взривни вещества през 2013 година.Ердоган се очаква да посети Гърция през декември, въпреки че посещението му не е официално обявено.", "date": "2017.11.29", "title": "Гърция обвинява девет души за тероризъм в Турция"}
{"url": "https://news.bg/politics/deputatite-se-zaeha-sas-sramniya-spored-bsp-byudzhet-na-nzok.html", "text": "Депутатите започнаха споровете за парите за здраве. Законотворците приеха 27 млн. лв. допълнително в бюджета на НЗОК за 2018 г. за някои здравноосигурителни плащания. Окончателно бяха приети приходи от здравноосигурителни вноски в размер на 3 818 478 хил. лв.Приходите от трансфери от здравно осигуряване са в размер на 2 556 292 хил. лв. Неданъчните приходи възлизат на 17 500 хил. лв. Получените трансфери от Министерството на здравеопазването за финансиране на разходите за лекарствени продукти, ваксини и дейности по прилагането им за здравни дейности, както и за дейности за здравно неосигурени лица възлизат на 24 000 хил. лв.Допълнително средства се дават за здравноосигурителни плащания за първична извънболнична помощ и за здравноосигурителни плащания за специализирана извънболнична медицинска помощ. Така перото за здравноосигурителните плащания за първична извънболнична помощ от 207 200 хил. лв. става 214 200 хил. лв., а тези за специализирана - от 222 300 хил. лв. се увеличават на 229 300 хил. лв.Народното събрание прие допълнителни средства в размер на 10 000 хил. лв. за здравноосигурителните плащания за дентална помощ. Първоначалното предложение бе тези средства да са 157 000 хил. лв., а с промените стигат 167 000 хил.Още пари се дават и за медико-диагностична дейност. Така парите за тази дейност стават 83 000 хил. лв.От БСП искат да се увеличи обемът на средствата за клинични пътеки. Не болниците източват Касата, а Касата източва болниците, обясни по време на дебатите червеният депутат Анелия Клисарова.Доктор Нигяр Джафер от ДПС вижда безпомощност на институциите заради ограниченията за изпитвания на нови молекули. Тя иска прогенерична политика. Пациентите чакат новите молекули, според нея. Няма как да спрем развитието на медицината, категорична бе Джафер.ГЕРБ да признаят, че са се провалили със здравеопазването. За това призова от трибуната на НС социалистът Драгомир Стойнев по време на дебатите за бюджета на НЗОК. По думите му с този бюджет управляващите обричат хората да умират.Болните няма да могат да се ползват от най-модерните медикаменти. Ако продължавате тази политика, ще затворите общинските болници, предупреди Стойнев. Освен че нямаме качествени специалисти, хората няма да имат достъп до качествени лекарства, подчерта той.Според него се провежда срамен дебат. Стойнев иска визия за здравеопазването ни. Направете я тази визия най-накрая, ако не - кажете, че сте се провалили в здравеопазването, но бъдете откровени с българските граждани, настоя социалистът.", "date": "2017.11.29", "title": "Депутатите се заеха със срамния, според БСП, бюджет на НЗОК"}
{"url": "https://news.bg/world/tereza-mey-na-tayno-poseshtenie-v-irak.html", "text": "На тайно посещение в Ирак бе днес британският премиер Тереза Мей, предадоха световните информационни агенции. Тя проведе среща с премиера Хайдер ал Абади. Това съобщават лаконично от пресофиса му.Мей е подчертала подкрепата си за обединението на Ирак, както и настъплението на иракската армия срещу \"Ислямска държава\". Тя е посетила също така военна база близо до Багдад. Лондон има около 600 военни в страната, които са там главно на тренировъчни мисии. Това е първо посещение на британски премиер от 2008 година насам. След това тя се е отправила към Саудитска Арабия. Очаква се там тя да обсъди кризата с Катар и войната в Йемен. Агенциите припомнят, че Мей е на 3-дневна обиколка в Близкия изток. Тя има за цел да затвърди позициите на Великобритания в региона на фона на тежките преговори за Брекзит. ", "date": "2017.11.29", "title": "Тереза Мей на тайно посещение в Ирак "}
{"url": "https://news.bg/world/erdogan-oproverga-che-semeystvoto-mu-ima-pari-v-ofshorka-i-obvini-opozitsiyata-v-lazhi.html", "text": "Турският президент Реджеп Ердоган обвини опозицията в \"лъжи\" и разкри, че е внесъл жалба, информира АФП.Вчера лидерът на основната опозиционна Републиканска народна партия Кемал Кълъчдароглу обвини семейството на Ердоган, включително брат му, че е укрило милиони долари в офшорна компания. Според Кълъчдароглу прехвърлени са около 15 милиона долара в компанията Bellway Limited, която е базирана на остров Ман, коронно владение на Великобритания, използвано като офшорна зона.Кълъчдароглу разкри, че има документи, които разкриват трансфери, направени от петима членове на семейството на Ердоган, включително и от сина му Ахмет Бурак Ердоган в периода 2011-2012 г.\"\", отговори Ердоган и добави, че нито една лира не е изпратена в чужбина.Президентът изтъкна, че той и споменатите пет лица ще внесат съдебни жалби и ще се \"борят срещу твърденията със съдебни средства\".Ердоган нарече Кълъчдароглу \"лъжец\" по време на реч в президентския комплекс в Анкара и го призова да \"сподели документите\" с хората и прокуратурата.\"Ако има някой виновен, дай\" информацията, каза турският лидер и описа твърденията на Кълъчдароглу като \"атака\" срещу него и семейството му.Турският държавник обвини Републиканската народна партия, че вече не е основната опозиция, а \"партия на измяната\".Призовавайки Ердоган да подаде оставка заради разкритията, Кълъчдароглу каза: \"Ако сте честен човек, вие ще направите това, което е необходимо\".Президентът отхвърли доказателствата му, но повтори, че ще подаде оставка, ако Кълъчдароглу може да докаже обвиненията си.Според Кълъчдароглу преводите са направени от декември 2011 г. до януари 2012 г. Синът и братът на Ердоган са прехвърлили около 5 милиона долара.Управляващата Партия на справедливостта и развитието твърди, че обвиненията са измислени и документите са фалшифицирани.В същото време и друг случай засегна политическия живот на Турция.САЩ започнаха съдебен процес срещу един от управителите на Halkbank Мехмет Хакан Атила, който е обвинен, че е помогнал за нарушаване на наложеното от Вашингтон ембарго над Иран със схемата \"петрол за злато\" и за пране на милиарди долари.Интригуващ аспект от този случай е свързан с това, че турско-иранският бизнесмен Реза Зараб, който се смята, че е коренът на проблема, изглежда, че след задържането му в САЩ през 2016 г. той е сътрудничил на американските власти. Зараб е признал обвиненията срещу него и ще свидетелства срещу турския банкер.Според \"Блумбърг\" свидетелски показания на Зараб от 30 октомври разкриват, че Ердоган и членове на семейството му вероятно са били наясно или са подпомогнали действията му.34-годишният Зараб се смята, че е бил наясно, че се нарушава ембаргото и може да разкрие всички имена, които знае. До 2015 г. той бе възприеман като един от най-важните предприемачи в Турция и е получил много награди за износа си. Зараб също така много пъти е дарявал за фондации на съпругата и сина на президента Ердоган. Американската прокуратура се опитва да установи дали турският лидер или други представители на правителството са знаели или са си сътрудничили със Зараб за нарушаване на ембаргото.През 2013 г. той бе обвинен в подкупване на министри в Турция, което доведе до оставката на четирима министри. Няколко месеца по-късно бе освободен.Говорител на правителството на Турция обяви, че случаят със Зараб е конспирация срещу Турция и че някой се опитва да се намеси в политиката на страната.", "date": "2017.11.29", "title": "Ердоган опроверга, че семейството му има пари в офшорка и обвини опозицията в лъжи"}
{"url": "https://news.bg/politics/tehnichesko-nedorazumenie-zatvorenoto-nebe-na-iran-za-borisov.html", "text": "Инцидентът с недопускане до въздушното пространство на Иран на 28 ноември 2017 г. на правителствения самолет, превозващ ръководената от министър-председателя Бойко Борисов официална делегация по маршрут София-Рияд, бе обсъден днес обстойно с временно управляващия на посолството на Иран в София Хасан Дотаги. Проявеното отношение бе оценено от българска страна като неприемливо предвид правителствения статут на пътуващата в самолета българска официална делегация и активния политическия диалог и сътрудничество между България и Иран през последните години.Иранският дипломат изрази дълбоко съжаление във връзка със случая и увери, че става дума за техническо недоразумение.В прессъобщение до редакцията на news.bg от иранското посолство у нас обявиха, че Техеран е издал \"необходимото разрешение на 09 ноември 2017 г., но поради несъответствие в обявените данни по време на полет с информацията, предоставена от компетентните български органи, поради технически причини преминаването на самолета не беше осъществено\".Посолството подчертава \"отличната воля на властите\" на Иран за продължаване на развиващите се отношения с двете страни.Припомняме, самолетът Aibus на авиоотряд 28, с който премиерът Бойко Борисов и водената от него делегация пристигнаха на официална среща в Саудитска Арабия, не бе допуснат да прелети над територията на Иран.Това е наложило връщане към Турция и преминаване над територията на Ирак. Разрешението за преминаване през въздушното пространство на Ирак е получено със съдействието на турските власти.Правителственият самолет е притежавал необходимите дипломатически разрешения за полет над иранското въздушно пространство, заяви вицепремиерът и министър на външните работи Екатерина Захариева в Рияд.По думите й полученият отказ за прелитане е необясним и поради тази причина днес в МВнР в София е извикан временно управляващият иранското посолство у нас.", "date": "2017.11.29", "title": "Техническо недоразумение - затвореното небе на Иран за Борисов"}
{"url": "https://news.bg/regions/burgazlii-nedovolstvat-ot-garazhi-prevarnati-v-avtoservizi.html", "text": "Граждани на Бургас са подали сигнал до обществения посредник Тодор Стамболиев, в който недоволстват от силния шум и замърсяването на въздуха от импровизирани автосервизи, помещаващи се в гаражи.Сигналът е бил подаден от граждани, живеещи точно срещу гаражите на улица \"Оборище\" в областния град. Те поискали от обществения посредник Тодор Стамболиев да бъдат извършени проверки дали дейността на импровизираните автосервизи е законна. Става въпрос за 4 гаража, които се намират на възлова еднопосочна улица в централна градска част на Бургас.Относно това Стамболиев заяви, че принципно основното предназначение на тези обекти е да са гаражни клетки. Стана ясно и че пред импровизираните автосервизи често има спрени коли, които затрудняват достъпа на други автомобили, чиито собственици са заплатили целогодишно използване на \"Синя зона\".Стамболиев е категоричен и че е недопустимо под прозорците на жилищната кооперация да се извършват сервизни или ремонтни дейности. Той вече е сигнализирал за проблема и главния архитект на града В. Илиева. Стамболиев настоява да се установи дали посочените гаражи са на общински терен, както и на какво основание и кой е издал разрешение на посоченото място да се извършва ремонт на автомобили.В писмото си до главния архитект общественият посредник настоява още, ако след проверката се окаже, че гаражните клетки не се използват по предназначение, да бъде издаден Констативен протокол, за да бъдат взети необходимите мерки.", "date": "2017.11.29", "title": "Бургазлии недоволстват от гаражи, превърнати в автосервизи"}
{"url": "https://news.bg/world/london-tramp-sgreshi-kato-spodeli-video-na-britanska-kraynodyasna-grupa.html", "text": "Президентът на САЩ Доналд Тръмп направи \"грешка\" със споделянето на три антимюсюлмански видеа в \"Туитър\", качени от Джейда Франсън - член на британска крайнодясна група.Това заяви говорител на британския премиер Тереза Мей, информира АФП., каза говорителят.", "date": "2017.11.29", "title": "Лондон: Тръмп сгреши като сподели видео на британска крайнодясна група"}
{"url": "https://news.bg/society/komisiya-razglezhda-zhalbite-za-turisticheskata-firma-v-haskovo.html", "text": "Експертна комисия по регистрация на туроператори и туристически агенти (ЕКРТТА) ще разгледа дейността на фирма \"Маги тур\" ЕООД- Хасково. Експертната комисия ще трябва да даде становище по дейността на компанията, включена в Националния туристически регистър.За това се уточниха експерти на Главна дирекция \"Туристическа политика\" в Министерството на туризма в хода на среща с Мария Петрова, пълномощник на управителя на фирмата Георги Петров. Разговорът бе поискан от министерството.Припомняме, Министерството на туризма започна проверка на \"Маги тур\" ЕООД на 27 ноември, понеделник, когато експерти заедно с представители на Комисията за защита на потребителите (КЗП) бяха на място пред офиса на фирмата в Хасково. Причината за посещението на експертите беше оповестената в медийното пространство информация, че екскурзии на фирмата в чужбина не са се състояли или са проведени по други маршрути и с друго времетраене.На място експертите установиха, че офисът на \"Маги тур\" е затворен. Стана ясно и че компанията е в нарушение на Наредбата за дейността на туроператорите и туристическите агенти към Закона за туризма предвид факта, че офисът ѝ се намира не на партер или първи етаж, а на третия етаж в сградата.Проверка в Националния туристически регистър констатира още, че фирмата има регистрация като туристически агент, а не като туроператор. Според Закона за туризма това ѝ дава право само да продава, но не и да създава туристически пакети.Фирмата е регистрирана през 2011 година. Удостоверението ѝ е издадено от тогавашното Министерство на икономиката, енергетиката и туризма.На срещата днес в Министерството на туризма упълномощената Мария Петрова заяви, че фирмата не прави собствени туристически пакети, а предлага продажби на организирани туристически пътувания с обща цена, предоставяни от туроператори. Тя гарантира и че това ще бъде доказано с документи пред EKPТТА.Стана ясно и че в министерството са постъпили данни от КЗП, че спрямо фирмата има подадени множество сигнали като са били извършени и проверки по 18 жалби от месец юли 2017 г. насам. При 12 от проверките са констатирани нарушения, за които са изпратени дописки в прокуратурата. Проверките по останалите сигнали не са приключили. КЗП е издала на \"Маги тур\" 5 наказателни постановления за последната година на обща стойност 14 500 лв.Издадена е и заповед на председателя на КЗП от 31 октомври 2017 за налагане на принудителна административна мярка \"временно затваряне на туристически обект\" заради установено извършване на туроператорска дейност без нужната регистрация.", "date": "2017.11.29", "title": "Комисия разглежда жалбите за туристическата фирма в Хасково"}
{"url": "https://news.bg/world/fatah-nedovolstva-ot-hamas-za-ivitsata-gaza.html", "text": "Топ преговарящ от страна на палестинската организация \"Фатах\" заяви, че \"Хамас\" \"не е ангажиран\" с изпълнението на сключеното по-рано споразумение за помирение на двете палестински организации, информира АФП.Коментарът на Азам ал Ахмад е направен два дни преди ключов краен срок по изпълнение на споразумението.\"Хамас\" не е ангажиран със споразумението, подписано в Кайро за прекратяване на разделението, каза Ахмад, главен преговарящ от страна на \"Фатах\".До този момент все още има проблеми и пречки от \"Хамас\" и те са увеличават, подчерта той.Според сключеното споразумение \"Хамас\" трябва да предаде контрола върху Ивицата Газа на палестинските власти на Западния бряг след 10 г. доминация, но има съмнения дали групировката ще го направи.", "date": "2017.11.29", "title": "\"Фатах\" недоволства от \"Хамас\" за Ивицата Газа"}
{"url": "https://news.bg/weather/zhalt-kod-za-silen-vyatar-v-tsyalata-strana-2.html", "text": "Жълт код за силен вятър е обявен в почти цялата страна за четвъртък, съобщават от НИМХ на БАН. Той не е в сила само за областите Видин и Плевен. Ще духа силен, временно и бурен южен вятър с пориви до около 25 м/с.По морето се очаква силен южен вятър 14-17 м/с (7 бала по Бофорт), пориви 20-24 м/с (8-9 бала по Бофорт).Дневните температури ще се повишат значително и максималните ще са между 10 и 15 градуса. ", "date": "2017.11.29", "title": "Жълт код за силен вятър в цялата страна"}
{"url": "https://news.bg/bulgaria/mariya-gabriel-nikoy-nyama-da-nalaga-tsenzura-ili-da-sazdava-ministerstvo-na-istinata.html", "text": "\"Фалшивите новини са политически и обществен проблем\".Това заяви еврокомисарят по цифровата икономика и цифровото общество Мария Габриел в интервю за авторитетния белгийски вестник \"Соар\".\"\", поясни Габриел.Тя допълни, че всички заедно трябва да се противопоставим на тази заплаха за демокрациите ни.По повод откритата на 13 ноември обществена консултация на ЕК относно фалшивите новини и онлайн дезинформацията Габриел уточни, че на този етап не се планира предлагане на ново законодателство за регулация на европейско равнище.\"\", каза още Мария Габриел.Обществената консултация ще помогне за идентифицирането и на подходящи мерки, с които на ниво Европейски съюз да се подпомагат качествената журналистика и традиционните медии в адаптирането им към новата цифрова реалност, посочи българският еврокомисар.", "date": "2017.11.29", "title": "Мария Габриел: Никой няма да налага цензура или да създава \"министерство на истината\""}
{"url": "https://news.bg/world/kadirov-namesen-v-opita-za-prevrat-v-cherna-gora.html", "text": "Чеченският лидер Рамзан Кадиров се оказа замесен в опита за преврат в Черна гора, предадоха световните информационни агенции. Неговото име също фигурира в обвинителния акт. Двама депутати от проруска опозиционна партия, които са подсъдими за опит за убийство на премиера Мило Джуканович и преврат преди изборите от октомври миналата година, са изпратили писмо до руското външно министерство. Според данните, Кадиров не е замесен в опита за убийство на премиера, но е агитирал мюсюлманската общност в Черна гора. Той е пращал пари за подкупи, които са минавали през мюфтийството. Припомняме, по време на изборите в Черна гора бяха , за които се смята, че са планирали нападения срещу правителствени институции, полицията и високопоставени чиновници.Самият Джуканович тогава обяви, че има силна външна намеса. Москва отхвърля обвиненията. Чеченските власти също твърдят, че контактите с черногорски политици са били само за обсъждане на двустранни отношения. ", "date": "2017.11.29", "title": "Кадиров намесен в опита за преврат в Черна гора"}
{"url": "https://news.bg/crime/visshiyat-advokatski-savet-sashto-atakuva-promenite-v-npk.html", "text": "Висшият адвокатски съвет (ВАдвС) атакува пред Конституционния съд (КС) промените в Наказателно-процесуалния кодекс (НПК).След като Върховният касационен съд (ВКС) атакува пред КС част от последните промени в Наказателно-процесуалния кодекс, Висшият адвокатски съвет също сезира конституционните съдии, само че по отношение на повече от 20 нови разпоредби в закона, съобщи Правен свят.Искането до КС е подписано от председателя на ВАдвС Ралица Негенцова. С него се иска обявяване на противоконституционност на голям обем от текстове в НПК, засягащи воденето на процеса срещу обвиняеми лица задочно и даването на обезпечителни разноски към мярката за неотклонение \"парична гаранция\". Адвокатите искат да се обявят за противоконстутиционни и условията, при които се води въведеното вече в процеса \"разпоредително заседание\", в частност това, че измененията предвиждат то да не бъде отменяно, ако защитникът отсъства.ВАдвС се обяви пред КС и против промяната на подсъдността на делата за корупция по \"високите етажи на властта\", които от 5 ноември , вместо на Софийския градски съд.Припомняме, това е поредната атака срещу промените в НПК, които влязоха в сила преди 3 седмици.  бяха гласувани окончателно в края на първата сесия на 44-то Народно събрание през юли. Въпреки  на промените, .Предложението за сезиране на Конституционния съд на Република България по горепосочените промени в НПК е било прието единодушно на заседание на Висшия адвокатски съвет на 24 ноември, петък.", "date": "2017.11.29", "title": "Висшият адвокатски съвет също атакува промените в НПК"}
{"url": "https://news.bg/world/koalitsiyata-na-sasht-se-opitva-da-razpokasa-siriya-nedovolstva-rusiya.html", "text": "Посланикът на Русия в ООН обвини водената от САЩ коалиция в Сирия, че се опитва да разпокъса страната чрез установяване на местни органи на управление в райони, които преди са били окупирани от ДАЕШ (\"Ислямска държава\"), но сега са освободени, информира Ройтерс.Руският посланик Василий Небензя се оплака, че коалицията обсъжда мерки за възстановяване на икономиката с новите органи, но не и със сирийското правителство.\"\", изтъкна Небензя, цитиран от руски медии.Междувременно в телефонен разговор турският президент Реджеп Ердоган е информирал германския си колега Франк-Валтер Щайнмайер за проведената за Сирия среща между Турция, Иран и Русия в Сочи на 22 ноември. Това разкриха източници от турското президентство, цитирани от Ройтерс.Двамата президенти също са обсъдили необходимостта от подобряване на двустранните отношения.", "date": "2017.11.29", "title": "Коалицията на САЩ се опитва да разпокъса Сирия, недоволства Русия"}
{"url": "https://news.bg/world/maduro-tarsi-preizbirane-kato-prezident.html", "text": "Венецуелският президент Николас Мадуро ще търси преизбиране на предстоящите избори, предаде АФП. Това съобщи вицепрезидентът Тарек ал Айсами. Той е направил изявлението на среща на управляващата партия. Президентските избори ще се проведат през 2018 година. Те са насрочени за декември, но може да бъдат изтеглени през март. Това се случва на фона на задълбочаващата се криза в страната. Международната рейтингова агенция Fitch Ratings понижи дългосрочния кредитен рейтинг в чуждестранна валута на Венецуела до \"RD\" (селективен фалит) от \"C\", а също така потвърди дългосрочния рейтинг в национална валута на ниво \"СС\".Рейтинговата агенция \"Стандарт енд пуърс\" понижи кредитния рейтинг до \"селективен фалит\".", "date": "2017.11.29", "title": "Мадуро търси преизбиране като президент "}
{"url": "https://news.bg/world/evrokomisari-iskat-ot-yunker-da-se-spre-finansiraneto-na-ungariya.html", "text": "Трима бивши еврокомиари призоваха в отворено писмо председателя на Европейската комисия Жан-Клод Юнкер да се прекрати финансирането за Унгария, докато не възстанови основните демократични свободи и предприеме действия срещу корупцията, предадоха световните информационни агенции.\" се казва писмото.То е подписано от Ханс Айхел, бивш министър на финансите на Германия и трима бивши еврокомисари: Паскал Лами, Франц Фишлер и Янис Палеокрас.Те обвиняват правителството на Орбан в ограничаването на свободата на печата, изразяват притеснението си, че университетите са загубили своята независимост, а ключовите обществени институции са под контрола на управляващата партия \"Фидес\".Това продължава от години, припомнят те.Припомнят се атаките срещу университета и НПО-та, свързани с Джордж Сорос. Унгария често бе критикувана от ЕС заради подобни действия.  ", "date": "2017.11.29", "title": "Еврокомисари искат от Юнкер да се спре финансирането на Унгария "}
{"url": "https://news.bg/bulgaria/ns-prie-ramkata-na-byudzheta.html", "text": "Парламентът прие тази вечер рамката на държавния бюджет за 2018 г. с приходи от 23 515 млрд. лева и разходи от 11 923 млрд. лева, предаде Агенция \"Фокус\".След 10-часово засеание бяха увеличени на майчинските, минималната пенсия,  бяха приети бюджетите на НЗОК, МВР, съдебната власт, министерствата на , и . Рамката беше приета със 120 гласа \"за\", 86 \"против\" и 1 \"въздържал се\". Приходите от данъци са в размер на 21 040 млрд. лева. Предоставените трансфери за общините са 3 264 млрд. лева.В рамката на бюджета са предвидени разходи за последиците от бедствия в размер на 70 млн. лева.През следващата година безработицата се понижава до 6,2 процента. В средносрочен план за данъците не се предвиждат значителни промени, като се запазва правителственият приоритет за ниски данъци.В бюджета за 2018 г. се предвижда икономическият ръст слабо да се забави до 3,9 процента. Крайното потребление ще се повиши с 4,7 %, а ръстът при инвестициите ще се ускори до 4,3 %. При засилване на вътрешното търсене, растежът на вноса на стоки и услуги ще достигне 7,1 %. В пленарната зала присъстваха вицепремиерите Валери Симеонов и Томислав Дончев, както и министрите Владислав Горанов, Валентин Радев, Теменужка Петкова, Бисер Петков, Нено Димов и Николай Нанков.Депутатите удължиха по рано работното си време на няколко пъти до 23.00 часа заради гласуването на бюджета. След това бе прието предложение за удължаване до 24 часа. НС обаче продължи работата си и след полунощ сле бурни дебати. Днешното заседание започва в 10 часа.", "date": "2017.11.29", "title": "НС прие рамката на бюджета "}
{"url": "https://news.bg/bulgaria/ns-prie-i-byudzheta-na-sadebnata-vlast.html", "text": "Депутатите приеха тази вечер на второ четене и бюджета на съдебната власт за 2018 г., предаде Агенция \"Фокус\".Преди това бяха приети рамката на държавния бюджет и бюджетът на НЗОК. \"За\" бюджета на съдебната власт гласуваха 110 народни представители, \"против\" бяха 78 и един \"се въздържа\".Приходите възлизат на 116 млн. лв., разходите са в размер 591 млн. лева.Най-висок е бюджетът за съдилищата - 294 188 млн. лева. На прокуратурата се отпускат 221,715 млн. лв., ВСС получава 32 487 млн. лева, ВКС - 17 562 млн. лв., ВАС - 14 760 млн. лева.Заради гласуването на бюджета, депутатите по-рано удължиха заседанието до 23 часа. ", "date": "2017.11.29", "title": "НС прие и бюджета на съдебната власт "}
{"url": "https://news.bg/world/haga-potvardi-vinata-na-harvatskite-vlasti-sreshtu-myusyulmanskoto-naselenie.html", "text": "Трибунала на ООН в Хага за военните престъпления в бивша Югославия потвърди вината на хърватските власти за етнически чистки срещу местното мюсюлманско население, предаде ТАСС, като цитира решението, прочетено от съда. Това е последното му решение, преди да бъде разпуснат в края на годината. Присъда получиха ръководителят на хърватското държавно образувание Херцег-Босна (прекратило съществуването си след края на войната в Босна през 1995 година, когато е подписан Дейтънският мирен договор) Ядранко Пърлич и още петима, които бяха съдени по същото дело. По думите на председателя Кармел Агиус, целта е била създаването на хърватско териториално-държавно образувание и заради нея са били предприети подобни гонения срещу мюсюлманите. Отговорни за тях са не само генерали и бивши министри, но и самият президент Франьо Туджман. Припомняме, че генерал Слободан Праляк почина, след като погълна отрова по време на заседанието. Той е политически и военни лидери на босненските хървати, изправени пред съда.Той беше осъден на 20 години затвор през 2013 г. за престъпления в източната част на град Мостар по време на войната в Босна и Херцеговина в периода между 1992 и 1995 г.Шестимата се явиха в съда за последното решение, което ще бъде постановено от Трибунала в Хага за военните престъпления в бивша Югославия, който закрива дейността си.", "date": "2017.11.29", "title": "Хага потвърди вината на хърватските власти срещу мюсюлманското население"}
{"url": "https://news.bg/world/14-zaginali-pri-sblasatsi-v-jemen.html", "text": "Най-малко 14 души са загинали при сблъсъци в йеменската столица Сана, предаде АФП. Данните са на здравните власти. При сблъсъка са участвали бунтовници хуси и сили, верни на предишния президент Али Абдула Салех. Това е станало край най-голямата джамия, която хусите се опитват да вземат под контрола си преди един от основните мюсюлмански празници - рождения ден на пророка Мохамед. Междувременно, британският премиер Тереза Мей изрази загриженост за Йемен, предаде BBC.Това заяви тя в интервю. Както съобщихме по-рано, в момента тя е на 3-дневна обиколка в Близкия изток, за да затвърди позициите на страната си в региона на фона на тежките преговори за Брекзит. Мей направи необявено посещение в Ирак, след което отлетя за Судитска Арабия. Йемен е една от основните теми, които тя обсъжда по време на посещенията си. Войната в Йемен отне живота на над 10 000 души от 2015 година насам. Страната е разтърсвана от хуманитарна катастрофа, холера и глад, тъй като достъпът на нуждаещите се от основни продукти е силно затруднен от водените сражения, а много болници не функционират. ", "date": "2017.11.29", "title": "14 загинали при сблъсъци в Йемен "}
{"url": "https://news.bg/regions/api-preduprezhdava-za-magla-kray-pernik-i-radomir.html", "text": "Информация за състоянието на републиканските пътища към 17:30 ч. за 29.11.2017 г. Температурите са в интервала от - 3° до + 12°. Времето над страната е предимно ясно. Слаб вятър духа в областите Варна, Видин, Кърджали, Перник, Разград, Силистра и Смолян. Пътните настилки в страната са предимно сухи, по усойните места заледени, почистени и обработени.Ограничена видимост поради мъгла:- до 150 м в района на Перник и Радомир /обл. Перник/Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.няма ограничения.няма ограничения. няма ограничения. няма ограничения.няма ограничения. няма ограничения.- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Превала\" - забранен за движение на товарни автомобили с ремаркета и полуремаркета.- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево;- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.;Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 05.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.:Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІ-53: Движението по път II-53 с. Бяла - гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Ситуационен и координационен център на Агенция \"Пътна инфраструктура\"", "date": "2017.11.29", "title": "АПИ предупреждава за мъгла край Перник и Радомир"}
{"url": "https://news.bg/world/avstraliyski-shtat-pozvoli-evtanaziyata.html", "text": "Австралийският щат Виктория одобри законопроект, който позволява евтаназия на неизлечимо болни, информира ДПА.Долната камара в щата прокара спорното законодателство, което беше одобрено от горната камара още през миналата седмица.Законопроектът бе подложен на повече от 100 часа разгорещен дебат в рамките на 6 седмици, включително три среднощни маратона в законодателния орган.Прокараното законодателство ще предостави на пациентите право на смъртоносна инжекция.Промяната влиза в сила от средата на 2019 г. Виктория, вторият най-многолюден щат в страната, е единственият щат в Австралия, който одобрява евтаназията.Според законодателството неизлечими пациенти могат да получат смъртоносна инжекция в рамките на 10 дни, ако са завършили процес от три стъпки, който включва и две независими медицински оценки. Смъртоносните инжекции ще бъдат достъпни само за нелечимо болни на възраст над 18 г. и с по-малко от 6 месеца живот, както и са живели най-малко една година в щата.", "date": "2017.11.29", "title": "Австралийски щат позволи евтаназията"}
{"url": "https://news.bg/crime/grak-napadna-sluzhitelka-v-bolnitsata-v-petrich.html", "text": "55-годишен гръцки гражданин е нападнал служителка на болницата в Петрич, съобщава Нова.Около 14:00 часа във вторник мъжът ударил по главата 55-годишната жена. Гъркът е задържан от полицията и ще остане в ареста за 24 часа. За случая е уведомена прокуратурата и е образувано досъдебно производство.Припомняме, това е поредният случай на насилие над служители в болниците. Мъж преби акушерка в началото на юли, минути след като стана баща. Софийски градски съд впоследствие наложи на Владимир Стоянов, станал известен като Владо Плацентата, В края на август пък мъж удари медицинска  Отново през август пациентка нападнала медицинска сестра.", "date": "2017.11.29", "title": "Грък нападна служителка в болницата в Петрич"}
{"url": "https://news.bg/int-politics/prestolonaslednikat-mohamed-bin-salman-obeshta-na-borisov-realni-rezultati.html", "text": "Престолонаследникът на Кралство Саудитска Арабия Мохамед бин Салман Ал-Сауд посети министър-председателя Бойко Борисов в резиденция \"Крал Сауд\", където българският премиер е настанен по време на визитата си. Разговорите се състояха след срещата на Борисов с крал Салман бин Абдулазиз Ал-Сауд като потвърждение на постигнатите договорености.\"Обещавам Ви, че визитата Ви ще има реални резултати. Ние сме известни с това, че спазваме обещанията си\", посочи престолонаследникът Мохамед бин Салман ал-Сауд, който е и първи вицепремиер и министър на отбраната.Премиерът, престолонаследникът и министърът на външните работи Адел Ал-Джубейр, който също проведе среща с министър-председателя Бойко Борисов, дадоха висока оценка за започналия политически диалог на най-високо равнище и го определиха като нов етап в двустранните отношения. Те изразиха очакване подписаните днес споразумения - за избягване на двойното данъчно облагане и за сътрудничество в областта на земеделието, животновъдството и рибарството, да донесат практически резултати и за двете страни.Според престолонаследника Мохамед бин Салман Ал-Сауд, започналите реформи в Саудитска Арабия са възможност страните-партньори на кралството да реализират проекти в областта на туризма, икономиката, селското стопанство, иновациите. Той посочи, че ще бъдат насърчени бизнес контактите между двете страни, което да доведе до задълбочаване на отношенията на всички равнища и да е от полза за развитието на България и Саудитска Арабия.В разговора бяха обменени мнения за обстановката в региона на Залива, на Балканите, мигрантската криза в Европа и приоритетите на Българското председателство на Съвета на Европейския съюз. България беше изтъкната като държава на етническата толерантност, в която всеки, независимо от своята религиозна принадлежност, получава шанс за развитие.Министър-председателят Бойко Борисов и Негово Величество крал Салман бин Абдулазиз Ал-Сауд поставиха началото на политически диалог между България и Кралство Саудитска Арабия, чиято цел е да развие отношенията между двете страни и да насърчи партньорства в различни сфери от взаимен интерес.\"Вашето посещение тук е голяма крачка в развитието на нашите отношения\", бяха думите, с които кралят посрещна българския министър-председател. Премиерът Борисов и водената от него делегация бяха приети в кралския дворец в Рияд в рамките на първата визита на толкова високо равнище в историята на дипломатическите връзки между двете страни, които датират от 1995 г.По време на срещата беше изразено общото мнение, че реализацията на взаимното желание за установяване на политически диалог и доверие на най-високо равнище ще бъде подпомогнато в голяма степен от откриването на посолство на България в Рияд. Получено беше уверение, че саудитската страна ще съдейства за осъществяването на тази задача в най-кратки срокове.Министър-председателят Борисов и крал Салман бин Абдулазиз Ал-Сауд обсъдиха и възможностите за развитие на търговско-икономическите отношения. Подчертано беше, че те нямат дълга история, но постигнатото за момента показва наличието на голям неизползван потенциал. Като перспективни бяха посочени иновациите, енергетиката, транспортът, туризмът, науката и продоволствената сигурност - сфери, в които в рамките на двустранни разговори могат да бъдат идентифицирани нови възможности за сътрудничество и съвместни проекти. Посредническа роля между представителите на бизнеса от България и Саудитска Арабия в този процес би могла да играе Смесена междуправителствена комисия за икономическо сътрудничество, чието създаване се обсъжда между двете страни.В разговора си премиерът Борисов и крал Салман бин Абдулазиз Ал-Сауд засегнаха и темата за сигурността в региона на Залива. Българският министър-председател изрази подкрепа за усилията за гарантиране на стабилността на арабските държави от Залива, които са ключов партньор на ЕС и важен фактор в борбата с тероризма.", "date": "2017.11.29", "title": "Престолонаследникът Мохамед бин Салман обеща на Борисов реални резултати"}
{"url": "https://news.bg/education/psiholozite-v-uchilishtata-tryabva-da-sa-psiholozi-a-ne-pedagozi.html", "text": "В много случаи на позицията \"педагогически съветник\" се назначават педагози. Когато обаче на позицията е назначен психолог, той съвместява и двете длъжности - тази на училищен психолог и педагогически съветник.Това заяви пред БНР Ирена Найденова, която работи като педагогически съветник в столично училище от 12 години.Според Найденова в много случаи директорите на учебните заведения смятат, че няма нужда да се назначава втори човек, когато на тази длъжност има и психолог, който да върши и нормативно това, което се изисква от него.Найденова беше категорична, че е парадоксално наредбите да изискват психологически опит, но да допускат назначаването на хора с педагогическо образование. Според нея в училището трябва да има експерти и на двете длъжности.\"Навсякъде в новата наредба за приобщаващо образование пише, че работата се върши от съветника или психолога, само че това са абсолютно различни длъжности\", обясни още Найденова. По думите ѝ като съветник тя се занимава с училищните политики, а не с психологическата подкрепа на децата. \"Работя предимно с класовете като цяло, с учителките като цяло. Ролята на психолога е конкретно да работи с единицата \"дете\". Просто така е въведено нормативно.\"Стана ясно още, че от 4 362 образователни институции - училища и детски градини - у нас са назначени 988 психолози. Най-голям е недостигът на психолози в областите Видин, Враца, Добрич, Кюстендил, Перник, Разград и Силистра.Според държавния експерт от дирекция \"Приобщаващо образование\" в просветното министерство Татяна Предова назначаването на училищни психолози в заведенията е наложително. По думите ѝ няма как едно академично познание да достигне до едно дете, ако в момента то има някакви други потребности или емоции, които не са получили отговор.\"Присъствието на психолозите е заложено в Закона за училищно и предучилищно образование, но освен това то е важно и с оглед на изпълнението на политиките за приобщаващото образование, както и за превенция на агресията и насилието\", каза още експертът и допълни, че МОН ще поощрява назначаването на училищни психолози в училищата с над 400 деца. Тези училища у нас са 62 на брой. Средствата, предвидени за това поощряване, възлизат в размер на 7 млн. лв. и ще се отпуснат от 1 януари.", "date": "2017.11.29", "title": "Психолозите в училищата трябва да са психолози, а не педагози"}
{"url": "https://news.bg/world/30-dni-arest-za-13-makedontsi-za-boya-v-parlamenta.html", "text": "30 дни затвор за 13 македонци, нахлули в парламента на страната през април 2017 г., реши местен съд, цитиран от АП.Сред осъдените е и бившият вътрешен министър на балканската държава Митко Чавков.В съобщение на съда се казва, че съдът е решил шестима от 24 души във връзка с нахълтването в законодателния орган да останат под домашен арест.При инцидента пострадаха 100 души.", "date": "2017.11.29", "title": "30 дни арест за 13 македонци за боя в парламента"}
{"url": "https://news.bg/education/baba-udari-uchitelkata-na-vnucheto-si.html", "text": "Баба на 8-годишно дете удари шамар на учителка във вторник, съобщава Нова.Учителката изгонила от часа 8-годишното дете за лошо поведение.Инцидентът станал в Основното училище \"Васил Левски\" в ромския квартал \"Изток\" във Вършец.Детето буйствало в час и учителката м го изгонила от класната стая. Когато излизало от стаята обаче детето се блъснало във вратата и се ударило, а след това веднага се прибрало вкъщи.Когато си отишло у дома, баба му видяла, че се е наранило. Без да разговаря с детето или да иска обяснение, за да разбере какво точно е станало, 43-годишната баба тръгнала веднага към училището.Намерила учителка и й ударила няколко шамара. Срещу нея е заведено досъдебно производство.", "date": "2017.11.29", "title": "Баба удари учителката на внучето си"}
{"url": "https://news.bg/crime/motoristi-protestiraha-pred-sadebnata-palata-1.html", "text": "Протест на мотористи от столичната организация \"София райдърс\" се проведе пред Съдебната палата преди началото на заседанието на Софийския апелативен съд. Делото разглежда смъртта на моториста Боян Митев, съобщи БНР.Таксиметровият шофьор Данаил Нинов беше осъден на три години затвор след като призна вината си за смъртта на Митев. Близките на жертвата не са съгласни с размера на наказанието.29-годишният Боян Митев загина през 2016 година след непозволен обратен завой, направен от таксиметровия шофьор. Приятелите му упрекнаха първата съдебна инстанция, че не е направена техническа експертиза на катастрофата. Родителите на загиналия млад мъж са предоставили видеозапис, но той не е използван при експертизата, а се доверила само на разказите на очевидец.Близките на моториста се усъмниха, че Нинов има право да кара такси. Това е вторият случай на смърт в неговата шофьорска практика. За първия е осъден за лека телесна повреда, твърдят те. Според близки на починалото момче нарушенията на осъдения шофьор са много.На втора инстанция делото приключи за по-малко от час. САС ще се произнесе до месец.", "date": "2017.11.29", "title": "Мотористи протестираха пред Съдебната палата "}
{"url": "https://news.bg/world/sasht-otchetoha-nay-golemiya-rast-na-ikonomikata-ot-2014-g.html", "text": "Американската икономика отчете 3,3% ръст за периода юли-септември 2017 г., съобщава АП.Агенцията отбелязва, че САЩ регистрират най-големия икономически растеж за последните три години.Правителството поясни, че ръстът през третото тримесечие надвишава прогнозираните 3 на сто.Силното представяне на американската икономика, постигнато въпреки два унищожителни урагана, бележи най-бързото разширяване на БВП от 5,2 на сто през третото тримесечие на 2014 г.Данните от юли-септември също показват възход спрямо 3,1 на сто през второто тримесечие.Бизнес инвестициите са се увеличили със 7,3 на сто на годишна база за третото тримесечие на тази година - най-големият икономически подем от края на 2016 г. Потреблението, което представлява 70% от БВП на САЩ, е 2,3 на сто в сравнение с 3,3% през второто тримесечие.", "date": "2017.11.29", "title": "САЩ отчетоха най-големия ръст на икономиката от 2014 г. "}
{"url": "https://news.bg/world/vlakove-v-norvegiya-se-sblaskvat-sas-severni-eleni.html", "text": "Норвежки влак се сблъска със стадо елени в арктическия регион на страната, убивайки 17 животни, дни след като подобни инциденти доведоха до смъртта на повече от 100 северни елени, съобщава АП.Норвежкият железопътен оператор Bane NOR коментира, че последният сблъсък е настъпил 20 километра на юг, от мястото където са блъснати 65 елени. Компанията обвини за по-ранната катастрофа - липсата на комуникация с машинистите на товарни влакове.Джонас Полсън, служител на Bane NOR, чиято работа включва почистване след сблъсъци с животни обяснява, че елените имат малък шанс. Скоростта, с която се движат влаковете незабавно е намалена по протежение на 32-километрова отсечка, част от дългата линия между Трондхайм (централна Норвегия) и Бодо (северно от Арктическия кръг). Преди това скоростта е намалена по протежение на 2 километра в този участък.Причината за сблъсъка не е известна, но държавната компания съобщава, че по-рано не е могла да информира машинистите за наличието на животните по трасето и следователно за необходимостта от намаляване на скоростта. Осем сблъсъка със северни елени е имало между 22 и 25 ноември, което е довело до смъртта на 110 животни.От 2013 г., според норвежки медии, са убити общо 3372 северни елени, овце и лосове по железопътната линия дълга 729 километра.", "date": "2017.11.29", "title": "Влакове в Норвегия се сблъскват със северни елени"}
{"url": "https://news.bg/society/nap-si-tarsi-177-novi-inspektori-po-prihodite.html", "text": "Национална агенция за приходите (НАП) търси 177 служители за звеното \"Фискален контрол\". Агенцията е обявила конкурс за длъжността \"инспектор по приходите\".Новите инспектори на НАП ще работят в екипи на територията на цялата страна. Екипите ще правят проверки в близост до граничните пунктове, както и във вътрешността на страната - на местата, където транспортните средства се разтоварвани под данъчен контрол.Предвидено е конкурсът за свободните работни места да се проведе на два етапа. Първият етап - участниците ще решават тест, чиято цел е да се установят професионални им знания. Допуснатите до втория етап ще бъдат интервюирани.Работата на инспекторите във фискалното звено е свързана с физически и документален контрол на стоки с висок фискален риск. Данъчните ще следят как се движат стоките, дали се реализират на територията на България, изнасят ли се за трети страни и дали всички транзакции се отразяват коректно в счетоводните и финансови документи на превозвача, получателя и доставчика. Служителите в звеното ще бъдат обезпечени с транспортни средства и техническо оборудване за изпълнение на функциите си.Кандидатите за работа могат да подадат документи до 7 декември включително. Това става лично или чрез пълномощник с нотариално заверено пълномощно-оригинал в сградата на съответната структура на НАП в София, Варна, Пловдив, Велико Търново или Бургас.Описание на длъжностите, изискванията за конкурса и образци на заявление за участие могат да бъдат намерени на .", "date": "2017.11.29", "title": "НАП си търси 177 нови инспектори по приходите"}
{"url": "https://news.bg/politics/inspektsiya-po-truda-nyamala-kapatsitet-da-otgovori-na-ochakvaniyata-na-manolova.html", "text": "Социалният министър Бисер Петков се защити срещу критиките на омбудсмана Мая Манолова. За да може Инспекцията по труда да отговори на предложенията, нужен бил допълнителен щат и повече пари. Общественият защитник предлага Главната инспекция по труда да има право да инициира производство по несъстоятелност, в случаите, в които работодатели не са платили работни заплати.\"Това, което народните представители предложиха и беше подкрепено от мен е, да има време ГИТ да изгради капацитет за това, което предполага персонал с други умения\", обясни пред медиите Бисер Петков.Не става дума за трудови инспектори, а за подготовка на доказателства, с които ще бъде подкрепен искът от съда, каза Петков. Според него, за да получат работниците заплатите си тези искове трябва да бъдат добре подплатени с доказателства. Отказът не бил заради комфорта на ГИТ.ГИТ и досега изпълнява контролните си функции и благодарение на усилията й от началото на годината са платени 14 млн. лева забавени заплати на работници, доволен е социалният министър. Крайното решение било в ръцете на депутатите.", "date": "2017.11.29", "title": "Инспекция по труда нямала капацитет да отговори на очакванията на Манолова "}
{"url": "https://news.bg/politics/deputatite-vdignaha-s-40-leva-maychinskite.html", "text": "Депутатите вдигнаха с 40 лева майчинските. Така от 340 лева паричното обезщетение за отглеждане на малко дете за втората година след раждането, става 380 лв. Депутатите отхвърлиха предложението на БСП майчинските помощи да се вдигнат на 510, вместо 380 лв. Освен това парламентът определи дневен минимален размер на обезщетението за безработица от 9 лева и дневен максимален размер на обезщетението за безработица от 74,29 лв.От следващата година се променят изискванията за право на парично обезщетение за безработица - внесени или дължими осигурителни вноски във Фонд \"Безработица\" най-малко 12 месеца от последните 18 месеца.БСП поиска да се увеличи максималният осигурителен доход от 2600 лева на 3 300 лева. Искаме да се осигуряваме на реална заплата, настоя социалистът Драгомир Стойнев.Депутатските заплати надхвърлят максималния осигурителен доход. Според левицата така ще влязат повече приходи в бюджета на Държавното обществено осигуряване (ДОО).ДОО е първият стълб на българската пенсионна система, отговори на червените критики социалният министър Бисер Петков и обясни, че има втори задължителен и доброволен стълб на осигуряване.По-високодоходните групи имат възможност да увеличат пенсията си чрез третия стълб, каза министърът. Мнението му е, че не бива този аргумент да не се отчита. От 2019 година отпада таванът на новоотпуснатите пенсии, обясни още той. Това щяло да стане заради промяна в начина на изчисление на пенсиите.", "date": "2017.11.29", "title": "Депутатите вдигнаха с 40 лeва майчинските "}
{"url": "https://news.bg/world/tramp-nalagame-novi-sanktsii-na-kndr.html", "text": "Президентът на САЩ Доналд Тръмп използва \"Туитър\", за да обяви, че нови \"големи\" санкции ще бъдат наложени на КНДР след последното ракетно изпитание на тоталитарния режим., отбеляза той и допълни, че ще се справят със ситуацията.Белият дом информира, цитиран от АФП, че Тръмп е обсъдил ракетното изпитание по време на телефонен разговор със Си Дзинпин. Президентът на САЩ е призовал Китай да използва \"всички налични лостове\" за оказване на влияние върху КНДР, за да се откаже от провокациите и да се върне на пътя на ядрено разоръжаване на Корейския полуостров., се казва в съобщението, цитирано от ТАСС.По-рано американският лидер увери, че ситуацията ще бъде разрешена след новото успешно изпитание на ракета от Пхенян.Държавната телевизия на КНДР обяви, че междуконтиненталната балистична ракета Hwasong-15 може да достигне до територията на САЩ.", "date": "2017.11.29", "title": "Тръмп: Налагаме нови санкции на КНДР"}
{"url": "https://news.bg/regions/traseto-na-am-ruse-veliko-tarnovo-na-pat-da-skara-polovin-severna-balgariya.html", "text": "Непостроената магистралата Русе - Велико Търново, за която има предложени за обсъждане три трасета - синьо, червено и комбинрано, е на път за изпокара селищата около трасето.Магистралата Русе-Велико Търново е сред приоритетните обекти, тъй като осигурява транзитния трафик по коридор 9 и международен път Е-85. Дължината й е 133 км.Червеното трасе на магистралата обхожда Русе, минава успоредно по р. Дунав и пресича пътя Русе- Варна. След това преминава през селата Красен, Божичен и Иваново и пресича пътя Русе-Бяла. Оттам трасето отива до с. Пейчиново и отива в южна посока през с. Иванча, Стефан Стамболово, Водолей, Хотница, Коритна.Синьото трасе в началото повтаря червеното, след което пресича пътя за с. Иваново, след което отива в южна посока и минава в близост до гр.Две могили, с. Батишница, Борово, Пет кладенци.Комбинираното трасе, което е предпочитано от експертите, започва на 3 км от Дунав мост, пресича пътя Русе-Силистра и продължава в посока юг-югозапад. Предвидено е магистралата да пресече магистрала Хемус.Магистралата е много важна за Северна България, защото селищата около нея разчитат на увеличаване на инвестициите и на съживяване на икономиката и региона като цяло.Дискусиите откъде да мине трасето с гражданите на Павликени, Горна Оряховица, Велико Търново минаха. Предстоят на 29 ноември дискусии в Полски Тръмбеш, Ценово и Бяла, на 30 ноември в Борово, Иваново и Две могили и на 1 декември в Русе.С първите дискусии тръгнаха и скандалите и заплахите за протести.Всяко от населените места иска магистралата да мине възможно най-близо до тях и всеки град си има своите аргументи \"за\". Ако жизненоважната магистрала \"пропусне\" някое селище или мине достатъчно далеч от него, това ще обрече района на бедност и обезлюдяване. Затова и жителите са готови да предприемат всички законни действия в защита на \"тяхното\" трасе.На общественото обсъждане жителите на Горна Оряховица заплашиха с протест, ако не бъде реализирано синьото трасе. Те готвят подписка ако трасето мине на повече от 30 км от града, защото, по техните думи, това ще сложи кръст на общината.За жителите на Горна Оряховица трасето трябва да мине близо до града им, защото тук е най-големият жп възел в Северна България, има и летище.По синьото трасе живеят около 80 000 души от общините Полски Тръмбеш, Стражица, Горна Оряховица, Лясковец.Според експертите обаче синьото трасе е несъвместимо с природните резервати и защитените зони. Освен това трасето е по- скъпо от другите варианти.И в Свищов готвят протест ако не се реализира червеният или комбинираният вариант, научи news.bg.Общинските съветници ще гласуват в четвъртък декларация във връзка с трасето на магистралата Русе-Велико Търново, което е базово за развитието на общината.С нея те искат трасето на бъдещата магистрала да мине максимално близо до територията на община Свищов и да има достъпни довеждащи връзки до града. Затова, ако се реализира червеният или комбинираният вариант, Свищов ще има две потенциални връзки на разстояние от около 30 км.В декларацията общинските съветници искат централната власт да направи всичко възможно да избере трасе, защитаващо интересите на общината. Общинарите твърдят, че Свищов е пренебрегнат откъм изграждане на модерна инфраструктура през последните десетилетия.Според общинския съветник Калин Костов въпросът с магистралата е на живот и смърт за града и свищовлии няма да отстъпят от исканията си трасето да минава близо до общината.По думите му жителите на града също са готови да протестират, ако трасето се отдалечи от общината, защото това ще обрече града.Декларацията на общинските съветници ще бъде връчена на МРРБ.", "date": "2017.11.29", "title": "Трасето на АМ Русе-Велико Търново на път да скара половин Северна България"}
{"url": "https://news.bg/world/moskva-pomognahme-na-amerikantsite-da-izbegnat-mezhdunaroden-skandal.html", "text": "Руският изтребител, прихванал самолет на ВМС на САЩ през уикенда, е помогнал на американците да избегнат голям международен инцидент, обявиха руските военни, цитирани от \"Москоу таймс\".Изтребител Су-30 на Русия е прелетял на около 15-20 метра пред американски разузнавателен самолет P-8A Poseidon над Черно море в събота, предизвиквайки \"силна турбуленция\", оплакаха се от Пентагона, цитирани от СиЕнЕн.Американските военни обявиха, че продължилият 24 минути инцидент е бил опасен.Командир на ПВО на Русия подчерта, че руският изтребител се е доближил до американския самолет, за да го накара да промени курса си, тъй като се е насочвал към руската граница.Самолетът на ВМС на САЩ пренебрегна първите сигнали, каза генерал-майор Виктор Севастянов пред вестник \"Красная звезда\".Той поясни, че американският самолет е променил курса си след извършената от руския изтребител маневра.\"\", изтъкна генералът.", "date": "2017.11.29", "title": "Москва: Помогнахме на американците да избегнат международен скандал"}
{"url": "https://news.bg/health/zdravnata-kasa-otblokira-107-mln-ot-rezerva-si.html", "text": "Националната здравноосигурителна каса (НЗОК) отблокира от резерва си 107 820 000 лв. Това е публикувано в решението от последното заседание на Надзорния съвет на Касата.От тези 107 млн. лева, почти 85 млн. лв. отиват за болнична помощ. 13, 350 млн. лв. - за лекарства за лечение на злокачествени заболявания в болнични условия и над 9 млн. лв. - за медицински изделия.С решението се възлага на управителя на НЗОК да утвърди разпределението на парите по бюджетните сметки на Централното управление на Националната и на Регионалните здравни каси за 2017 г.", "date": "2017.11.29", "title": "Здравната каса отблокира 107 млн. от резерва си"}
{"url": "https://news.bg/bulgaria/za-prof-ovcharov-reshenieto-na-svetiya-sinod-e-edinstvenoto-vazmozhno.html", "text": "Работата в Македония е като работата на очен хирург. Това сравнение направи археологът проф. Николай Овчаров на пресконференция в БТА по повод отправеното писмо от Охридската архиепископия до Българската православна църква (БПЦ). В писмото Македонската православна църква иска от БПЦ възстановяване на евхаристийното единство. Припомняме, Македонската православна църква е под схизма, наложена й от Сръбската православна църква.Решението на Светия Синод може да изглежда Соломоновско, но е единственото възможно. Ако изпълним искането на Македонската църква, срещу нас ще се изправят от Вселенската патриаршия, от Руската и от Сръбската църква. 70 г. бяхме в схизма, припомни проф. Овчаров.Археологът проф. Николай Овчаров заяви, че открити документи и белези в Охридската катедрала \"Света София\" доказват българския произход на Македонската църква.За това говорят рисунки, надписи, графити върху колоните. В охридската \"Св. София\" открих над 200 рисунки и надписи-графити. Черквата е построена първо при Борис Михаил и седалище на Българската охридска архиепископия, разширена с Григориевата галерия, уточни проф. Овчаров.Там има канцелария и скриптория - ателие за писане на книги през 14-ти век.Той припомни, че в Скопие Стефан Душан е провъзгласен за сръбски цар на 16 април (Великден) 1346 г. от охридския архиепископ и с благословията на българския патриарх Симеон.В черквата \"Св. София\" е открит документ, от който идентифицирал двама архиепископи от ХIV век - Николао и Константин, записани като архиепископ на България. Тогава титлата на охридските архиепископи е била - архиепископи на България. Понятието охридски архиепископ не е правилно, то е като Търновски патриарх - няма такова понятие, седалището е там, но титлата е Патриарх на всички българи, уточни проф. Овчаров.Той припомни, че Охридската архиепископия е създадена с имперски указ от император Василий II. В средата на ХII век се изброяват архиепископите като се започва от Преслав и Силистра - Дамян, Герман - във Воден и Преспа.Йоан от Дебър е първи Охридски архиепископ, назначен с наредба на Василий Втори. Изискването е било архиепископите в Охрид трябва да са българи по произход. Следващите са ромеи (гърци). В своята история Охридската архиепископия взема своята власт от Българската патриаршия, припомни проф. Овчаров.Той разказа за своето първо посещение в Македония. По времето на социализма ходенето там е било изключително затруднено - само българи, които са преки потомци на хора, родени там, са могли да я посетят. Проф. Овчаров даде пример с това, че съпругата му е могла да отиде, но той не е допуснат, защото не е пряк потомък.С вълнение той разказа, че през септември 1989 г. за пръв път е отишъл в Македония. Там винаги е имало хора, които не са афиширали, че са българи, но е имало и хора, които са ме , припомни от първо лице професорът.При това първо пътуване в Лесновския манастир \"Свети Архангели Михаил и Гаврил\" го завел роденият в Щип уредник на манастира Кирил Трайковски. Манастирът е основан от Гавриил Лесновски и обикновено за игумен са издигали лице с духовно име Гавриил.През 1989 г. проф. Овчаров е посрещнат от тогавашния игумен - дядо Гавриил, който по-късно е обявен за светец на Македонската православна църква. Св. Гавриил е роден в Щип 1926 г. с името Миалче Кирилов Парнаджиев. До 1963 г. е бил партизанин срещу Хитлеристката окупация, след това става учител, скулптор. През 1963 г. заминава за Атон, подозират го, че е шпионин. Там той е изпосник (аскет). След това се връща в Югославия, за да стане игумен на манастира Лесновски. Малко преди срещата им, дядо Гавриил е избран е за епископ.\"На такива хора светостта им личи по лицето, по очите, по всичко останало. Рано сутринта в черквата, той ме помоли да помогна с пеенето: \"Братко, ще можеш ли да ми помогнеш при службата\", разказа проф. Овчаров. Археологът се съгласил, защото знае църковнославянски.След края на Литургията при проповедта си дядо Гавриил говорил открито. Още тогава хората го боготворяха, каза проф. Овчаров. \"Братя, за над днес е голям ден, сред нас има брат от България. Не вярвайте на пропагандата. Ние сме българи, ние сме от един народ\", преразказа думите на епископа от септември 1989 г. проф. Овчаров.И тогава се чуло подмятане в черквата, че българите са атеисти, че не тачат Църквата. Епископът отговори, че властта е атеистична, а не народът, припомни археологът.На раздяла македонският епископ помолил проф. Овчаров за книги на български език. При пристигането си в София, проф. Овчаров се изненадал от реакцията на нашия Св. Синод, където му казали, че има схизма над Македонската църква, но той може да купи книги и сам да ги пренесе през границата.\"Този свят човек - дядо Гавриил, искаше да чете на български език. Само 3 месеца по-късно почина при неизяснени обстоятелства на 12 януари 1990 г. Беше слаб, жилав, не ядеше месо\", каза проф. Овчаров.След това е арестуван и археологът Кирил Трайковски. \"Какво му правиха, като го пуснаха от ареста до края не беше същия човек. Донякъде се чувствам виновен, че може да е заради срещите с мен\", каза проф. Овчаров.\"Дълго съм мълчал за тези неща, но сега ми се прииска да ги споделя\", допълни той. В Македония трябва да се действа много внимателно, посъветва още веднъж археологът.", "date": "2017.11.29", "title": "За проф. Овчаров решението на Светия синод е единственото възможно"}
{"url": "https://news.bg/int-politics/hariri-ostava-premier-krizata-se-razreshava-do-dni-siguren-prezidentat-na-livan.html", "text": "Премиерът на Ливан Саад Харири ще запази позицията си, а политическата криза в страната ще бъде разрешена \"в рамките на дни\". Това обяви ливанският президент Мишел Аун в интервю за италианския вестник \"Ла Стампа\".Аун допълнил пред медията, че политическата криза, предизвикана от шокиращото съобщение за оставка от страна на Харири, и последващото решение на министър-председателя да отложи оттеглянето си \"определено ще бъде разрешена в рамките на дни\".Президентът добавил, че \"тъкмо приключихме обсъжданията с всички политически сили в страната. Постигнато беше широко споразумение\".Аун пристигна в Рим днес сутринта за официално тридневно посещение в Италия по покана на италианския си колега Серджо Матарела. Двамата се очаква да обсъдят скорошните събития в Ливан и в Близкия изток.Ливанският президент ще се срещне и с премиера на Италия Паоло Джентилони, както и с членове на ливанската общност в Рим.Харири обяви оставката си на 4 ноември в телевизионно обръщение, излъчено от саудитската столица Рияд. На 22 ноември, след завръщането си в Бейрут след 18-дневно отсъствие, той се съгласи да отложи оставката си по молба на Аун.След завръщането на Харири в Ливан, политическото ръководството на страната положи съгласувани усилия да се ангажира в диалог за постигане на политическо споразумение и да позволи на правителството да възобнови работата си.", "date": "2017.11.29", "title": "Харири остава премиер, кризата се разрешава до дни, сигурен президентът на Ливан"}
{"url": "https://news.bg/politics/valeri-simeonov-s-merki-za-zashtita-na-traditsionnata-balgarska-rakiya.html", "text": "На етикета на всяка фабрично произведена бутилка да пише колко процента е зърненият етанол. Ще бъдат подготвени законови промени, които да го регламентират. Това стана ясно от думите на вицепремиера Валери Симеонов след среща в МС с представители на сдружение \"Българска домашна ракия\".Това означава, че в големите спиртоварни не се произвежда ракия само от грозде, сливи, кайсии, а и от зърнен етанол, защото българският стандарт позволява ракията да се произвежда от до 60% зърнен етанол, добави Симеонов и уточни, че зърненият етанол не е вреден, но не съответства на представата на потребителя за традиционна ракия.Зърненият етанол се произвеждал от същите производители на алкохол. Симеонов уточни, че когато си купуваме ракия на етикета не пише колко е процентът на зърненият продукт.Вицепремиерът попита защо на кашкавала и сиренето трябва да пише какъв е процентът на палмовото масло, а на алкохола да не може да има такъв надпис за етанола.Мерките са вследствие атака от големите производители на алкохол, като ги обвиняват, че те произвеждат незаконен алкохол, за който не плащат акциз. Целта била те да бъдат отстранени от пазара.От сдружението се притесняват от сивия сектор, който е между 3000-6000 малки дестилационни казана и спрямо тях не се прилагат санкции и не се взимат мерки.Законно регистрираните обекти са около 1500. В резултат на неплащането на данъци от незаконните част от тези 1500 законни обекта също не плащат данъци и подават нулеви декларации, а другите подават с минимални доходи.Беззаконието поражда последващо беззаконие, констатира Симеонов и заяви, че държавата не създава конкурентна среда.Симеонов обърна внимание, че България е единствената държава в ЕС, която позволява големите производители на спиртни напитки да не дават ясна представа какво и колко произвеждат. Информацията в НАП била колко се произвежда, а не колко градуса е произведеното.Не искаме нищо друго освен законност, законност и законност, категоричен беше Симеонов.", "date": "2017.11.29", "title": "Валери Симеонов с мерки за защита на традиционната българска ракия"}
{"url": "https://news.bg/world/schetovoditelyat-na-aushvits-e-v-sastoyanie-da-lezhi-4-g-reshi-germanski-sad.html", "text": "Бившият есесовец Оскар Грьонинг, известен като \"счетоводителя на Аушвиц\", който е на 96-годишна възраст, е в състояние да излежи наложената четиригодишна присъда, постанови германски съд, цитиран от АФП.През юли 2015 г. Грьонинг, който е обвинен в съучастничество в убийството на 300 хил. евреи в \"Аушвиц\", бе осъден на четири години затвор от германски съд.Но той обжалва решението на съда., реши съдът в Целе, Северна Германия.Според съда вкарването на Грьонинг в затвора няма да наруши основните му права, тъй като ще бъдат взети предварителни мерки, за да се посрещнат всички специални нужди във връзка с възрастта му.Грьонинг живее в дома си, въпреки че е осъден на четири години затвор.Прокуратурата поиска 3 години и половина затвор.Процесът срещу Грьонинг, който на 21-годишна възраст през 1942 година е изпратен да работи в лагера, е значим, защото е един от последните големи процеси, свързани с изтребването на евреи през Втората световна война.94-годишният заявява, че никога не е убивал човек и следователно е невинен.По време на работата си в \"Аушвиц\" германецът е събирал вещите на депортираните след пристигането им в лагера с влак. Оскар Грьонинг е отговорен за инспектирането на багажа им, събирането на банкнотите в него и изпращането им до канцеларии на СС в Берлин.Обвиненията срещу Грьонинг се отнасят за периода между май и юли 1944 година, когато 137 влака с 425 хиляди евреи от Унгария пристигат в \"Аушвиц\". Според обвинението най-малко 300 хиляди са изпратени направо в газови камери.През 1985 година прокурори във Франкфурт решиха да не повдигат обвинения срещу него и десетки други работници в концентрационни лагери, отбелязвайки, че няма пряка връзка между техните действия и извършваните убийства в лагерите. Само преди няколко години беше отхвърлена нова молба за процес. Но прокурорите в Хановер успяха да вкарат случая в съда на базата на процеса срещу охранителя от СС Джон Иван Деменюк за съучастие в убийството на 27 900 затворници в лагера на смъртта \"Собибор\".", "date": "2017.11.29", "title": "\"Счетоводителят на Аушвиц\" е в състояние да лежи 4 г., реши германски съд"}
{"url": "https://news.bg/politics/vazrazhdane-obvini-gerb-za-namalenata-subsidiya.html", "text": "Миналият четвъртък Бюджетната комисия предложи на парламента да се направи диференциация на субсидиите на парламентарните групи. Това предложение беше насочено само с цел да се намали субсидията на Движение \"Възраждане\" в бюджета за 2018 година.Това заяви председателят на Движение \"Възраждане\" Костадин Костадинов по време на пресконференция в БТА.Според Костадинов това решение е абсолютно преднамерено и няма правно основание. По думите му решението на Бюджетната комисия идва в отговор на това, че по-миналата седмица Движението е внесло сигнал в прокуратурата по повод  и .Костадинов беше категоричен, че зад цялото това предложение стои основната управляваща партия, подкрепена от техните коалиционни партньори от \"Обединени патриоти\". Въпреки че вносителите на предложението са от , според председателят на \"Възраждане\" това решение на практика идва от ГЕРБ.\"Очаквахме го. Продължаваме да го очакваме, защото разбъркахме политическия пъзел на предишните избори\", заяви още Костадинов и допълни, че във \"Възраждане\" не се притесняват от свалянето на субсидията им, защото субсидиите не се използвали за целите на партията, а се дарявали.Костадинов припомни, че субсидиите, които получава Движение \"Възраждане\", се пренасочват като дарения. Движението подпомага Фонд за \"Асистирана репродукция\" и фондации, които спомагат за по-висока раждаемост в страната.Предложението на Бюджетната комисия беше прието на първо четене от депутатите. Ако бъде прието окончателно, тази дарителска практика ще бъде прекъсната, защото финансирането на партията ще стане изключително малко. \"И въпреки, че с нашата субсидия се подпомага решението на демографската криза, това се оказва проблем за управляващите\", допълни Костадинов.Припомняме, че  Право на държавна субсидия има партия, която минава 1% от избирателите, на последните избори това бяха \"Реформаторски блок - Глас народен\", Движение \"Да, България\", ДОСТ, Нова Република, Коалиция АБВ - Движение 21 и партия \"Възраждане\". От шестте политически субекта единствено последният получава партийна субсидия, защото всички останали се явяват като коалиции и по закон нямат право на държавна субсидия.От Движение \"Възраждане\" бяха ясни, че новите правила трябва да започнат да важат за всички партии - всички политически партии да получават субсидия от 1 лв. на глас, независимо дали са в парламента или не. \"Нещо повече 75% от гласувалите на  подкрепиха това решение\", припомниха от партията.\"Това ще бъде първият специален закон в България - закон \"Антивъзраждане\". Очаквам после да има и специални закони за медии, а защо не и за хора.\" Представителите на движението обясниха, че този закон е специален, защото е насочен специално към партия \"Възраждане\".Председателят на партията вижда 2 извода. Първият - в България няма действаща демокрация, \"щом мнозинството може да си позволи да направи това... държавата ни е родово общество, в което няколко клана грабят и раздават общото благо\".Вторият извод - управляващите се страхуват от Движението. \"Ние сме само за нашите избиратели и това ги плаши. Ние караме избирателите да разберат, че не всеки който се занимава с политика, е боклук. Защото сегашните управници са боклуци\", отсече Костадинов.Според партията в мотивите на управляващите за намаляването на субсидията само на тях е въплътено политическо лицемерие и къса памет. По думите им кабинетът се оправдава, че това решение е заради волята на суверена и целия народ. От Движението обаче са категорични, че волята на народа от референдума миналата година иска всички субсидии да бъдат намалени. \"Те не си намалиха субсидиите обаче. Вместо това се мъчат да унищожат адекватната опозиция, защото ние се явихме сами на изборите и 1% от хората в страната гласуваха за нас.\"Били посочени и други мотиви като евентуално покачване на пенсиите. Според сметката на \"Възраждане\" със законът \"Антивъзраждане\" ще могат да се повишат пенсиите на 2 милиона пенсионери с по 20 стотинки.", "date": "2017.11.29", "title": "\"Възраждане\" обвини ГЕРБ за намалената субсидия"}
{"url": "https://news.bg/int-politics/profilat-na-tramp-v-tuitar-publikuva-3-antimyusyulmanski-klipa.html", "text": "Профилът в Twitter на Доналд Тръмп препубликува три антимюсюлмански видеоклипа от британска крайнодясна група, съобщава БиБиСи.Първото съобщение от Джейда (Jayda) Франсен, заместник-лидер на \"Великобритания преди всичко\", твърди, че показва мюсюлмански мигрант, който напада мъж на патерици.Франсен има повече от 52 000 последователи в Twitter. Тя реагира ентусиазирано на Тръмп, като публикува в профила си: \"Самият Доналд Тръмп е пренасочил тези клипове и има около 44 милиона последователи.\"\"Бог да ви благослови Тръмп! Бог да благослови Америка!\", допълва тя. Оригиналният видеоклип е споделен от американския консервативен коментатор Анн Коултър, следвана от президента Тръмп.Следва клип на хора, за които Франсен твърди, че са \"ислямска тълпа\", която \"избутва тийнейджър от покрива и го бие до смърт\".В третото видео, споделено от Тръмп, се твърди, че \"мюсюлманин разрушава статуя на Дева Мария\".\"Великобритания преди всичко\" е основана през 2011 г. от бивши членове на крайно дясната Британска национална партия (БНП).Групата беше забелязана в социалните медии с противоречиви мнения за това, което считат за \"ислямизацията на Обединеното кралство\".", "date": "2017.11.29", "title": "Профилът на Тръмп в Туитър публикува 3 антимюсюлмански клипа"}
{"url": "https://news.bg/crime/15-godini-se-tochi-delo-za-otkradnato-zlatno-sindzhirche-pokaza-proverka-na-ivss.html", "text": "Две наказателни дела са прекратени поради изтекла давност. Това показа проверка на инспекторите към Висшия съдебен съвет (ВСС) от 1 юли - 30 септември 2017 г. по 111 заявления, съобщиха от ИВСС.Жалбите на граждани са за просрочване. Двете производства са сред основателните 40 заявления по наказателни дела.15 години, 1 месец и 14 дни е продължило производство за грабеж на златен синджир с 3 елемента. Този период обхваща досъдебно производство и движение на делото на една съдебна инстанция.Досъдебното производство, започнало през октомври 2001 г., е спряно от февруари 2003 г. до октомври 2007 г. Двамата обвиняеми не са намерени на посочените от тях адреси. Непроявеното усърдие в работата на магистратите е забавило делото с 4 години.По образуваното през 2008 г. в Софийски районен съд съдебно производство, продължило 8 години и 26 дни, също са допуснати забавяния. Насрочени са 30 съдебни заседания, като голяма част от тях са отложени поради действията на съда.В периода юни 2009 - февруари 2010 г. четири заседания са отложени поради непредставяне по делото на справки за адреса на един от подсъдимите, производството срещу когото е водено задочно.В периода април 2011 - април 2016 г. съдът е отложил всички насрочени съдебни заседания по различни причини - неявяване на свидетели, вещи лица, защитници на подсъдимите, отсъствие на съдията-докладчик поради служебен ангажимент или на съдебен заседател и други. Като резултат - производството по делото е прекратено с определение от ноември 2016 г. поради изтичане на абсолютния давностен срок.Другото прекратено поради изтекла давност производство, е за имотна измама, която е причинила вреда в големи размери.Във фазата на досъдебното производство (продължило 2 години, 2 месеца и 20 дни) по отношение на заявителя делото веднъж е върнато от Софийска районна прокуратура на разследващите органи за извършване на допълнителни процесуално-следствени действия. Това е забавило приключването му с близо 10 месеца.В съдебната фаза също е има забавяне при приключване на делото. След разглеждането му от две съдебни инстанции, влязлото в сила решение на Софийски градски съд, с което е потвърдена постановената от Софийски районен съд присъда, е отменено от Върховния касационен съд по реда на възобновяването и делото е върнато на СРС, което продължило 4 години и 19 дни. Това е причинило забавяне от 2 години и 1 месеца. Мотивите на постановената присъда са изготвени 2 години и 5 месеца след установения 15-дневен срок.Отчетът на Инспектората към ВСС за установените нарушения може да бъде открит на интернет страницата на ИВСС.", "date": "2017.11.29", "title": "15 години се точи дело за откраднато златно синджирче, показа проверка на ИВСС"}
{"url": "https://news.bg/disasters/4-zaginali-v-gartsiya-pri-padaneto-ot-urva-na-kola-natapkana-s-migranti.html", "text": "Властите в Гърция обявиха, че четирима души са загинали, след като кола на трафиканти на хора, превозваща осмина мигранти, е паднала от близо 30-метрова урва при полицейско преследване в Северна Гърция, съобщава \"Асошиейтед прес\".Служители в болницата уточняват, че останалите четирима мигранти и пакистанският шофьор на претовареното превозно средство са били ранени, един от тях сериозно, при инцидента, който е станал късно вчера.Полицията уточни, че инцидентът се е разиграл близо до град Кавала, след като шофьорът пренебрегнал полицейски разпореждания да спре на магистрала, като поел по по-малък път и загубил контрол върху колата. Някои от мигрантите са били в багажника.Имената и националностите на мигрантите не се съобщават.Колата е возила мигрантите в западна посока от турската граница, която те са прекосили незаконно.", "date": "2017.11.29", "title": "4 загинали в Гърция при падането от урва на кола, натъпкана с мигранти"}
{"url": "https://news.bg/world/21-dushi-postradaha-pri-intsident-s-vlak-v-ispaniya.html", "text": "Пътнически влак дерайлира в испанската провинция Севиля, обявиха властите в автономна област Андалусия, цитирани от Ройтерс.Най-малко 21 души са пострадали, един човек е в тежко състояние.Влакът се е движил от Малага до Севиля и е дерайлирал в община Араал при тежки условия заради проливен дъжд, каза говорител на националната транспортна компания Renfe.По-рано днес властите съобщиха, че са регистрирани повече от 100 инцидента заради тежките метеорологични условия в Севиля, най-вече по пътищата.Четирима души загинаха, а 47 пострадаха при дерайлиране на влак в Галиция, Северозападна Испания, през миналата година.", "date": "2017.11.29", "title": "21 души пострадаха при инцидент с влак в Испания"}
{"url": "https://news.bg/politics/balgariya-ostro-osadi-balistichnite-raketi-na-severna-koreya.html", "text": "В официално съобщение българското министерство на външните работи остро осъди поредното Страната ни осъжда изстрелването на ракетите като сериозно нарушение на КНДР на нейните международни ангажименти, произтичащи от многобройните резолюции на Съвета за сигурност на ООН.Като тежка провокация България разглежда ракетните опити. В съобщението на МВнР пише, че действията на КНДР застрашават международния мир и сигурност и подкопава световния режим на неразпространение.България твърдо се придържа към наложените санкции срещу КНДР по линия на ООН и ЕС като инструмент за въздействие върху Северна Корея.Страната ни призовава Северна Корея да се ангажира с надежден и смислен диалог с международната общност, който да доведе до цялостно, необратимо и проверимо премахване на ядрените оръжия от Корейския полуостров и пълно прилагане на съответните резолюции на ООН.", "date": "2017.11.29", "title": "България остро осъди балистичните ракети на Северна Корея"}
{"url": "https://news.bg/int-politics/zanimavaneto-sas-cnn-e-palna-zaguba-na-vreme-otvarna-tramp.html", "text": "Американският президент Доналд Тръмп обяви в профила си в \"Туитър\", че американската телевизия CNN трябва да бъде бойкотирана.След като препубликува публикацията на говорителя на Белия дом Сара Сандърс, че CNN няма да присъства на коледното парти на Белия дом за медиите тази година, защото бойкотират, Тръмп написа: \"Страхотно, и ние трябва да бойкотираме произвеждащия фалшиви новини CNN. Занимаването с тях е пълна загуба на време!\"В изявление, публикувано по-рано, CNN заявиха, че \"в светлината на продължаващите атаки на президента по отношение на свободата на словото и CNN, не смятаме, че е уместно да празнуваме заедно с него като негови поканени гости\".", "date": "2017.11.29", "title": "Занимаването със CNN е пълна загуба на време, отвърна Тръмп"}
{"url": "https://news.bg/world/merkel-prizova-da-se-slozhi-kray-na-trafika-na-hora-i-na-robstvoto.html", "text": "Германският канцлер Ангела Меркел подчерта важността да се сложи край на трафика на хора и на робството, докато в същото време се открие законен път за африканците да имигрират в Европа, информира Ройтерс.На срещата на върха ЕС-Африка в Абиджан, Кот д'Ивоар, Меркел ще се опита да покаже, че Германия може да предприеме въшнополитически действия, въпреки че все още европейската страна се управлява от служебно правителство няколко месеца след изборите.По въпроса за миграцията тя изтъкна, че има значение за африканския континент, защото се разпространявана информация, че млади африканци са продавани като роби в Либия.Сега Либия е основният \"плацдарм\" за повечето африкански мигранти, които се опитват да достигнат до Европа.", "date": "2017.11.29", "title": "Меркел призова да се сложи край на трафика на хора и на робството"}
{"url": "https://news.bg/regions/zhiteli-na-sela-v-obshtina-mezdra-sa-otnovo-na-protest.html", "text": "Жителите на пет села от община Мездра отново излизат на протест срещу предвиденото двойно увеличение на цената на водата. Става въпрос за селата Зверино, Игнатица, Елисейна, Учиндол и Злидол.Според местните жители поскъпването на водата е несправедливо, защото водоснабдяването в района е гравитачно, без разходи за електроенергия и помпи. Жителите са организирали и подписка, която е масово подкрепена от населението на селата. В подписката е посочено, че водопроводната мрежа в тези населени места е изградена преди век от жителите им с доброволен труд и самооблагане. С оглед на това увеличение на цената на водата в района не трябва да има.За сега цената на водата в селата по Искърското дефиле е в размер на 1 лев и 30 стотинки за кубически метър вода. ВиК-Враца планира инвестиционна заявка за увеличение на цената на водата до 2 лева и 73 стотинки за кубически метър вода като поскъпването е предвидено за цялата област Враца.Предложението за новата цена мина през обществено обсъждане в Държавната комисия по енергийно и водно регулиране. Окончателното решение на регулатора предстои да бъде взето на закрито заседание в четвъртък, 30 ноември.Пред БНР кметът на Зверино Ценко Цанев подчерта, предложението за поскъпването на водата не е подкрепено от никакви мероприятия и намерения за подобряване на самата услуга и водопреносната мрежа. По думите му през последните няколко години са правени съвсем леки ремонти. \"Господин Ангел Престойски, шефът на ВиК - Враца, фиксира една сума от 500 000 лева за последните 5 години, което за 6 села от този регион съвсем не е достатъчно\", допълни кметът.Цанев увери, че на днешния протест жителите на селата в района няма да блокират пътища.Припомняме, предишният протест на жителите на селата в Искърското дефиле беше на 22 ноември, петък.", "date": "2017.11.29", "title": "Жители на села в община Мездра са отново на протест"}
{"url": "https://news.bg/world/velikobritaniya-predlozhila-eur50-mlrd-na-es-za-razvoda.html", "text": "Великобритания е предложила на ЕС 50 милиарда евро (44 милиарда лири) за уреждане на \"сметката за развод\", научи БиБиСи.Все още Лондон и Брюксел не са се разбрали за конкретната цифра, но предложението е \"широко приветствано\" от ЕС, според британската медия.Правителството отхвърли информация, че крайната сума може да е в размер на 55 милиарда евро.Външният министър Борис Джонсън заяви, че Обединеното кралство ще направи \"справедливо предложение\" за излизане от безизходицата.\"Сметката за развод\" е ключова част от преговорите за Брекзит. През септември премиерът Тереза Мей намекна, че Лондон е склонен да плати 20 милиарда евро, но ЕС призова за увеличаване на офертата.", "date": "2017.11.29", "title": "Великобритания предложила €50 млрд. на ЕС за развода"}
{"url": "https://news.bg/int-politics/balistichnata-raketa-na-kndr-bila-na-nova-ustanovka-boynata-glava-i-tya-moderna.html", "text": "Северна Корея обяви, че междуконтиненталната балистична ракета, която изстреля рано тази сутрин тамошно време, е била изстреляна от новоразработена установка, като твърди, че бойната ѝ глава може да издържи на натиска при повторно влизане в земната атмосфера, съобщават руски медии.Държавните севернокорейски медии уточниха, че севернокорейският вожд Ким Чен-ун лично е ръководил ракетния тест и е определил новата установка като \"безупречна\" и \"пробив\".Северна Корея изстреля балистична ракета, която падна в Японско море, както уточниха южнокорейските, японските и американските военни. Първоначалната оценка на Пентагона е, че това е междуконтинентална балистична ракета.Пхенян обяви в изявление, прочетено по държавната телевизия, че ракетата е била \"Хуасонг 15\", като тя била в състояние да удари континенталната част на САЩ. Бешe обявено също, че страната вече разполагала с напълно развита ядрена сила.Ако реката действително е \"Хуасонг 15\", това ще представлява ново развитие за Пхенян.", "date": "2017.11.29", "title": "Балистичната ракета на КНДР била на нова установка, бойната глава - и тя модерна"}
{"url": "https://news.bg/world/pochina-bosnenskiyat-harvatin-pogalnal-otrova-na-protsesa-v-haga.html", "text": "Хърватската държавна телевизия съобщи, че Слободан Праляк е починал, след като погълна отрова по време на заседание на трибунала в Хага, съобщава АП.Холандската полиция не желае да коментира информация на телевизията, базирана на \"източници, близки до генерал Праляк\".Източниците са разкрили, че Праляк е починал в болница в Хага.Говорител на трибунала обяви, че няма информация 72-годишният босненски хърватин да е починал.По-късно ООН потвърди, че Праляк е починал след \"изпиване на течност\".Припомняме, по-рано днес произнасянето на присъда на Трибунала на ООН в Хага за военните престъпления в бивша Югославия беше прекъснато драматично, след като Праляк изпи, по думите му, отрова, докато изслушваше присъдата си.Слободан Праляк е един от шестимата бивши политически и военни лидери на босненските хървати, изправени пред съда.Той беше осъден на 20 години затвор през 2013 г. за престъпления в източната част на град Мостар по време на войната в Босна и Херцеговина в периода между 1992 и 1995 г.Шестимата се явиха в съда за последното решение, което ще бъде постановено от Трибунала в Хага за военните престъпления в бивша Югославия, който закрива дейността си.", "date": "2017.11.29", "title": "Почина босненският хърватин, погълнал отрова на процеса в Хага"}
{"url": "https://news.bg/world/kremal-raketniyat-test-na-kndr-e-provokativen-akt.html", "text": "Ракетното изпитание на Северна Корея е провокативен акт.Това обяви говорителят на Кремъл Дмитрий Песков във връзка с проведения вчера от Северна Корея тест на ракета за първи път за последните около 2 месеца, информират руски и чуждестранни агенции.Пхенян обяви, че са изпитали нова междуконтинентална балистична ракета, която може да порази територията на САЩ.Според Песков изпитанието допълнително ще ескалира напрежението в региона.Москва осъжда новия ракетен пуск на Пхенян, поясни говорителят., предупреди Песков.По думите му Русия осъжда това изпитание и се надява, че всички страни ще запазят спокойствие, тъй като е необходимо да се избегне най-неблагоприятният сценарий на Корейския полуостров.", "date": "2017.11.29", "title": "Кремъл: Ракетният тест на КНДР е провокативен акт"}
{"url": "https://news.bg/int-politics/merkel-zakleymi-provokatsiyata-na-severna-koreya.html", "text": "Германският канцлер Ангела Меркел заклейми последната \"провокация\" от страна на Северна Корея, след като изолираната комунистическа държава изстреля поредната си балистична ракета.\"Повече от всякога е важно да сме обединени срещу заплахата за глобалната сигурност, предизвикана от Пхенян\", изтъкна говорителят на германското правителство Щефен Зайберт.Най-новото изстрелване на ракета от Северна Корея, което беше първото от 15 септември насам, беше обявено за \"най-мощната междуконтинентална балистична ракета\" от държавните севернокорейски медии, като тя можела да достигне всяка точка от континенталната територия на САЩ.Междувременно президентът на Южна Корея Мун Дже-ин обяви, че ще поиска от китайския си колега Си Цзинпин да вземе по-голямо участие в прекратяването на провокациите от страна на Северна Корея.Мун има насрочено посещение в Китай през следващия месец, когато той се очаква да окаже натиск върху Си да предприеме по-активна роля по отношение на севернокорейската криза.Президентът на Южна Корея също така се е споразумял с японския премиер Шиндзо Абе да бъдат потърсени допълнителни санкции на ООН срещу Северна Корея, посочвайки, че двете страни повече не могат да търпят провокативното поведение на своя съсед.\"Изразявайки опасенията си във връзка с твърденията на Северна Корея, че нейните програми за разработване на ядрени оръжия и ракети са в заключителен етап, двамата лидери се съгласиха да окажат по-силен натиск срещу Северна Корея на заседанието на Съвета за сигурност, насрочено за 30 ноември\", изтъкна пресаташето на Мун Дже-ин.", "date": "2017.11.29", "title": "Меркел заклейми \"провокацията\" на Северна Корея"}
{"url": "https://news.bg/regions/darzhavata-tarsi-400-500-yazovira-iz-balgariya.html", "text": "\"В насипно състояние\" е получила при създаването си дирекцията \"Язовирни стени и съоръжения\" информацията за язовирите у нас и две години по-късно все още има \"400-500 гьола\", които не са установени, коментира пред БТВ шефът на дирекцията ген. Кирил Войнов., който взе човешки жертви, той и подчинените му . До момента се оказва, че е трябвало да работят с 5-дневни данни от МОСВ. Опасните язовири у нас са под 200, обясни генералът.Кирил Войнов допълни, че е началник на контролен орган, а за изкуствените водоеми отговарят други. \"Ние не стопанисваме язовирите, ние сме надзорен орган - 4523 язовира са на кметовете, тъй че да бъдат така добри - когато са ги приемали навремето не са си давали сметка, че тези язовири трябва да се експлоатират, трябва да се отделят средства\", добави той.я. Санкцията от 1000 лв. е лична за всеки кмет, но има представители на местната власт, които се крият от дирекцията, коментира ген. Войнов.Той призова за ясна държавна политика по отношение на язовирите, защото вероятно кметовете ще започнат масово да искат разрушаване на язовири, които са направени в края на 50-те години за напояване.По отношение на яз. \"Бели Искър\" и притесненията на живеещите в близост от водно бедствие, ген. Кирил Войнов обясни, че , а нивото на водата се поддържа такива, че да гарантира нормална експлоатация на язовирната стена: \"25 години нищо не е правено.\"", "date": "2017.11.29", "title": "Държавата търси 400-500 язовира из България"}
{"url": "https://news.bg/world/letishteto-na-bali-otnovo-raboti-sled-zatvaryaneto-mu-zaradi-vulkana-agung.html", "text": "Международното летище на индонезийския остров Бали работи отново. Това съобщи посолството на България в Джакарта, информира външното ни министерство.Летището беше затворено за няколко дни заради повишената активност на вулкана Агунг.Властите го отвориха в 14:28 местно време (8:28 българско време). Кризисният щаб към посолството оказва необходимото съдействие на българските граждани, чиито полети са отменени и които желаят да напуснат острова, за да бъдат сънародниците ни пренасочени по алтернативни маршрути на движение, допълват от Министерството на външните работи.Посолството припомня на онези наши сънародници на остров Бали, чиято виза за престой е изтекла или изтича, да се обърнат незабавно към индонезийските имиграционни служби. Техният офис се намира на трето ниво на летището в Бали. На същото ниво от днес се местят и бюрата на авиокомпаниите, които изпълняват полети от и до Бали, се казва още в съобщението.Министерството на външните работи и посолството ни в Джакарта настоятелно призовават всички български граждани, които към момента се намират на о. Бали, да се регистрират на сайта на министерството в рубриката \"Пътувам за\", като предоставят мобилен телефон, имейл и точен адрес на местопребиваване на остров Бали, което ще улесни оказването на своевременна консулска защита.Желаещите могат да се свържат с Вулканът принуди властите на острова да евакуират 100 000 души, а хиляди туристи бяха блокирани на летището.Властите предупредиха, че летището отново може да бъде затворено, ако посоката на вятъра се промени.Не всички местни хора напуснаха домовете си, а решиха да останат, докато лавата от вулкана не се насочи към тях.Вулканът бълва пепел и дим на височина повече от 3 километра. Той започна да изригва миналата седмица. В понеделник властите обявиха най-високата степен на тревога.Говорител на летището съобщи вчера, че повече от 440 полета са били отменени, засягайки близо 60 000 пътници.През 1963 г. вулканът изригна и отне живота на близо 1 600 души.", "date": "2017.11.29", "title": "Летището на Бали отново работи след затварянето му заради вулкана Агунг"}
{"url": "https://news.bg/economics/damtn-otkri-narusheniya-pri-poveche-ot-polovinata-koledni-igrachki-v-malkite-naseleni-mesta.html", "text": "Държавната агенция за метрологичен и технически надзор (ДАМТН) проведе извънредната кампания преди празниците в малките населени места.Извънредната кампания \"Равнопоставеност на потребителите\" е имала за цел превенция на нарушения и установяване спазването на изискванията за безопасност на категории продукти, попадащи в обхвата на директивите от нов подход за страните членки на Европейския съюз.Продуктовите категории, които са класифицирани в нормативните уредби и които са били във фокуса на кампанията, са играчки, електрически съоръжения, машини, лични предпазни средства, радиосъоръжения и други. Инспекциите са били съсредоточени в малките населени места, където обикновено се регистрират по-голям брой нарушения.В хода на кампанията са инспектирани общо 649 продукта, като при 368 от тях са открити несъответствия. Сред най-честите установени нарушения са липса на СЕ маркировка, която показва, че продуктът е произведен съгласно утвърдените европейски стандарти, както и липса на инструкции на български език. На много стоки не е имало и информация за икономическия оператор, пуснал стоката на пазара.Инспекторите са съставили общо 131 акта за установяване на административни нарушения, както и 80 броя констативни протоколи на несъответстващите продукти и на лицата, които ги предоставят на пазара.Предстои ДАМТН да издаде заповеди за спиране разпространението или използването на несъответстващия артикул, изземване, както и унищожаване в съответствие с предвидените в закона разпоредби.", "date": "2017.11.29", "title": "ДАМТН откри нарушения при повече от половината коледни играчки в малките населени места"}
{"url": "https://news.bg/crime/gdbop-zadarzha-dvama-za-seksualna-eksploatatsiya-na-detsa-onlayn.html", "text": "Служители на Главната дирекция \"Борба с организираната престъпност\" (ГДБОП) проведоха специализирана операция по противодействие на онлайн сексуална експлоатация на деца. В хода на акцията са задържани двама мъже от Гоце Делчев.Служителите на специализирания сектор за борба с киберпрестъпността на ГДБОП започнали разследване срещу двама мъже заради съмнения за онлайн сексуална експлоатация на деца и разпространение на порнографски материали, съдържащи сцени с деца.Вследствие на предприетите действия органите на реда задържат 31-годишния З. М. и 47-годишния К. Т., и двамата от Гоце Делчев, област Благоевград.Последвал обиск на адрес, ползван от З. М. По време на обиска полицаите откриват 2 000 видеофайла и снимков материал, съдържащи изключително брутални сцени на сексуално насилие на деца на възраст до 12 години.Предполага се, че З.М. е обменял \"колекцията\" си с интернет потребители от цял свят, споделящи неговите интереси.От компютъра на задържания полицаите разбрали и че под фалшиви самоличности мъжът целенасочено е използвал възможностите на социалната мрежа \"Фейсбук\" за осъществяване на контакти с малолетни и непълнолетни момчета, които склонявал да участват в порнографски представления, както и да обменят материали с подобно съдържание.Другият задържан - 47-годишният К. Т., е използвал анонимността на интернет сайта omegle.com, където е осъществявал целенасочени контакти с момичета, представяйки се за техен връстник. След време, възползвайки се от детската наивност и доверчивост, той успявал да продължи комуникацията чрез приложението \"Вайбър\" и да ги склонява в реално време да го наблюдават пред камера докато осъществява извратените си желания.Проведената операция е част от приоритетите на сектор \"Киберпрестъпност\" в отговор на изключително опасните криминални посегателства на деца.", "date": "2017.11.29", "title": "ГДБОП задържа двама за сексуална експлоатация на деца онлайн "}
{"url": "https://news.bg/crime/7-mln-leva-dava-mvr-za-speshniya-telefon-112.html", "text": "МВР обяви нова обществена поръчка за 7 милиона лева, която ще осигури работата на Националната система за спешни повиквания. 8-и декември е срокът, в който желаещите да поддържат системата могат да подадат своите оферти, съобщава БНТ.В мотивите за ускорената поръчка е записано, че националната система е с нарушени основни функционалности и това поставя в риск живота и здравето на гражданите, изпаднали в беда.Телефон 112 е оставен без поддръжка от април 2015 година и всеки момент може да спре. В новата поръчка е заложено да се възстанови нормалната работа на телефон 112, да се достави и въведе в експлоатация ново хардуерно оборудване, както и частично да се подмени критично амортизираният хардуер в районните центрове в София и Русе.Изисква се и да се актуализира софтуерното приложение за спешни повиквания до последна версия и осигуряване на 2-годишна техническа поддръжка на системата, като максимално допустимото време за нефункциониране на услугата е до 52 минути за 365 поредни дни.Най-вероятно с новия софтуер хората със слухови и говорни увреждания ще могат да подават сигнал до телефон 112 със SMS.", "date": "2017.11.29", "title": "7 млн. лева дава МВР за спешния телефон 112"}
{"url": "https://news.bg/world/izrael-i-egipet-ni-pritiskaha-da-bombardirame-iran-razkri-dzhon-keri.html", "text": "Бившият държавен секретар на САЩ Джон Кери разкри, че Израел и Египет са притискали Вашингтон да \"бомбардира Иран\" преди да бъде сключено ядреното споразумение между Техеран и световните сили през 2015 г., информира АП.Кери защити сделката по време на форум във Вашингтон. Той поясни, че крале и президенти на други държави са заявили пред САЩ, че бомбардирането е единственият език, който Иран щял да разбере. Но бившият топ дипломат на Съединените щати изтъкна, че това е било \"капан\" по много начини, защото същите държави публично щели да критикуват САЩ, ако са бомбардирали Ислямската република.Кери подчерта, че израелският премиер Бенямин Нетаняху е призовавал за действия.Бившият държавен секретар заяви, че не знае дали Иран ще възобнови програмата си за създаване на ядрено оръжие след изтичането на сделката до 10-15 г. Но според него това е най-доброто споразумение, което САЩ можеха да сключат по казуса.", "date": "2017.11.29", "title": "Израел и Египет ни притискаха да бомбардираме Иран, разкри Джон Кери"}
{"url": "https://news.bg/int-politics/cnn-boykotira-kolednoto-parti-na-tramp-v-beliya-dom.html", "text": "Американската телевизия CNN, която често е безцеремонно заклеймявана от американския президент Доналд Тръмп като генератор на \"фалшиви новини\", ще бойкотира коледното парти на Белия дом за медиите.\"CNN няма да присъства на тазгодишното коледно парти на Белия дом\", разкрил говорител на CNN пред \"Политико\".\"В светлината на продължаващите атаки на президента върху свободата на словото и CNN, не смятаме, че е подходящо да празнуваме с него като негови поканени гости. Ние ще изпратим репортерски екип на събитието в Белия дом, и ще го отразим, ако си струва от новинарска гледна точка\", добавят от CNN.Новината за плановете на CNN да бойкотират събитието беше радостно приветствана от пресаташето на Белия дом Сара Сандърс, която написа в \"Туитър\": \"Коледа идва по-рано! Най-накрая добра новина от CNN\".", "date": "2017.11.29", "title": "CNN бойкотира коледното парти на Тръмп в Белия дом"}
{"url": "https://news.bg/crime/voenni-unishtozhiha-boepripasi-otkriti-v-kmetstvoto-na-selo-ploski.html", "text": "Военни от Сухопътните войски унищожиха още четири невзривени боеприпаса, открити в сградата на кметството в село Плоски, община Сандански, съобщиха от Министерството на отбраната.Обезвреждането е от благоевградско поделение с ръководител капитан Борислав Войнов. Във вторник - от 16.00 до 19.00 часа военните специалисти разузнаха, транспортираха и унищожиха откритите два силно корозирали 76,2-мм артилерийски снаряда. Заедно с тях бяха унищожени и два 122-мм осколочно-фугасни артилерийски снаряди.", "date": "2017.11.29", "title": "Военни унищожиха боеприпаси, открити в кметството на село Плоски"}
{"url": "https://news.bg/regions/nankov-dovolen-che-ne-e-imalo-bedstvashti-hora-pri-parviya-snyag.html", "text": "Най-важното е, че нямаше бедстващи хора никъде. Това е равносметката на регионалния министър Николай Нанков след първия за сезона сняг.На пресконференция в министерството той призна, че е имало известни проблеми по магистралите \"Хемус\" и \"Тракия\". На \"Хемус\" тежкотоварен автомобил е предизвикал затруднения, а В участъка на Тракия бяха блокирани и снегопочистващите машини\", посочи Нанков. Той увери, че ако някъде снегопочистващите фирми не са изпълнили ангажиментите си, ще има санкции. От МРРБ представиха своеобразна равносметка за дейността си до момента.Стартират масови проверки на ДНСК за обезопасяване на строителни обекти. Вече има отнет лиценз на надзорна фирма на хотел в курорта \"Слънчев ден\".МРРБ отчитат за седемте месеца управление стартирани проекти за почти 1,5 млрд.лв, които ще дадат импулс на строителния бранш. За тях сумата е 452 млн. лв. Големите обекти са магистралите \"Хемус\" и \"Струма\". Обявени са тръжни процедури за почти 900 млн.лв. Благодарение на добрия бизнес климат има ръст на заетите в сектора.Стартирани са 12,6 км от магистрала \"Струма\". Това е участъкът от Благоевград до Крупник на стойност 166,8 млн.лвПътят Ахелой - Поморие също е стартиран, като това ще облекчи трафика между Бургас и Варна.За част от пътя София - Калотина предстои да се отворят офертите за изграждането му.Ремонтират се 193 км с евросредства на първокласни и второкласни пътища, на обща стойност почти 160 млн.лв.От регионалното министерство отчитат рехабилитация и изграждане на пътища в цялата страна.Ще се ремонтират тунелите Траянови врата по АМ \"Тракия\" и по магистрала Хемус, както и по коридор 9.Тол системата е на финална фаза, като има избран изпълнител.Санирането продължава и през 2018 г. В момента се санират 570 сгради.Има издадени 38 разрешения за обекти с национално значение - хранилището за радиоактивни отпадъци, междусистемната газова връзка с Гърция и други.Няма как 1000 км магистрати като започне обилен валеж, да бъдат на асфалт. Това заяви шефът на АПИ инж. Дончо Атанасов . По немската спецификации до два часа от спиране на снеговалежа трябва да започне почистване, уточни той.", "date": "2017.11.29", "title": "Нанков доволен, че не е имало бедстващи хора при първия сняг"}
{"url": "https://news.bg/politics/deputatite-otchayaha-maya-manolova.html", "text": "Омбудсманът Мая Манолова е бясна. Социалната комисия и социалният министър попариха надеждите на служители и работници, които страдат от некоректни работодатели. За това алармира Манолова в парламента.Става въпрос за няколко хиляди работници, подчерта на брифинг Манолова. Аз не просто съм гневна, аз съм отчаяна, разплака се тя. Припомняме, става въпрос за обсъждане на текстове, които да дадат защита на служители и работници, които не получават заплати и осигуровки от работодателите си.Вече не зная какво мога да направя пред бездушието, сподели общественият защитник и обясни, че тези работници никога няма да си получат заплатите заради бездушие.Не зная към кого да се обърна, каза Манолова.Общественият защитник ще търси разговор с ръководителите на парламентарни групи. Тези хора са си изработили парите, според нея. Депутатите обаче не мислели за ощетените, а за комфорта на Инспекцията по труда.Омбудсманът обясни, че на Инспекцията по труда й трябвали 12 месеца, за да се подготви за мерките, заложени в закона.Мая Манолова е изумена, че за депутатите има нещо по-важно от техните избиратели. Защо те не могат да ме разберат, недоумява тя.Според текстовете трябваше да се въведат мерки и нови правила за борба с некоректните работодатели. Ако предложенията бяха минали, Инспекцията по труда щеше да може да следи дали фирмите плащат заплати и осигуровки и на напуснали служители. Предлагаше се фирми, които не са изплатили дължимото на работещите, да не могат да участват в обществени поръчки. Сред предложените промени има и текстове, които удължават времето за получаване на изработеното от Фонда за гарантиране на вземанията при положение, че работодателят фалира.\"Не съм оптимист. Аз съм съсипана\", заяви Мая Манолова.", "date": "2017.11.29", "title": "Депутатите отчаяха Мая Манолова "}
{"url": "https://news.bg/regions/epidemiya-ot-hepatit-a-v-montana.html", "text": "В квартал \"Кошарник\" в Монтана има епидемия от хепатит \"А\". Там броят на заразените от болестта не спира да нараства.Първоначално в квартала имаше 7 случая на хепатит \"А\". Впоследствие да се разболели други 8 души, като общият брой на установените случаи е 15. Броят на заразените може и да се покачи. Това заяви пред БНР зам.-директорът на Регионалната здравна инспекция в Монтана д-р Мария Каменова.Според Каменова регистрираните случаи са предимно при деца. Установени са 4 случая на хепатит \"А\" при деца на възраст между 0 и 4 години, както и два случая на болни деца на възраст между 5 и 9 години. Има и две заразени деца на възраст между 15 и 19 години.\"Във връзка с поставената карантина децата, които са били в контакт, не се смесват с другите деца, но това е изключително трудно и не се постига извън детската градина\", обясни Каменова.Стана ясно и че се наблюдава и раязко увеличение на случаите на болни от хепатит \"А\" в Пазарджик. Само през последната седмица са регистрирани 12 нови случая. С тях заразените с хепатит стават повече от 40.", "date": "2017.11.29", "title": "Епидемия от хепатит \"А\" в Монтана"}
{"url": "https://news.bg/int-politics/smut-v-tribunala-v-haga-saden-za-voenni-prestapleniya-pogalna-otrova.html", "text": "Произнасянето на присъда на Трибунала на ООН в Хага за военните престъпления в бивша Югославия беше прекъснато драматично, след като обвиняем изпи, по думите му, отрова, докато изслушваше присъдата си, съобщават световните информационни агенции.Слободан Праляк е един от шестимата бивши политически и военни лидери на босненските хървати, изправени пред съда.Той беше осъден на 20 години затвор през 2013 г. за престъпления в източната част на град Мостар по време на войната в Босна и Херцеговина в периода между 1992 и 1995 г. Чувайки, че обжалваната от него присъда е потвърдена, той казал на съдията: \"Изпих отрова.\"Шестимата се явяват в съда за последното решение, което ще бъде постановено от Трибунала в Хага за военните престъпления в бивша Югославия, който закрива дейността си.Праляк се изправил и вдигнал ръка към устата си, извърнал главата си назад и изглежда отпил от чаша, в която според адвоката му имало отрова.Съдията незабавно разпоредил да бъдат спуснати завесите и заседанието да бъде прекратено.Преди да бъдат пуснати завесите, в съдебната зала се настанило объркване.Съдията настоял чашата, от която отпил Праляк, да бъде съхранена. Някой друг се провикнал, че е била извикана линейка.Бившият командир на Генералния щаб на отбранителните сили на босненските хървати беше осъден на затвор заради престъпления срещу човечеството. Информиран, че войници са обкръжили мюсюлманите в босненския град Прозор през лятото на 1993 г., той не предприел каквито и да е опити да прекрати обсадата, установи трибунала в Хага. Той също така не предприел действия по отношение на информация, че са планирани убийства, както и атаки срещу членове на международни организации и имоти в Източен Мостар, като например джамии. ", "date": "2017.11.29", "title": "Смут в трибунала в Хага, съден за военни престъпления погълна отрова"}
{"url": "https://news.bg/int-politics/turskata-politsiya-arestuva-nad-300-voynitsi-za-vrazki-s-gyulen.html", "text": "Турската полиция провежда акция в 49 града, за задържането на над 300 войници, за връзки с групата, обвинени за опита за преврат миналата година, съобщават държавни медии, цитирани от АФП.Прокурорът в Истанбул е издала заповеди за арест на 360 души като част от разследване на последователи на Гюлен в турските въоръжени сили, съобщава държавната агенция \"Анадолу\".333 са войниците и 27 цивилните, заподозрени за така наречени \"тайни имами\", за които се твърди, че отговарят за военнослужещите.Двама войници са задържани в северния град Зонгулдак, като \"Анадолу\" съобщава, че ще бъдат отведени в Истанбул, където се провежда разследването на Гюлениската \"структура\" в армията.От търсените 360 души, 216 войници са на активна служба, съобщава частната информационна агенция \"Доган\". Седем от търсените заподозрени са пилоти. ", "date": "2017.11.29", "title": "Турската полиция арестува над 300 войници за връзки с Гюлен"}
{"url": "https://news.bg/politics/zaplashvaliyat-s-sms-ninova-opital-da-nahlue-v-kabineta-y.html", "text": "Човекът, който отправи заплахи към лидера на БСП Корнелия Нинова и към президента Румен Радев с sms-и се е опитал да влезе в централата на партията на \"Позитано\" 20. Това стана ясно от думите на Нинова в кулоарите на Народното събрание.Припомняме, на 2 юни тази година ДАНС арестува  срещу президента Румен Радев и лидера на БСП Корнелия Нинова. По-късно Самата лидерка на БСП даде подробности по случая: На 27 ноември Кемил Рамадан се е опитал да влезе в централата на партията, но охраната го е отстранила. Нинова поясни, че човекът е имал разправия с охраната на \"Позитано\", но не е успял да влезе при нея.Подаден е сигнал в МВР и службите са поели случая. Кемил Рамадан е викан на разпит в ДАНС.Нинова обясни, че служители от отдел \"Убийства\" са ходили на \"Позитано\" и са разпитвали охраната, секретарката, на която се е обадил по телефона, както и административния директор, който е слязъл долу.\"Не съм имала контакти с него, бях си в кабинета и работех. Не съм разпитвана\", заяви лидерът на БСП.Корнелия Нинова отново отсече, че не е охранявана от НСО и това няма да се случи. \"Това е принципна позиция - парите на хората не трябва да отиват за охрана на политиците\", заяви Нинова въпреки новият случай на опасност спрямо личността й. На въпрос как си обяснява тези заплахи, Корнелия Нинова отговори, че е разбрала за пръв път кой е този човек, когато е отправил заплахите с sms-ите.Според Корнелия Нинова този случай няма връзка с пътните инциденти, които претърпя наскоро.Припомняме, в рамките на два месеца два а претърпя лидерът на столетницата. И  беше ударена от друг автомобил - текси, докато пътувала към централата на БСП на ул. \"Позитано\". Преди две седмици също лично , въпреки обаждане от страна на службите и въпреки известните съмнения, които са се породили от двете относително еднакви катастрофи. Нинова обаче не съобщи дали си е сменила шофьора, както й препоръча председателят на ПГ на ГЕРБ и бивш вътрешен министър Цветан Цветанов. ", "date": "2017.11.29", "title": "Заплашвалият с SMS Нинова опитал да нахлуе в кабинета й"}
{"url": "https://news.bg/politics/srabski-granichari-ne-pusnali-balgari-na-protest-v-bosilegrad.html", "text": "Българи, които са искали да участват в протестно шествие на 27 ноември в Босилеград във връзка с годишнината от Ньойския договор, не са успели да преминат границата. Формалната причина да не ги пуснат била технически проблем с електронната система на границата.Електронната система на границата е проработила някъде час сред приключване на протестното шествие, разкри в сутрешния блок на БиТиВи проф. Лозан Митев, който е бил в групата, тръгнала към Босилеград в понеделник. По думите му, властите са знаели за проявата, защото от Българския културно-информационен център се уведомили за митинга.Според проф. Митев Западните покрайнини са последните, които не могат да се освободят от действието на несправедливия Ньойския договор. Сърбите трябва да разберат, че вече сме в 21 век, крайно време е да бъде премахната границата между България и Сърбия, както е в Европейския съюз, настоя професорът.Междувременно стана ясно, че миналия петък в Босилеград са пристигнали лекари и медицински специалисти от Белград, които са консултирали и прегледали пациенти от града и близките села, след като по-рано този месец трима лекари от България бяха арестувани в града при опит да прегледат наши сънародници.Д-р Валентин Янев, който е един от арестуваните в Босилеград лекари, смята, че докараните от Белград специалисти да преглеждат хората от Босилеград е политическа акция. Белград е на 400 км, а има болници много по-близо, коментира лекарят.Той смята, че работещ ще е вариантът да се организират медицински прегледи на българите от Западните покрайнини в болницата в Кюстендил.", "date": "2017.11.29", "title": "Сръбски граничари не пуснали българи на протест в Босилеград"}
{"url": "https://news.bg/society/horata-ot-stolichniya-vitosha-park-oshte-se-blokirani.html", "text": "Жителите на столичния квартал \"Витоша парк\" все още са без достъп до домовете си, съобщава bTV.Припомняме, над 400 души от 9 блока не могат да стигат нормално до жилищата си. Единственият път до столичния жилищен комплекс \"Витоша парк\" минава през паркинга на Симеоновския лифт. Собственикът на паркинга \"Витоша ски\" обаче е започнал да поставя заграждения около имота, което може да прекъсне връзката на комплекс \"Витоша парк\" с останалата част на града,Столична Община реагира на това, като посочи, че това е спор между частни собственици, а в такъв спор общината не може да взима страна.Адресът, които е записан на личните карти на, живеещите във \"Витоша парк\" е улица \"Арх. Никола Лазаров\" №15. Улицата обаче се намира на половин километър от жилищата. Към момента единствения \"път\", през който може да с емине ту се отваря, ту се затваря от \"Витоша ски\".Според гражданите от столичния квартал натискът се дължи на очакваното съвсем скоро произнасяне на прокуратурата по техен сигнал. През 2009 г., когато блоковете били построени е бил подписан договор между фирмата, която управлява комплекса и общинското предприятие \"Въжени линии\", което по-късно се е превърнало във част от \"Витоша ски\". В подписания документ били уредени условията за преминаване през паркинга.Хората обясняват, че \"Витоша ски\" предложила обходен вариант, но по мнение на жителите на квартала той е напълно незаконен.Исканията на живеещите във \"Витоша парк\" са общината да изпълни първоначалния проект за улица. Общината обаче отказва да вземе отношение, защото намира конфликта за частен.", "date": "2017.11.29", "title": "Хората от столичния \"Витоша парк\" още се блокирани"}
{"url": "https://news.bg/crime/shumenskiya-kat-atakuva-telefonite-po-vreme-na-shofirane.html", "text": "Полицията в Шумен провежда акция срещу воденето на телефонни разговори по време на шофиране, съобщава БНТ. Новата акция на шуменската полиция атакува използването на мобилни телефони в движение.В превантивна кампания в града, катаджиите раздават информационни листовки, с които искат да откажат водачите на автомобили от използването на мобилни телефони докато шофират.Полицията изтъква, че този вреден навик - разговор по телефона - може да доведе до фатални последици. ", "date": "2017.11.29", "title": "Шуменския КАТ атакува телефоните по време на шофиране"}
{"url": "https://news.bg/int-politics/sasht-si-haresali-germaniya-za-domakin-na-novoto-voenno-komandvane-na-nato.html", "text": "Германия е най-подходящата страна за домакин на предвиденото ново военно логистично командване на НАТО. Това обяви командващият американските сухопътни сили в Европа ген. Бен Ходжис.По време на провеждащата се в Берлин Конференцията по сигурността Ходжис коментира, че Германия, в която има базирани много американски войници, е много подходяща да поеме логистичната роля с оглед на географското ѝ положение в сърцето на Европа и на наличните възможности в страната.Страните членки на НАТО по-рано този месец подкрепиха плановете за създаване на два нови военни щаба - Атлантическо командване и Логистично командване, които да помогнат на Европа в случай на бъдещ военен конфликт, припомня \"Ройтерс\".", "date": "2017.11.29", "title": "САЩ си харесали Германия за домакин на новото военно командване на НАТО"}
{"url": "https://news.bg/politics/donchev-zashtitava-borisov-bsp-vzrivyavat-vlakove-zhp-linii-mandri.html", "text": "\"Това са саботажи, конспиративна дейност, това е същността на оцеляването им над сто години. Това е същността на действието - конспиративна, взривяват влакове, линии, мандри\". Така вицепремиерът Томислав Дончев коментира в ефира на bTV нападките на БСП срещу премиера Борисов.Дончев защити министър-председателя и за думите му за столичния бул. \"Дондуков\". Вицепремиерът изтъкна, че физически е много трудно да се установи кой е извадил паветата.Според Томислав Дончев кой какъв е и какъв е бил е махленски, а не политически спор. Вицепремиерът изтъкна, че му липсват разговорите за политики. Дончев не мисли, че подготвяният вот на недоверие ще мине.Томислав Дончев обясни пред медията, че не трябва да се очаква постоянно единомислие по всички въпроси между ГЕРБ и Обединените патриоти. По негово мнение щом има спор в коалицията, има прозрачност в управлението.Относно писмото от Македонската църква Дончев не смята, че държавата трябва да се меси. Според вицепремиерът въпросът е църковен, но с политически нюанси. За решение на проблем Томислав Дончев смята, че е нужна повече църковна дипломация.", "date": "2017.11.29", "title": "Дончев защитава Борисов: БСП взривяват влакове, жп линии, мандри"}
{"url": "https://news.bg/education/v-ban-spuskat-cherni-znamena-otpusnatiyat-byudzhet-ya-unishtozhaval.html", "text": "Учените от Българската академия на науките (БАН) обявиха отпуснатата бюджетна субсидия на институцията за 2018 г. като \"ликвидационна\". \"Българската академия на науките е основната и най-ефективната научна институция в страната. Нейното унищожаване ще има силно негативни последици върху развитието на България и няма да бъде простено от потомците ни\", категорични са учените. В тази връзка работещите в БАН учени обявяват началото на протестни действия, с които настояват за спазване на европейските норми и на поетите национални ангажименти в областта на науката.\"Призоваваме българската и европейската общественост за подкрепа\", допълват учените. Уточнява се, че като първа стъпка, на всички сгради на БАН ще бъдат спуснати черни знамена. Решението за това е взето от Общото събрание на научната институция. ", "date": "2017.11.29", "title": "В БАН спускат черни знамена, отпуснатият бюджет я унищожавал   "}
{"url": "https://news.bg/int-politics/sauditska-arabiya-osvobodi-prints-nyakogashen-pretendent-za-prestola-sreshtu-usd1-mlrd.html", "text": "65-годишният саудитски принц Митеб бин Абдула, който беше арестуван заедно с други саудитски принцове, министри и длъжностни лица в петзвездния хотел \"Риц-Карлтън\" в Рияд в рамките на продължаващата кампания за борба с корупцията, е получил разрешение да го напусне като част споразумение с властите на Кралството, съобщават световните информационни агенции.Високопоставеният принц Абдула се е съгласил да плати повече от 1 млрд. долара и да признае, че е замесен в корупция, \"включваща известни казуси\", в замяна на свободата да напусне луксозния хотел в Рияд, където той беше задържан заедно с други лица, арестувани по обвинения в корупция.65-годишният син на покойния крал Абдула и бивш ръководител на елитната Национална гвардия, някога смятан за претендент за престола, беше сред десетките членове на кралското семейство, които бяха обвинени от саудитските власти за пране на пари, подкупи и присвояване на публични средства за самообогатяване.Засега не е ясно дали принцът е бил освободен, или е бил прехвърлен в някаква друга форма на домашен арест.Антикорупционната кампания е ръководена от престолонаследника Мохамед бин Салман и беше масово сметната като опит за укрепване на властта му. Властите в Кралството обаче не разкриха никакви подробности относно обвиненията срещу който и да е от арестуваните или за каквито и да е преговори за уреждане на положението им.Смята се, че още трима души са били освободени.", "date": "2017.11.29", "title": "Саудитска Арабия освободи принц, някогашен претендент за престола, срещу $1 млрд."}
{"url": "https://news.bg/politics/rabotodatelite-blagodaryat-na-valeri-simeonov.html", "text": "Асоциацията на индустриалния капитал в България (АИКБ) е удовлетворена от настъпилите промени в Закона за МВР, Закона за чужденците и Закона за трудовата миграция и трудовата мобилност.В официалното си изявление Асоциацията изтъква, че несъмнено има още неразрешени ключови проблеми, но това не значи, че не трябва да се отдаде дължимото на постигнатото преди няколко дни.АИКБ благодарят на Валери Симеонов. По тяхно мнение вицепремиерът допринасял сериозно за промяна в нагласите на политическия елит по отношение на миграцията на високо квалифицираните и сезонните чуждестранни работници в посока на България.От Асоциацията приветстват и четирите законодателни изменения, водещи до положителни промени в режима на работа на сезонните работници.Въпреки всичко, работодателите все още имат искания, независимо, че изказват задоволството си от постигнатия напредък. Те искат уредба на трудовата миграция и мобилност в България и се надяват, че обществото ще разбере необходимостта от приток на чуждестранни човешки ресурси, особено в сферата на дефицитни специалности.", "date": "2017.11.29", "title": "Работодателите благодарят на Валери Симеонов"}
{"url": "https://news.bg/regions/ulitsite-sa-chisti-no-tova-ne-pomaga-na-peshehodtsite-v-pirogov.html", "text": "През последното денонощие 60 души са прегледани в УМБАЛСМ \"Пирогов\", съобщава БТВ.Около половината от тях са с травми от поледици и заледявания, съобщават от лечебното заведение. Специалисти съветват хората да бъдат внимателни и да избягват заледени улици.. Това, от своя страна обаче, покачва риска от падащи парчета лед от покриви и опасност от още заледяване вечерта.", "date": "2017.11.29", "title": "Улиците са чисти, но това не помага на пешеходците в \"Пирогов\""}
{"url": "https://news.bg/int-politics/visshi-generali-na-sasht-i-yuzhna-koreya-umuvat-saprotiva-sreshtu-zaplahite-na-kndr.html", "text": "Висши военни офицери на САЩ и Южна Корея са се разбрали да засилят тясното си сътрудничество след поредното изстрелване на балистична ракета от Пхенян, съобщава южнокорейската агенция \"Йонхап\".Генерал Джеон Кьон-ду, който е началник на съвместните началник-щабове на южнокорейската армия, е провел редица телефонни разговори с американския си колега Джоузеф Дънфорд малко след изстрелването на ракетата, по време на които те категорично са осъдили последното изпитание като \"крещящо нарушение\" на резолюциите на Съвета за сигурност на ООН, добавяйки, че действията на Пхенян не могат да бъдат простени при никакви обстоятелства.\"Южнокорейските военни показаха неумолимата си решимост и способност да се противопоставят на заплахата от страна на Северна Корея, като проведоха ракетни учения след провокацията\", посочи южнокорейският генерал.Генерал Дънфорд подчертал важността на \"железния\" съюз между двете страни за възпиране на севернокорейската заплаха и запазването на мира и сигурността на американските съюзници в Азия.Рано сутринта в сряда тамошно време Северна Корея изстреля поредната си балистична ракета, която падна в морето близо до западното крайбрежие на Япония. Комунистическият режим в Пхенян твърди, че ракетата е нов тип междуконтинентална балистична ракета, способна да достигне всяка точка от континенталната територия на САЩ.Изолираната страна също така обяви, че сега разполага с напълно развита ядрена сила, която щяла да защити страната срещу \"политиката на ядрено изнудване и ядрена заплаха на американските империалисти\".", "date": "2017.11.29", "title": "Висши генерали на САЩ и Южна Корея умуват съпротива срещу заплахите на КНДР "}
{"url": "https://news.bg/regions/ot-spasi-sofiya-uveryavat-che-ne-vadyat-paveta-i-sa-nezavisimi.html", "text": "От организацията \"Спаси София\" категорично отхвърлят опитите да бъдат \"пришити\" към която и да е политическа партия. В открито писмо до медиите те търсят право на отговор и обясняват, че са били \"обект на масирана медийна атака, изобилстваща от изцяло неверни, манипулативни и тенденциозни твърдения\".\"Нашата организация е партийно независима и винаги е посочвала отговорните за грешните решения в София, критикувайки подозрителното единомислие между управляващи и опозиция в общинския съвет по теми, предразполагащи към нарушаване на обществения интерес\", се казва в писмото на Спаси София.То идва ден след като по време на правителствено заседание на Министерския съвет във вторник Бойко Борисов обяви, че паветата на столичния бул. \"Ал. Дондуков\" са премахнати нарочно.\"Представяте ли си каква наглост е това, каква политическа атака - да отидеш, да разровиш готова улица, само за да можеш на другия ден да снимаш и да организираш протести... Саботажи, конспиративна дейност, това е същността на оцеляването им над сто години\", казва Борисов пред членовете на кабинет, макар и да не уточнява за кого точно говори.\"Спаси София\" обясняват своите мотиви да протестират в неделя по времето, когато в столицата се проведе четвъртия редовен Национален конгрес на ГЕРБ е гражданска организация. Целта на организацията е да превърне София в един по-зелен, мобилен, устойчив и приятен за живеене град.Не приемаме да бъдем инструмент за саморазправа между политическите противници ГЕРБ и БСП, а нашата многогодишна дейност да бъде принизена до елементарни политически боричкания, пишат от организацията.От организацията припомнят своята дейност - \"Спаси София\" изигра важна роля третата линия на метрото да бъде истинско, подземно метро, а не просто трамвай.\"Организираният в неделя протест беше за касаещите всеки жител на София реални проблеми - ремонти на ремонтите, бавен и нередовен градски транспорт, презастрояване и липсваща квартална инфраструктура, мръсен въздух, неизползваеми велоалеи, унищожаване на архитектурното наследство на града\", пишат от организацията.Те припомнят, че четири дни преди протеста са публикували отворено писмо. Отзоваха се представители на Реформаторски блок, БСП, \"Сердика\" и Зелените. На нито един партиен представител не беше дадена думата, а те бяха изрично предупредени, че са поканени, за да чуят исканията на жителите, а не, за да правят партийна пропаганда, обясняват от гражданското сдружение.Според тях, опитите за дискредитиране на \"Спаси София\" няма да решат проблемите на града. Считаме, че това е начин да се търсят оправдания и да се отвлича общественото внимание, вместо да се търсят дългосрочни решения.Относно репортаж, който показва, че мъж нарочно разваля пътната настилка на бул. \"Ал. Дондуков\", от Спаси София настояват МВР да си свърши работата.Спаси София винаги се е изказвала категорично против всякакви вандалски акции или опити да бъде повреждано общественоимущество и никога не е допускала да участва в такива, допълват от сдружението.", "date": "2017.11.29", "title": "От \"Спаси София\" уверяват, че не вадят павета и са независими"}
{"url": "https://news.bg/politics/ninova-pokani-borisov-i-drugite-partiyni-lideri-da-si-pogovoryat-za-prehoda.html", "text": "Корнелия Нинова официално е отправила покана към председателите на парламентарно представените партии за среща, на която да се обсъди и направи анализ и оценка на прехода. Писмо, подписано от Нинова, е изпратено до Бойко Борисов, Мустафа Карадайъ, Валери Симеонов, Волен Сидеров, Красимир Каракачанов и Веселин Марешки.Както обеща вчера,  предложенията им за промяна на Конституцията, така че да отпадне давността за наказателно преследване при сделките от времето на приватизацията. От ГЕРБ бяха заявили, че , за да прокарат промените в законодателството. Вчера обаче Нинова не подписа, като припомни, че БСП е единствената партия, която вече е направила оценка на прехода и то още през 2016 година. Затова и Корнелия Нинова смятала да покани останалите лидери в парламента на разговори.Според официално отправената покана днес срещата трябва да се проведе в периода 6-8 декември 2017 г.\"Предлагам да обсъдим общи политически и законодателни действия, свързани с приватизацията, реституцията, концесиите, обществените поръчки и ролята на \"силовите групировки\" през годините на прехода\", пише Нинова в писмата.Тя призовава да се намери вярното държавническо решение, което ще доведе до реални резултати и до очакваната от българския народ справедливост.", "date": "2017.11.29", "title": "Нинова покани Борисов и другите партийни лидери да си поговорят за прехода"}
{"url": "https://news.bg/energy/za-zemyata-otseche-vaglishtata-nyama-kak-da-ostanat-energoiztochnik-v-badeshte.html", "text": "Екологичното сдружение \" За Земята\" представя доклад за бъдещето на въглищната индустрия под наслов \"Да хванем правилния влак\", като авторът на доклада Генади Кондарев обясни, че българската енергетика още не е готова за бъдеще без въглища, но то така или иначе идва. Преходът \"отвъд въглищата\" не може да се случи от днес за утре, обясни той пред БНР, но според доклада това трябва да стане преди 2038 г.\"От всички изследвания, които сме правили, нямаме никаква надежда, че въглищният сектор би могъл да продължи отвъд тези години. Действително, отделните централи трябва да бъдат разглеждани точно така - като отделни централи. Някои от най-големите мощности в България с доста малко технологични подобрения или почти с никакви могат да отговорят на новите европейски екологични изисквания\", отбеляза той.Кондарев е категоричен, че \"при въглищата няма да останем, няма такъв сценарий в никакъв случай\". По думите му, проблемът е, че ние изтърваваме възможности за развитие на човешкия си потенциал в страната и на технологиите, които биха могли да ни позволят все още да бъдем на едни достойни позиции и да имаме добро участие в тази енергийна революция, която се случва.\"Пак казвам: въглищата няма как да останат като бъдещ енергоизточник!\", отсече експертът. \"В момента риториката кръжи около това да се опитаме да правим някакъв ренесанс на въглищната енергетиката. Термините са \"ревитализиране на въглищния сектор\" в Българя. Това са сценарии, които няма как да се случат, просто защото световната технологична вълна и икономиката на въглищата вече е абсолютно неприемлива и целият свят просто преминава към един съвсем различен начин на производство и на потребление на енергия\", изтъкна Кондарев.\"В България има страшно много, както се казва, \"нискостоящи плодове\", които все още не сме обрали, по отношение на енергийната ефективност, която можем да си осигурим и в домакинствата, и в индустриалния сектор. Има и изключително много потенциал за развитие на малки форми на възобновяеми енергийни източници, които могат да бъдат и \"спестовната касичка\" на отделния човек, а не да залагаме на едни огромни централизирани мощности, да не говорим, че над 90 процента от тези мощности в момента в България са изключително остарели\", коментира експертът.", "date": "2017.11.29", "title": "\"За Земята\" отсече: Въглищата няма как да останат енергоизточник в бъдеще"}
{"url": "https://news.bg/health/dzhipitata-negoduvat-sreshtu-promyana-v-zakona-za-nzok.html", "text": "Лекарите негодуват срещу измяна в закона за бюджета на НЗОК. В официално писмо Националното сдружение на общопрактикуващите лекари в България заявява несъгласието си с предложена промяна в Закона за бюджета на НЗОК.Предложението е държавата да изплаща дължимото след представяне на документ, в който да се посочват номерата на издадените документи за заплатените суми от пациента. Това касае начина на плащане на таксата за посещение при лекар от пенсионери.Пенсионерите плашат 1 лв. при посещение при лекар, а остатъкът от 1.90 лв. се покрива от държавния бюджет. Разликата до момента се изплаща на основание на отчетените в РЗОК/НЗОК амбулаторни листи, подадена спецификация и накрая фактура за получената сума и то със закъснение от около 1 до 2 месеца.Според лекарското сдружение отчитането на номера на касовата бележка не може да бъде основание за изплащане на разликата, тъй като източниците на финансиране са различни и отчетената сума е различна. Освен това, лекарят може да не получи заплащане от пенсионера или самият той да не поиска такова. Това обаче не освобождава държавата от поетия ангажимент да заплати разликата.Джипитата смятат, че единственото основание за изплащане на разликата от 1.90 лв. от дължимата такса са отчетената чрез амбулаторните листи извършена дейност.Притесненията на НСОПЛБ са, че с подобна промяна в закона ще се доведе до допълнителна бумащина, както и до неизплащане на дължими суми за извършена дейност.", "date": "2017.11.29", "title": "Джипитата негодуват срещу промяна в закона за НЗОК"}
{"url": "https://news.bg/int-politics/kitay-seriozno-raztrevozhen-ot-raketnoto-izpitanie-na-severna-koreya.html", "text": "Китай изрази \"сериозна тревога\" във връзка с изпитанието на балистична ракета от страна на Северна Корея, като призова Пхенян да се придържа към резолюциите на Съвета за сигурност. Това обяви говорителят на китайското външно министерство, цитиран от световните информационни агенции.Добавя се, че Пекин ще продължи да работи за мирно разрешаване на проблема, подчертавайки, че военната опция срещу Пхенян изобщо не бива да се разглежда.Северна Корея изстреля най-модерната си междуконтинентална балистична ракета досега, като това беше първо оръжейно изпитание на изолираната комунистическа държава от 15 септември насам.След изстрелването на ракетата, държавната официозна новинарска агенция на Северна Корея подчерта: \"Междуконтиненталната балистична ракета Хуасонг-15, въоръжена със суперголяма тежка бойна глава, е в състояние да удари цялата континентална територия на САЩ\".", "date": "2017.11.29", "title": "Китай \"сериозно разтревожен\" от ракетното изпитание на Северна Корея "}
{"url": "https://news.bg/politics/kabinetat-izpusnal-prihodite-ot-osigurovki-na-500-000-raboteshti.html", "text": "Бюджетът на Държавното обществено осигуряване (ДОО) не защитава уязвимите групи. Това заяви социалистът Георги Гьоков по време на дебатите по второ четене на бюджета за пенсии и социални плащания.Повече приходи искат червените. Гьоков предлага да се повиши максималният осигурителен доход. От там щели да дойдат повече средства в бюджета на ДОО.Доктор Хасан Адемов от ДПС подчерта, че има разминаване между осигурените лица, от които държавата очаква приходи от осигуровки, които да влязат в макрорамката на ДОО. Оказва се, че кабинетът пропуснал да изчисли приходите от 500 000 заети в пазара на труда. Той се позова на данни на официалната статистика за работещите българи. 500 000 заети е голяма разлика, възмутен е Адемов.По данни на Националния статистически институт 3 225 000 били заетите българи. Кабинетът заложил приходи от осигуровките на 2 700 000 заети. Къде са останалите 500 000, недоумява Адемов. Той се притеснява да не би тези души да са в сивия сектор.Червеният депутат Драгомир Стойнев скастри мнозинството, като заяви, че като направят така, че хората да не се пенсионират, няма да има дефицит в НОИ.Очаквано управляващите защитиха бюджета на ДОО. Депутатите приеха член първи от Закона. Прие се консолидираният бюджет на държавното обществено осигуряване по приходите и трансферите на обща сума 11 067 344,2 хил. лв.С гласуването депутатите приеха:1. Осигурителни приходи 6 517 626,3 лв1.1. Осигурителни вноски 6 517 626,3 лв2. Неданъчни приходи 55 692,5 лв2.1. Приходи и доходи от собственост 6 840,0 лв2.2. Глоби, санкции и наказателни лихви 22 600,0 лв2.3. Други приходи 26 252,5 лева3. Внесени ДДС и други данъци върху продажбите -1 065,0 лв4. Получени трансфери от централния бюджет за държавното обществено осигуряване 308 781,1 лева5. Получени допълнителни трансфери от централния/държавния бюджет за покриване на недостига от средства 4 186 309,3 лева.Депутатите приеха окончателно разходите за пенсиите. Законодателите решиха за догодина парите да са:1.1. Пенсии 9 455 866,4 хил. лв.1.1.1. Пенсии за сметка на държавното обществено осигуряване 9 146 635,4 хил. лв.1.1.2. Пенсии за сметка на държавния бюджет 307 731,0 хил. лв.1.1.3. Капиталов трансфер за прехвърляне на пенсионни права към пенсионните схеми на ЕС, ЕЦБ и ЕИБ 1 500,0 хил. лв.1.2. Социални помощи и обезщетения 1 490 000,0 хил. лв.1.3. Програми, дейности и служби по социалното осигуряване, подпомагане и заетостта 113 943,7 хил. лв.1.3.1. Разходи за персонал 62 688,8 хил. лв.1.3.2. Издръжка 44 490,0 хил. лв.1.3.3. Платени данъци, такси и административни санкции 550,0 хил. лв.1.3.4. Разходи за членски внос и участие в нетърговски организации и дейности 127,4 хил. лв.1.3.5. Капиталови разходи 6 087,5 хил. лв.1.4. Отбрана и сигурност 134,1 хил. лв.2.1. На Министерството на труда и социалната политика за Агенцията за социално подпомагане 3 150,0 хил. лв.2.2. На Министерството на труда и социалната политика за фонд \"Условия на труд\" 4 000,0 хил. лв.2.2.1. Мероприятия за предотвратяване на трудовите злополуки и професионалните болести 3 000,0 хил. лв.2.2.2. За диагностика на професионалните болести 1 000,0 хил. лв.2.3. На Министерството на транспорта, информационните технологии и съобщенията 250,0 хил. лв.", "date": "2017.11.29", "title": "Кабинетът изпуснал приходите от осигуровки на 500 000 работещи"}
{"url": "https://news.bg/bulgaria/vedar-i-po-topal-den-bez-valezhi.html", "text": "Времето през днешния ден ще бъде ясно, без валежи, с тенденция към затопляне.Преди обяд ще бъде слънчево, а в следобедните часове от северозапад се очаква образуване на висока облачност.Температурите ще се повишат, като максималните ще бъдат в диапазона 3-8 градуса.Минималните са между -5 и 0 градуса в по-голямата част от страната. По-високи са по Черноморието: 2-3 градуса.София у сред най-студените градове с минимална температура -5, максимална - 3 градуса.Очаква се слаб вятър от юг-югозапад.", "date": "2017.11.29", "title": "Ведър и по-топъл ден, без валежи"}
{"url": "https://news.bg/bulgaria/25-000-dushi-v-kardzhali-sa-bez-voda-zaradi-hvostohranilishte.html", "text": "На близо 25 000 души в района на Кърджали е наложена забрана да пият и готвят с вода от помпена станция \"Бенковски\", предаде bTV.Мярката е наложена поради съмнение за замърсяване на водите на река Върбица от хвостохранилището \"Ерма река\".Водата ще може да се ползва само за битови нужди.При отмяна на забраната, абонатите ще бъдат информирани от ВиК оператора.Това е поредният разлив от хвостохранилището, което води до неудобства и рискове за хората.", "date": "2017.11.29", "title": "25 000 души в Кърджали са без вода заради хвостохранилище"}
{"url": "https://news.bg/world/rumaniya-pred-nova-burya.html", "text": "\"Преклонена глава сабя не я сече\" - тази стара мъдрост за пореден път беше опровергана, и то по наистина впечатляващ начин. Народът на Румъния вече не желае да си мълчи - десетки хиляди излязоха в неделя на протести из цялата страна, за да защитят правовата държава от опитите да бъде осакатена. Това неизменно събужда аналогии с масовите демонстрации, които през декември 1989 доведоха до свалянето на комунистическия диктатор Чаушеску. Днес, 28 години по-късно и десет години след присъединяването на Румъния към ЕС, гражданското общество се противопоставя с всички сили на опитите на управляващите социалдемократи, произлезли от бившата Комунистическа партия, да овладеят правосъдието и да разводнят законите за борба срещу корупцията.\"Чак на Марс\"Засега протестите протичат мирно, но водещи политици от Социалдемократическата партия вече обещаха разправа и отмъщение. Очаквала се контрадемонстрация на техни привърженици, чийто глас щял да се чуе \"не само в Брюксел, но и чак на Марс\". Подобни изхвърляния твърде много напомнят за режима на Чаушеску, който също беше изгубил връзка с реалността. И той смяташе, че народът може да бъде вечно манипулиран. И той накара да бъдат свикани хора в негова подкрепа - с надеждата, че народът ще даде глас на вечната си благодарност към него. Но се оказа жестоко излъган.Колко по-ниско може да падне една партия, която се нарича \"социалдемократическа\", но се оказва в задушаващата прегръдка на корумпирани групировки? Групировки, които от една година насам преследват една-единствена цел: да сложат юзди на правосъдието, за да спасят собствените си кожи.Румънската Социалдемократическа партия е дълбоко разединена, като надмощие все още има лагерът около партийния лидер Ливиу Драгня. Политикът, който вече има една присъда, раздаде множество ключови позиции на свои хора, но постоянните му опити да дърпа конците в своя полза силно изостриха кризата в партията. Предишни сподвижници на Драгня вече се дистанцират от него с надеждата да спасят партията си от окончателен срив. Дочува се дори, че ако се наложи, са готови да го свалят - само и само да останат на власт. Историята помни и други подобни случаи в тази партия.Но гражданското общество вече не обръща внимание на тези игрички. Защото видя колко мимолетна се оказа частичната му победа, извоювана в началото на тази година. Спешният декрет, с който правителството на социалдемократите искаше да подчини правосъдието, беше отменен през февруари именно под натиска на масовите протести. Но хората около Драгня не се отказаха от плановете си и веднага се заеха да прокарват оспорваните закони през парламента, по уж демократичен начин. И тъй като имат солидно мнозинство, социалдемократите могат да разчитат на успех.Докато не отмине и тази злинаПоследните надежди са свързани сега с либералния президент Клаус Йоханис. През февруари той се присъедини към протестиращите и на няколко пъти обяви, че ще използва всички законни средства, за да спре оспорваното начинание на управляващите. Референдумът е крайното средство, с което разполага. Дали Йоханис ще се осмели да прибегне към него?По време на протеста в неделя демонстрантите в Букурещ получиха подкрепа от редица известни личности, включително от доайена на румънските интелектуалци Михай Шора, който излезе на улицата въпреки преклонната си възраст. \"Без свободно правосъдие нашата страна би попаднала в ръцете на крадци и злодеи\", заяви Шора. Повечето румънци са на същото мнение. И затова ще продължат да излизат на протест. Докато не отмине и тази злина.", "date": "2017.11.29", "title": "Румъния пред нова буря?"}
{"url": "https://news.bg/press/gerb-otkazaha-liderska-sreshta-s-ninova-protesti-sreshtu-moratoriuma-na-nzok-mvr-proveryava-antiteroristite.html", "text": "Споровете между БСП и ГЕРБ отново са сред водещите теми на всекидневниците.\"Лидерът на БСП Корнелия Нинова няма да подпише предложенията на ГЕРБ за промени в конституцията, с които да отпадне давността за разследване на престъпления, свързани с приватизацията, за които давността е изтекла. Причината - Нинова имала мандата на пленума на БСП да подпише такива предложения, но това не означавало, че поправките трябва да бъдат инициирани от ГЕРБ. На пресконференция на \"Позитано\" 20 днес лидерът на БСП обясни, че ДПС са отказали да подпишат предложенията на ГЕРБ. От своя страна депутатите от ГЕРБ са отказали да подпишат подобни предложения, които ДПС също обяви, че ще инициира. \"Воля\" пък никакви ги няма\", каза още Нинова. Преди две седмици председателят на парламентарната група на ГЕРБ Цветан Цветанов връчи на Нинова папка с проекта за промени в конституцията с предложение да ги подпише. Дни по-късно Нинова обяви, че ще стане съвносител на предложенията на ГЕРБ, но БСП няма да ги подкрепи. Мотивът бе, че те противоречат на принципите на европейското право, но лидерът на социалистите ще ги подпише като съвносител, защото според БСП това е акция, насочена срещу нея. Днес Корнелия Нинова обяви, че предлага да има лидерска среща на председателите на партиите...\" - в. \"Дневник\".\"Нинова предлага лидерска среща за ревизия на прехода От утре всичко е бюджет за нас. Стартира второ четене на трите бюджета. По големия законопроект за бюджет сме направили 144 предложения между първо и второ четене, заяви лидерът на БСП Корнелия Нинова на пресконференция. По законопроекта за държавното и обществено осигуряване сме направили 46 предложения и по законопроекта за бюджета на НЗОК, те са 17. Като това не са просто предложения за числа. Зад тях стои различната ни визия за България от тази на управляващите. Те предлагат повече пари в нереформирани системи, които ще изтекат без резултат. Философията на нашите предложения е повече пари в променени модели на здравеопазване, образование, данъчна система. Надяваме се от утре да имаме състезание на идеи, а не наддаване на числа. Втората тема - промяната в Конституцията. Както се знае, ГЕРБ събират подписи за промяна в Конституцията. Има предложение към нас. ДПС събират подписи за промяна в Конституцията. ГЕРБ са отказали предложението на ДПС, което е идентично с тяхното. ДПС не са подписали предложението на ГЕРБ. Обединени патриоти и ВОЛЯ ги няма никакви по тази тема, добави Нинова. Това наддаване - кой пръв и колко подписи ще събере, започва да изглежда несериозно.Преходът. БСП е единствената партия, която на най-висшия си форум - Конгрес е давала оценка на прехода. Това се е случило на 8 май, 2016 г. Нито една от другите партии не е давала оценка на прехода...\" - в. \"Сега\".\"Днес разбрахме, че Корнелия Нинова иска да правим някакви анализи. Напомням й, че НС не е аналитичен център, а законодателен орган. Ако имат предложения за законодателни промени свързани със силови групировки, кражби и престъпления, концесии, обявихме, че ще ги подкрепим, каквото кажат само да го внесат в подходяща юридическа форма. Само да ни го предадат в подходяща юридическа форма, годна за внасяне в НС. Анализи на прехода няма как да внесем. Това каза депутатът от ГЕРБ Тома Биков на брифинг в Народното събрание... \"Иначе можем да анализираме дълго, готови сме и да анализираме\", каза той... \"Отдаваме тези емоции на някаква тежка фиксация от страна на Корнелия Нинова към Бойко Борисов и от невъзможността й да живее без него\", каза още депутатът от ГЕРБ...\" - в. \"Труд\".\"ГЕРБ отхвърли искането на лидера на БСП да бъде организирана лидерска среща, на която да бъде направен анализ на българския преход от социализъм към капитализъм. \"Днес разбрахме, че Корнелия Нинова иска да правим някакви анализи. Напомням ѝ, че Народното събрание не е аналитичен център, а законодателен орган. Ако имат предложения за законодателни промени, ние обявихме, че ще ги подкрепим, свързани със силови групировки, кражби, престъпления, концесии - каквото кажат, само да го предадат в подходяща юридическа форма... Това каза депутатът от ГЕРБ Тома Биков в отговор на заявката на БСП за внасяне на вот на недоверие към управляващите след окончателното гласуване на бюджета, цитиран от \"Епицентър.бг\". \"Иначе можем да анализираме дълго, готови сме и да анализираме\", коментира той. \"Г-жа Нинова обяви, че имали Консултативен съвет, който ще пише текстове за целия Преход, до момента не сме получили никакви текстове\", заяви Тома Биков. \"На пресконференцията на БСП бяха хвърлени безпочвени твърдения и коментари по отношение на ГЕРБ\", посочи той. \"За това, че сме се молили за коалиция с БСП - обявихме, че няма да правим коалиция с БСП и ДПС преди изборите. За разлика от тях, които се гънеха и не можеха да кажат с кого могат да управляват\", обясни Тома Биков. Той допълни, че държавата функционира и без Деница Златева като министър на Българското Председателство и Корнелия Нинова като председател на парламента. \"Емоциите в БСП са предизвикани от \"тежка фиксация на Нинова към Борисов и невъзможността ѝ да живее без него. До момента не сме получили предложенията им за ревизия на целия преход\", съобщи Тома Биков. По думите му управляващите ще подкрепят разследване на концесиите, силовите групировки и \"каквото те кажат\", стига да е представено в адекватна юридическа форма. Също като Нинова и Биков коментира санкциите срещу Русия. Той подчерта, че позицията на ГЕРБ е \"позицията на ЕС и НАТО\"...\" - в. \"Стандарт\".\"Премиерът Бойко Борисов определи като политическа атака, конспирация и саботаж изравянето на павета по ремонтиращия се столичен бул. \"Дондуков\". Борисов отваря с гняв темата в края на правителственото заседание в сряда, става ясно от разпространената стенограма. Преди дни изпълнителят на ремонта \"Трейс груп холд\" обяви за провокативно премахването на павета в нощта на 23 ноември. На следващата вечер мъж отново бе заснет как вади павета. В неделя около 200 души, половината съветници и активисти от БСП, протестираха срещу кмета Йорданка Фандъкова. \"Между другото, гледах клипа за протестърите, които изравят паветата по \"Дондуков\". Гледахте ли го? Облечен с жилетка като на работниците, за да не би някой, ако го види, да каже, че... Представяте ли си каква наглост е това, каква политическа атака - да отидеш, да разровиш готова улица, само за да можеш на другия ден да снимаш и да организираш протести. Смятайте какъв противник имаме срещу нас!\", отсича Борисов. Фандъкова обяснява, че \"това е престъпление, защото...\", но премиерът я прекъсва с думите: \"То, че е престъпление, е факт. Но каква деградивна мисъл трябва да имаш - сега да седнем да мислим и да отиваме да разровим нещо, да го направим така, че да уязвим на другия ден\". И продължава: \"Това са саботажи, конспиративна дейност, това е същността на оцеляването им над сто години. Това е същността на действието - конспиративна, взривяват влакове, линии, мандри...\". \"Когато говори за БКП, Борисов да си извади партийната книжка от БКП и молбата за напускане от МВР, за да остане в БКП\", отвърна по-късно Корнелия Нинова. \"Очевидно Марковски (б.ред. - адвокатът на премиера по делата за клевета, които двамата с лидерката на БСП водят един срещу друг) го е научил вече как да говори така, че да не бъде осъждан. Не казва нищо конкретно като имена, партии, но прави внушения. Или да казва конкретно какво има предвид, или ще стане като с наркотрафикантите - ще се наложи да го казва в прокуратурата\", закани се тя...\" - в. \"Стандарт\".Мораториумът върху включването на нови медикаменти в списъка на здравната каса също е сред актуалните теми на вестниците в сряда.\"Пациентските организации излизат на протест заради решението и догодина да са забранени новите лекарства, а Касата да покрива по-евтините, но не маркови генерични лекарства. Това стана ясно след приемането на бюджета за здраве на второ четене от парламентарната комисия по бюджет и финанси вчера. Пациентските организации също така са внесли писма до посланиците в България с искане на подкрепа. В официалното си становище от федерацията алармират, че промените в закона не само застрашават живота и здравето на хората с хронични заболявания в България, но и нарушават Конституцията.\" - в. \"Стандарт\".\"Пациенти се оплакват в ЕС от мораториума, касата уверява: никой не остава без лечение Ще загубят ли пациенти достъп до най-модерното лечение, ако касата въведе мораториум върху нови лекарства от 1 януари догодина. Български пациентски организации поставиха този въпрос вчера на чуждите посланици у нас. Очаква се тази седмица мораториумът да бъде окончателно приет с второто четене на бюджета за здраве за 2018 г. Писмо до дипломатите от ЕС срещу временната забрана внесоха от Българският пациентски форум и се събраха на протест пред мисията на Италия. Българите ще станат здравни мигранти - ще са принудени да търсят лечение в чужбина, обясниха от организацията защо се обръщат към дипломатите. Догодина касата ще продължи да заплаща всички терапии, които досега са били изцяло или частично финансирани от нея, реагираха веднага от НЗОК. Готвеният мораториум се отнася само за нови лекарства, както и за тези, които вече са включени в позитивния лекарствен списък, но реимбурсацията им трябваше да започне догодина, потвърдиха още веднъж от НЗОК. Според проекта те няма да се плащат 1 г., вместо тях касата поема лечение с генерични лекарства. Това според протестиращите е геноцид, защото голяма част от медикаментите са единствените, които помагат при някои групи заболявания като онкологични, белодробни, редки детски болести. Пациентите досега не са имали достъп и чакат т.нар. нови молекули, които са животоспасяващи, обясни Иван Димитров от пациентския форум. При подобен мораториум в Сърбия, който продължава 4 г., вече са се натрупали 400 иновативни препарата и сега касата там трябва да ги реимбурсира. Целта на подобни забрани е касата \"да си поеме дъх\", като за въпросния период не увеличава перото за лекарства, обясни по-рано шефът на НЗОК Камен Плочев. Животът на нито един пациент няма да бъде застрашен, още по-малко - да се засегнат здравето и животът на деца и пациенти с тежки заболявания като белодробните и онкологичните, категорични бяха вчера от НЗОК. 42% от парите за здраве у нас отиват за плащания към търговци и по този показател сме на 1-о място в ЕС, напомнят оттам. Мораториумът е крайна мярка, но генеричните лекарства като по-евтини осигуряват достъп до лечение на много повече хора - така председателят на УС на Българската генерична асоциация Николай Хаджидончев подкрепи идеята за временно замразяване на новите молекули. Според него обаче готвената забрана трябва да бъде последвана от цялостна реформа в здравеопазването...\" - в. \"24 часа\".\"НЗОК няма да допусне нито един пациент да остане без терапия и по този начин да бъде застрашен животът му, както се спекулира в някои медии. Още по-малко това да засегне здравето и живота на деца и пациенти с тежки заболявания, каквито са белодробните и онкологичните. Това заявяват от НЗОК по повод днешния протест на Федерация \"Български пациентски форум\" срещу мораториума, приет на първо четене от депутатите, догодина Националната здравноосигурителна каса (НЗОК) да заплаща нови лекарства. Анализ на Евростат посочва, че България е държавата в ЕС, която отделя най-голям процент от парите за здравеопазване за плащания към търговците на дребно и доставчиците на медицински стоки. Страната ни заделя за тази цел над 42 процента годишно от парите за здраве. Нека българските пациенти и техните близки имат доверие в НЗОК и бъдат спокойни, че институцията гарантира тяхното лечение, категорични са от НЗОК.\" - в. \"Сега\".В. \"Дневник\" съобщава, че МВР проверява отряда за борба с тероризма: \"Министърът на вътрешните работи Валентин Радев е назначил комплексна проверка в Специализирания отряд за борба с тероризма, съобщи БНР. Проверката е по сигнал на служители в отряда. Те са подготвили писмо, в което обвиняват командира на поделението Георги Гайков в неправомерни назначения, лошо управление на спецотряда и използването на служебни ресурси за лични цели. Писмото е подписано от над 20 служители и е изпратено и до вицепремиера Красимир Каракачанов. В него те твърдят лоши практики в управлението на баретите, недобра кадрова политика, подчинена на личностни взаимоотношения и нарушаване на основните приницпи на работа в МВР. Георги Гайков оглавяваше отряда за борба с тероризма през 2014 година, когато при акция за обезвреждането на барикадирал се стрелец в Лясковец, загина командосът Емил Шарков, а трима бяха ранени. Гайков се смята за приближен до тогавашния главен секретар на МВР и настоящ ръководен кадър в партия \"Атака\" Светлозар Лазаров. Той беше назначен от бившия вътрешен министър Цветлин Йовчев през октомври 2013 година. В началото на втория кабинет на Бойко Борисов, Гайков е сменен от поста шеф на спецотряда. Трагичният инцидент от Лясковец е споменат и в писмото на баретите. \"По негово време е и добилия печална слава случай \"Лясковец\", при който настъпиха тежки последствия и загуби не само за държавата, а и за служителите от отряда. Беше изгубен човешки живот и пострадаха 4-ма служители, като за взетите решения за смяна на ръководни служители, никой не се осмели да му потърси отговорност. Служителите пишат, че Гайков и негови приближени \"извършват тотална саморазправа с неудобни служители\". \"Страхът и притеснението от реваншизъм и \"изпадане в немилост\" изцяло са превзели структурата ни, до степен, че служителите вече се страхуват дори да си разговарят по между си. Върху нас се упражнява се натиск, изразяващ се в поставяне на занижени оценки, противопоставяне на служители чрез несправедливо разпределение на допълнителни средства. за работа за специфични условия на труд, като служители, които не са приближени на командира на СОБТ биват лишавани от такова допълнително материално стимулиране, притискане на служители да пишат едни срещу други, отправяне на заплахи за премествания на служители в други структури или извършване на структурни промени и др. Толерират се служители с недостатъчна подготовка, единствено паради лоялност към командира и сляпо подчинение\", пише още в писмото.\"", "date": "2017.11.29", "title": "ГЕРБ отказаха лидерска среща с Нинова, протести срещу мораториума на НЗОК, МВР проверява антитерористите...    "}
{"url": "https://news.bg/int-politics/tilarsan-moskva-prodalzhava-da-se-darzhi-agresivno.html", "text": "Русия продължава агресивното си поведение срещу съседите си, намесва се в избори, насърчава недемократични идеи. Това заяви държавният секретар на САЩ Рекс Тилърсън в словото си в научно-изследователския център \"Удроу Уилсън\".Тилърсън посочи, че Западът се стреми към \"нови, продуктивни отношения с постсъветска Русия\", които в сегашния момент изглеждат илюзорни.\"Искаме Русия да е конструктивен съсед на Европа и трансатлантическата общност като цяло, но този избор трябва да бъде направен от Русия\", подчерта той.По думите му, Москва може да продължава да се самоизолира и обеднява, нарушавайки реда на международната сцена и ограничавайки свободата вътре в страната. Алтернативата е да бъде силна като даде свобода на гражданите си и бъде фактор на стабилността в международен план.Като условие за създаване на конструктивни отношения с руската страна Тилърсън посочи намирането на изход от конфликта в Украйна.\"Казах на руснаците: никога няма да се върнем към нормалните отношения докато не решим въпроса с Украйна.\" - поясни той.Същевременно той отбеляза, че има и сфери, в които САЩ и Русия си сътрудничат - за победата на ИДИЛ в Сирия и вероятно бъдещо сътрудничество в Афганистан, предадоха информационните агенции.", "date": "2017.11.29", "title": "Тилърсън:  Москва продължава да се държи агресивно"}
{"url": "https://news.bg/world/facebook-twitter-i-google-svidetelstvat-za-ruska-namesa-v-brekzit.html", "text": "Компаниите Facebook и Twitter се съгласиха да предоставят на британските власти информация за активността на руските акаунти по темата за Брекзит, предаде Би Би Си.В средата на декември представители на Facebook ще отговорят на въпроси на британската избирателна комисия.От Twitter съобщават, че през близките седмици ще предоставят поисканата информация във връзка с разследването за руска намеса в кампанията за Брекзит.Според информация на Би Би Си, от Google също са откликнали на запитване от комисията.По-рано шефът на комисията по цифрови технологии, култура, медии и спорт към Камарата на общините - Деймиън Колинс, изпрати до управляващите органи на социалните мрежи писмо с искане да бъде предоставена информация за руската намеса в периода преди референдума за Брекзит.Британският представител на Facebook Саймън Милнър заяви, че компанията смята да съдейства на разследванията на властите в САЩ и Великобритания за фалшивите новини.Един от британските шефове на Twitter - Ник Пикълз, съобщи, че социалната мрежа засича над 3.2 милиона подозрителни акаунта седмично и около 450 хиляди подозрителни опита за логване дневно.По-рано премиерът на Великобритания Тереза Мей заяви, че британските власти се отнасят сериозно към темата за руската намеса в изборния процес или в демократичните процеси в която и да е страна.", "date": "2017.11.29", "title": "Facebook, Twitter и Google свидетелстват за руска намеса в Брекзит"}
{"url": "https://news.bg/bulgaria/zaledyavaniya-po-patishtata-na-shipka-ima-magla.html", "text": "Пътните настилки в страната са предимно мокри и заснежени, по усойните места заледени, почистени и обработени, съобщиха от АПИ.Времето над страната е предимно облачно. Температурите са в интервала от -12° до 8°.Слаб вятър духа в областите Видин, Разград, Силистра, Смолян и Търговище.Ограничена видимост поради мъгла:- до 50 м в района на Северна скоростна тангента /обл. София/;- до 100 м в района на прохода \"Шипка\". Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. няма ограничения.няма ограничения. няма ограничения. няма ограничения.няма ограничения. няма ограничения. - \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Превала\" - забранен за движение на товарни автомобили с ремаркета и полуремаркета.- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево;- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.;Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 05.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-358: Движението по път III-358 Шипково - Рибарица от км 13+100 до 32+800 е ограничено за МПС над 12 тона поради снегопочистване. Срок до 30.11.2017 г.Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.:Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.Временно са въведени следните ограничения за движение на МПС:Път ІІ-37: Движението по път ІІ-37 гр. Батак - гр. Доспат се ограничава за товарни автомобили с ремаркета и полуремаркета. Движението в района се регулира с пътни знаци. Срок за изпълнение до 29.11.2017 г.Път III-843: Тежкотоварните МПС над 12 т да се движат без ремаркета и полуремаркета по път III-843 Велинград - Сърница;Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път ІІ-53: Движението по път II-53 с. Бяла - гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.Временно са въведени следните ограничения за движение на МПС:Път ІІ-37: Движението по път ІІ-37 гр. Батак - гр. Доспат се ограничава за товарни автомобили с ремаркета и полуремаркета. Движението в района се регулира с пътни знаци. Срок за изпълнение до 29.11.2017 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.", "date": "2017.11.29", "title": "Заледявания по пътищата, на Шипка има мъгла"}
{"url": "https://news.bg/int-politics/kndr-se-hvali-novata-im-mezhdukontinentalna-balistichna-raketa-mozhela-da-udari-sasht.html", "text": "Северна Корея обяви, че новият тип междуконтинентална балистична ракета \"Хуасонг-15\", която беше изстреляна рано сутринта тамошно време, може да удари цялата континентална част на САЩ, съобщават местните държавни медии.\"Междуконтиненталната балистична ракета Хуасонг-15, въоръжена с тежка бойна глава, е способна да порази цялата континентална територия на САЩ\", се подчертава в информация на официозната севернокорейска новинарска агенция.Пхенян също така се похвали в телевизионно обръщение, че Северна Корея вече имала напълно развити ядрени сили.\"Севернокорейският вожд Ким Чен-ун обяви, че страната е осъзнала огромната историческа кауза за завършването на държавната ядрена сила\", се допълва в информацията на официозната агенция.Северна Корея подчерта, че разработването на оръжието щяло да защити страната срещу \"американската империалистическа политика за ядрено изнудване и ядрена заплаха\".", "date": "2017.11.29", "title": "КНДР се хвали - новата им междуконтинентална балистична ракета можела да удари САЩ"}
{"url": "https://news.bg/world/lodka-prizrak-s-osem-tela-dostigna-yaponskoto-kraybrezhie.html", "text": "Дървена лодка с осем тела е достигнала японския бряг, предаде Би Би Си.Тя е намерена в неделя на плаж в префектура Акита. Някои от телета са били разложени до кости. Властите се опитват да установят кои са загиналите хора и откъде са дошли.Японският телевизионен канал NHK съобщи, че 7-метровата лодка е открита близо до град Ога. На борда не е имало никакви навигационни уреди.Такива плавателни съдове с мъртви тела, наричани \"кораби-призраци\", сравнително често достигат японското крайбрежие. Смята се, че става дума за риболовни съдове от Северна Корея.Агенция \"Киодо\" съобщи, че според бреговата охрана, намерената в неделя лодка също идва от Северна Корея.В петък подобна дървена лодка с осем живи пътници доплува до японския бряг. Един от тях е обяснил, че са севернокорейски рибари, които ловят калмари. Заради проблеми с лодката се озовали на японското крайбрежие.Агенция \"Ройтерс\" съобщи, че през уикенда на остров Садо са намерени две други тела. При тях са намерени севернокорейски цигари и други вещи с етикети на корейски език.Бреговата охрана на японските градове постоянно се сблъсква с подобни случаи и периодично предприема спасителни операции в помощ на севернокорейските рибари.Според кореспондентката на Би Би Си Селия Хатън, корабите-призраци се появяват поради това, че Северна Корея се опитва да преодолее глада като увеличи улова. Това принуждава рибарите да излизат в морето със стари, зле оборудвани съдове и да отиват твърде далече. Освен това в подобни лодки липсват и системи за подаване на сигнал за бедствие.", "date": "2017.11.29", "title": "Лодка-призрак с осем тела достигна японското крайбрежие"}
{"url": "https://news.bg/int-politics/tramp-za-izstrelyanata-raketa-ot-kndr-situatsiya-s-koyato-shte-se-spravim.html", "text": "Американският президент Доналд Тръмп коментира по повод изпитанието на междуконтинентална балистична ракета от страна на Северна Корея, че това няма да промени позицията на САЩ към изолираната комунистическа държава, като увери, че \"това е ситуация, с която ще се справим\", съобщава \"Ройтерс\".От своя страна военният министър на САЩ Джеймс Матис обяви, че изстреляната ракета от Северна Корея е междуконтинентална балистична.По думите му, тя е достигнала най-голяма височина от всичките изстреляни досега ракети от страна на Пхенян.В изявление на НАТО се подчертава, че поредното ракетно изпитание на Пхенян подкопава регионалната и международната сигурност. Алиансът призовава Северна Корея да поднови диалога с международната общност.От своя страна премиерът на Япония Шиндзо Абе обяви, че неговата страна е поискала спешно заседание на Съвета за сигурност на ООН заради поредната провокация на Северна Корея.", "date": "2017.11.29", "title": "Тръмп за изстреляната ракета от КНДР: Ситуация, с която ще се справим"}
{"url": "https://news.bg/interviews/do-3-godini-bdzh-razchita-da-pusne-novite-vlakove-po-relsite.html", "text": "След получената подкрепа от страна на държавата за закупуване на нови влакове, кажете как ще се осъществи процедурата?Получената подкрепа предоставя възможността за насочване на Капиталовия трансфер на дружеството за финансиране на покупката на нови влакове. До този момент той не беше ползван по предназначение и беше разходван предимно за покриване на стари задължения. Тук е мястото да отбелжа, че получената държавна подкрепа е благодарение на нотификацията от Европейската комисия, като това е резултат от положените усилия в последните години на екипите на Министерство на транспорта, информационните технологии и съобщенията и \"Холдинг БДЖ\" ЕАД. Успяхме да докажем, че дружеството е жизненоспособно.Затова сега ще можем да насочим Капиталовият трансфер за закупуването на нов подвижен състав, тъй като този, с който оперираме в момента, е морално остарял. Като изключим закупените през 2005 г. мотрисни влакове, всичко друго е на възраст около 40 години, включително и вагонният парк, който се експлоатира. Предполагам, че в рамките на три години ще започнем да получаваме новите подвижни състави, но нека се има предвид, че текат процедури, които трябва да се извървят и в този процес има независещи от нас фактори.Бихте ли разказали малко повече за обществената поръчка?Обществената поръчка се базира на анализ, изготвен от широк кръг експерти, пряко ангажирани с работата в сектора - от Министерство на транспорта, информационните технологии и съобщенията, ИА \"Железопътна администрация\", Национална компания \"Железопътна инфраструктура\" и не на последно място от \"Холдинг БДЖ\" ЕАД. Трябва да отбележа и факта, че анализът от своя страна стъпи въз основа на изготвен доклад от специалисти от 3 университета - Висшето транспортно училище, Техническия университет и Университета за национално и световно стопанство. В него са очертани потребностите на дружеството за цялостната му модернизация. Колко влака може да очакваме да бъдат закупени и на каква стойност?За цялостното обновяване на подвижния състав в \"БДЖ-Пътнически превози\" са необходими общо 84 влака. Направеният разчет към момента показа, че необходимата сума, е в порядъка от 800 млн. до 1.3 млрд. лв. Това е огромна сума, с която сме наясно, че не разполагаме. Затова сме разделили обновяването на целия подвижен състав в няколко етапа.Затова и очакваме и доставката на 41 електрически и дизелови мотриси, която се явява първи етап от общата модернизация на дружеството. В изискванията към участниците ще заложим да получим още през първата година след сключване на договор поне 10 броя, за да могат и нашите клиенти да получават по-комфортна услуга възможно най-скоро. Стойността ще стане ясна след приключване на процедурата по ЗОП.Какви влакове планирате да бъдат закупени и за кои линии?Повечето влакове ще бъдат електромотрисни влакове с различен брой секции, а 5 от новите машини ще бъдат с дизелова тяга. Те ще бъдат разделени на 3 типа съгласно предназначението им: 6 за пътуване на дълги разстояния, 25 за пътуване на кратки разстояния и за крайградските зони, както и 10 за регионални превози. Ние като основен превозвач на пътниците в страната трябва задължително да отговорим на техните нужди. Общините и областните центрове са доста активни в това отношение, което е много важно за нас. Обратната връзка с нашите клиенти е едно от нещата, което е като стожер за нас, чрез нея се опитваме да съобразим и Графика за движение на влаковете. Така или иначе се стремим оптимално да задоволим тези потребностите и да отговорим на изискванията на хората, затова и решението по кои линии ще бъдат пуснати новите влакове е съобразено до някаква степен с това. Другото обстоятелство, с което ще се съобразим и къде ще бъде най-ефективното приложение на новия подвижен състав. Безспорно по обновената инфраструкура ползата ще е най-голяма. Но пак казвам, че ще се опитаме да задоволим потребностите на нашите клиенти по цялата жп мрежа.Очакванията на обществото към БДЖ са особено засилени, тъй като основно дружеството изпълнява социална функция. Ваш приоритет е да повишите качеството на услугата за пътниците. Какви са целите, които си поставяте в тази насока и какви са реалистичните срокове?Така е. Интересът на обществото към качеството на услугата е съвсем правилно да е по-голям и обществото да е по-взискателно. Затова нашата основна цел е свързана с подобряване качеството на предлаганата услуга. За съжаление има натрупани проблеми през годините, които рефлектират било то чрез работната сила, тоест човешкият фактор, било през организационни и други дейности и е малко по-трудно нагласянето в друга посока. Една от стъпките, които правим е привличането на млади кадри, работим успешно с няколко учебни институции в цялата страна. И мисля, че вече могат да се забележат и положителни резултати.С цел повишаване качеството на услугата, през следващата година предвиждаме да подобрим условията при пътуване, както и качеството на обслужване на клиентите в гарите и бюрата за продажба на билети. Също така полагаме усилия и по внедряването на билетоиздаващата система. За съжаление, по проекта за внедряването, работим с по-бавни темпове, отколкото на мен ми се иска, но все пак това е един изключително сложен процес. Той е свързан с различни фактори и да не забравяме, че внедряването на една съвременна билетоиздаваща система, която ще позволи още по-добро обслужване на клиентите и чрез която ще стигнем до момента, в който от телефона ще си купуваме билет за влака, докато например пътуваме към жп гарата. Тя ще подобри не само услугата, но и ще ни спести много време. Всичко това няма как да стане от днес за утре, затова нека да имаме още малко търпение.Какви други позитивни промени предвиждате в дружеството?Както споменах вече, работим добре с няколко учебни заведения не само в София, но и в страната. Наскоро бяха проведени редица работни срещи с тях. По време на които бяха дискутирани актуалните проблеми, състоянието и перспективите за развитието на професионалното образование и обучение в областта на железопътния транспорт. За нас е особено важно сътрудничеството с учебните заведения, които предлагат не само железничарски, но и технически специалности, защото ние се нуждаем от квалифицирани кадри. Вярваме, че бъдещето е в младите специалисти, които да доразвият и модернизират облика на железницата", "date": "2017.11.29", "title": "До 3 години БДЖ разчита да пусне новите влакове по релсите"}
{"url": "https://news.bg/health/spiraneto-na-finansiraneto-na-novi-molekuli-bezumie-i-zaplaha-za-zhivota-na-patsientite.html", "text": "От пациентски организации \"Заедно с теб\" обявиха, че не подкрепят предложения мораториум на финансирането на нови молекули за 2018 г.Според тях това е \"политическо безумие и е заплаха за живота на пациентите\".От \"Заедно с теб\" допълват, че като пациентски организации подкрепят прогенеричната политика, защото \"иновативни лекарства може да има за нас, когато публичните средства се изразходват разумно и контролирано\".\"За съжаление в България липсва политическо желание за разширяване на изразходването на генерични лекарства там, където е възможно и може да се осигури качествено лечение\", изтъкват от организацията.От \"Заедно с теб\" допълват, че \"политици и управляващи се заиграват с нас, пациентите, както и с фарма бизнеса, противопоставяйки ни некоректно едни на други\".\"Категорично считаме, че пациентите не трябва да бъдат лишавани от новите иновативни медикаменти, които са достъпни за гражданите на ЕС, но не и за българските\", подчертават от пациентските организации.От \"Заедно с теб\" отбелязват, че е факт, че НЗОК е финансова институция, която разполага с фиксиран бюджет, но е \"недопустимо пациенти с тежки заболявания, в това число: остра левкемия, рак на белия дроб, повторно възникнал рак на гърдата, ревматоиден артрит и др., да стават жертва на невъзможността на институциите да контролират разходите на публични средства\".\"За съжаление никой от институциите не се заема с контрола, а се избира последствията да ги носи най-уязвимата група в здравеопазването - пациентите\", завършва позицията на пациентски организации \"Заедно с теб\".", "date": "2017.11.29", "title": "Спирането на финансирането на нови молекули - безумие и заплаха за живота на пациентите"}
{"url": "https://news.bg/regions/blizo-3-godini-sled-otkrivaneto-metrostantsiya-letishte-sofiya-proteche-ot-snega.html", "text": "Четвъртък, 2-ри април 2015 година - откриват столичното метро до летище София. Влакчетата са пуснати в движение по новото трасе в 13 часа, а до полунощ всички пътници по новата отсечка пътуваха безплатно. Министър-председателят Борисов заедно с министрите си и с благодарности към \"Началника\" откри новото метро и прикани медиите да видят колко урбанизирано е всичко около новата метростанция.Ноември 2017 година, 2 години и осем месеца след откриването, при първият сериозен сняг - метростанцията протече. Информацията споделиха граждани във Фейсбук.Според коментарите и информация, която са получили граждани от Метрополитен: \"събира се вода, защото не е покрита цялата метростанция, а не е покрита, защото иначе лятото ще се образува парников ефект\".Друго получено обяснение е, че \"не са очаквали да има толкова много навявания и затова не са сложили решетката досега\".От софийския \"Метрополитен\" обясняват, че локвите са от разтопен сняг, а той е попаднал вътре, защото служителите не са затворили решетката, която пази от сняг и вода. Водата е почистена и решетката ще бъде затворена, след като спре движението.\"Жалузата, която е трябвало да бъде затворена, не е била затворена и по тази причина се е допуснало след това разтопяването на снега да се превърне във вода, тъй като станцията е открита по съображения на \"Пожарна безопасност\". В случая вятърът е бил достатъчно силен, за да може да вкара снега. Но дори да попадне долу, няма никакъв проблем за движение на влаковете, така че ние нямаме нито една секунда закъснение\", обяснява инж. Красимир Савов - заместник-директор на \"Метрополитен\".Савов допълва, че този \"пропуск, наш пропуск е незатварянето на жалузата. Това ще стане или тази нощ, или утре сутринта, тъй като е необходимо да се преустанови движението, да се изключи напрежението. Тогава може да се качват горе.\"Припомняме и казуса с ремонта на ремонта на булевард \"Дондуков\", където премиерът видя саботаж в изравяне на павета. \"Каква деградивна мисъл трябва да имаш - сега да седнем да мислим и да отидем да разровим нещо, да го направим така, че да уязвим на другия ден\", коментари Борисов в началото на вчерашното правителствено заседание. Припомняме, , на 17 ноември, движението по бул. \"Дондуков\" беше възстановено. Ремонтът на емблематичния столичен булевард се превърна в една от най-обсъжданите теми във връзка с ремонтите в София.Първоначално дебатите започнаха относно това  и .Остри реакции бяха предизвикани и от начина на ремонтиране на булеварда - столичани скочиха, че  не се поставят по съвременна технология.", "date": "2017.11.29", "title": "Близо 3 години след откриването, метростанция летище София протече от снега"}
{"url": "https://news.bg/politics/dps-i-patriotite-v-istoricheski-sblasak-v-parlamenta.html", "text": "Отдалечаваме се от нормалността, алармира лидерът на ДПС Мустафа Карадайъ в декларация от трибуната на Народното събрание.Националистите застрашават мира и стабилността в региона, категоричен бе той, а повод за гнева му стана факелното шествие на патриотите от уикенда.Според него с поредица от факелни шествия, организирани от ВМРО и други националистически организации, се афишира \"напиращият реваншизъм този път в рамките на исторически реминисценции, опити на използване на исторически факти като договори, чието действие е отдавна суспендирано от последващи договори\".По думите му това представлява опасен опит за прекрояване на национални граници. Според Карадайъ това е недопустимо, защото отрича основни принципи на нашия общ европейски дом. ДПС остро осъжда този акт и тези действия и категорично настоява Народното събрание и правителството да се разграничат от антидържавните прояви на националистите и да потвърдят категоричната позиция на държавата ни, за която основен приоритет е установяването на траен мир в региона и в Европа, посочи Мустафа Карадайъ.Мирът и стабилността са в основата на всеки успех на държавата за просперитет и гарантирано бъдеще, убеден е лидерът на ДПС. Те не се даденост и за тях трябва да се полагат усилия, е позицията му. Патриотизмът трябва да е вътре у всеки един от нас и няма нужда от афиширане, обясни Мустафа Карадайъ.Патриотизмът обединява и сближава, а национализмът разединява и руши, допълни още той.Реакцията на Обединените патриоти не закъсня. Юлиан Ангелов от патриотите обвини ДПС, че работят срещу интересите на страната и обслужват чужди интереси. За пореден път се разкрихте, познахте, че сте антибългарска партия, обвини той. Срам, подчерта Ангелов. Той припомни, че за България Ньойския договор е несправедлив и е разделил народа ни.ДПС използвали всякакви номера да очернят патриотите, по мнението му. Вие лъжете и манипулирате, категоричен бе Юлиан Ангелов. Целта на ДПС била да се доберат до властта, но нямало да им се получи. Вие сте вредни за българската държава, каза патриотът. Той припомни, че наближава Коледа - важна дата за партията на Мустафа Карадайъ.По Коледа в ДПС се случват чудеса, припомни Ангелов. Патриотът нарече ДПС еничари, което му донесе санкция \"забележка\" от председателя на парламента Цвета Караянчева. Йордан Цонев скочи и поиска за обидата Юлиан Ангелов да бъде отстранен от заседанието.", "date": "2017.11.29", "title": "ДПС и патриотите в исторически сблъсък в парламента"}
{"url": "https://news.bg/health/manolova-zaplashi-da-sezira-ks-za-moratoriuma-za-lekarstvata.html", "text": "Омбудсманът Мая Манолова ще сезира Конституционния съд, ако текстове в проектозакона за бюджета на Националната здравноосигурителна каса за 2018 г. не отпаднат.Става дума за предвидените промени, с които се въвежда мораториум върху сключването на договори от болниците по нови клинични пътеки, както и върху заплащането от НЗОК на нови лекарствени продукти, с ново международно, непатентно наименование. В проектозакона не е предвидена възможност за изключения.Манолова изтъкна, че забраните ограничават конституционното право на българските граждани на достъпна медицинска помощ и качествено здравеопазване.Омбудсманът изпрати в петък трета поред препоръка до председателя на НС Цвета Караянчева и депутатите срещу мораториума.\"Мораториумът узаконява статуквото, на практика блокира промяната и се предполага, че тези, които го налагат харесват ситуацията и по отношение на лекарствата, и по отношение на състоянието на болничната помощ\", обясни Манолова. Според нея с тези промени \"с едно зачеркване, с една запетая, направена с химикалка, могат да бъдат лишени от надежда за живот десетки хиляди български граждани\".Мая Манолова обясни, че става въпрос за 25 млн. лв., които ще бъдат спестени на фона на 1 млрд. лв., които плаща Здравната каса за лекарства.\"За мен като омбудсман, като човек, като гражданин, човешкият живот няма цена. Как решаваш с тези 2% да лишиш хора от надеждата да бъдат излекувани? Аз не разбирам как може да се пристъпи към подобна мярка\", възмути се общественият защитник.", "date": "2017.11.29", "title": "Манолова заплаши да сезира КС за мораториума за лекарствата"}
{"url": "https://news.bg/economics/bez-promeni-v-biznes-klimata-prez-noemvri.html", "text": "През настоящия месец ноември общият показател на бизнес климата в България остава на приблизително същото ниво като през предходния месец октомври. Това сочат данни на Националния статистически институт (НСИ) за стопанската конюнктура за ноември 2017 г.Подобрение в стопанската конюнктура се наблюдава при промишлеността и търговията на дребно. В сектора на услугите няма промяна на равнището спрямо предишния месец. В сектора на строителството показателите се понижават.Показателят за бизнес климата в промишлеността се повишава с 1.2% спрямо октомври. Това се дължи на оптимистичните очаквания на промишлените предприемачи за бизнес състоянието на предприятията през следващите шест месеца. Същевременно с това обаче настоящата производствена активност се оценява като леко намалена, докато прогнозите за дейността през следващите три месеца са по-благоприятни.Най-сериозната пречка, затрудняваща в голяма степен предприятията, продължава да бъде несигурната икономическа среда, както и недостига на работна ръка.При строителството показателят за бизнес климат се понижава с 2.7% спрямо предишния месец. Това се дължи на по-резервираните оценки и очаквания на строителните предприемачи за бизнес състоянието на предприятията - те имат неблагорпиятни прогнози за следващите три месеца, въпреки че се наблюдава известно подобрение на настоящата строителна активност.Главните пречки за сектора са несигурната икономическа среда, конкуренцията в бранша и недостигът на работна ръка.Съставният показател \"бизнес климат в търговията на дребно\" се увеличава с 1.0 пункт в сравнение с октомври. Прогнозите им за обема на продажбите през следващите три месеца остават благоприятни, макар и по-резервирани спрямо предходния месец.Факторите \"конкуренция в бранша\", \"недостатъчно търсене\" и \"несигурна икономическа среда\" продължават да затрудняват в най-голяма степен дейността на предприятията.При услугите през настоящия месец ноември показателят за бизнес климат запазва нивото си от предишния месец октомври. Показателят за настоящото бизнес състояние на предприятията намалява с 1.6 пункта поради изместване на оценките на мениджърите към по-умерените мнения. В прогнозите си за развитието на бизнеса през следващите шест месеца обаче те са оптимисти, като и очакванията им за търсенето на услуги през следващите три месеца са благоприятни.По-голяма част от мениджърите очакват продажните цени в сектора да запазят своето равнище през следващите три месеца.", "date": "2017.11.29", "title": "Без промени в бизнес климата през ноември"}
{"url": "https://news.bg/politics/pravitelstveniyat-samolet-ne-e-dopusnat-da-preleti-nad-iran.html", "text": "Самолетът Aibus на авиоотряд 28, с който премиерът Бойко Борисов и водената от него делегация пристигнаха на официална среща в Саудитска Арабия, не бе допуснат да прелети над територията на Иран. Това е наложило връщане към Турция и преминаване над територията на Ирак. Разрешението за преминаване през въздушното пространство на Ирак е получено със съдействието на турските власти.Правителственият самолет е притежавал необходимите дипломатически разрешения за полет над иранското въздушно пространство, заяви вицепремиерът и министър на външните работи Екатерина Захариева в Рияд. По думите й полученият отказ за прелитане е необясним и поради тази причина днес в МВнР в София е извикан временно управляващият иранското посолство у нас. Тя изрично подчерта, че българската страна е имала официално издадено разрешение за преминаване през територията на Иран и за отиване, и за връщане, още преди осъществяването на полета и всякакви твърдения за липса на разрешение и неспазване на процедурите, са неверни и спекулативни.От правителствената пресслужба съобщиха вчера, че . Това е  в историята на дипломатическите отношения между България и Кралство Саудитска Арабия.На Кралския терминал на международното летище \"Крал Халид\" той е бил посрещнат от емира на Рияд Файсал бин Бандар Ал-Сауд и от министъра на околната среда, водите и земеделието Абдуррахман Абдул Мохсен Ал-Фадли.Маршрутът, по който правителственият самолет е минал, е известен. Самолетът е направил рязък завой близо до границата на Иран. ", "date": "2017.11.29", "title": "Правителственият самолет не е допуснат да прелети над Иран"}
{"url": "https://news.bg/politics/shest-partii-iskat-prestapleniyata-na-komunizma-da-se-izuchavat-v-uchilishte.html", "text": "Шест политически формации се обединиха в искането си да бъде изучаван комунистическия режим в България. В своята позиция, изпратена до медиите, от ДСБ/Нова Република, Да България, Зелените, ДЕОС и БЗНС искат това да стане 28 години след падането на комунистическия режим в България.По думите им, в обществото все още е налице дезинформация за комунизма като политически строй, особено сред най-младото поколение.Политическите формации припомнят, че с Решение на 40-то Народно събрание, България подкрепя Пражката декларация за Европейската съвест и комунизма от 03 юни 2008 г.Нейните идеи са доразвити в други международни актове като Резолюцията на ЕП от април 2009 г. - \"Европейската съвест и тоталитаризма\" и Резолюцията на Парламентарната Асамблея на Организацията за Сигурност и Сътрудничество в Европа от 03 юли 2009 г. - \"За ново обединение на разединена Европа\".В цитираните документи, е посочена необходимостта от информираност на обществото за извършените престъпления на тоталитарните режими.Мотивът да се изучава комунизма е, че младите хора в България нямат реална представа за същността на комунистическия режим и престъпленията, извършени от неговия репресивен апарат, както и за последствията от тях. Липсва информация, смятат от формациите.Те настояват в окончателния вариант на учебната програма да бъдат разписани адекватни критерии за учебното съдържание, които информират за престъпленията на този режим в България за периода между 1944 и 1989 г.Категорично се противопоставяме на риска информацията за т.нар. \"Народен съд\", лагерите и репресивния апарат на държавната машина да бъдат отново удобно подминати\", се казва в писмото.Длъжни сме да покажем истината такава, каквато е в нейната цялост. \"Народ, който не познава миналото си, няма бъдеще!\", мотивират се шестте политически формации.", "date": "2017.11.29", "title": "Шест партии искат престъпленията на комунизма да се изучават в училище"}
{"url": "https://news.bg/world/barnie-velikobritaniya-vse-oshte-ima-variant-da-ostane-v-es.html", "text": "Главният преговарящ от страна на ЕС за Брекзит Мишел Барние заяви, че все още има работа за вършене на преговорите за излизането на Великобритания от ЕС, информира Ройтерс.\"Все още не сме там\", каза той преди да изнесе реч за Брекзит в Берлин.По-късно Барние каза на бизнес конференция в германската столица, че ще се опита да избегне \"твърд\" Брекзит.Все още има противоречия относно Европейския съд, разкри той и добави, че Великобритания зависи от единния пазар на ЕС.По думите му Ирландия остава голям проблем на преговорите.Ще трябва да подсигурим границата между Ирландия и Северна Ирландия, подчерта Барние.Преговорите за финансите все още не са приключили, каза главният преговарящ на ЕС.Според него преходният период след Брекзит не може да бъде твърде продължителен, тъй като ще наруши член 50, предупреждавайки, че няма да има преходна фаза, ако не бъде сключено споразумение.Барние подчерта, че Великобритания все още има вариант да остане в ЕС.Трябва да бъде ясно на Обединеното кралство, че бъдещето на ЕС е по-важно от Брекзит, подчерта той и допълни, че Брюксел иска бъдещите отношения с Лондон да успеят, но търговията трябва да бъде справедлива.Ще продължим да работим, ако не постигнем споразумение през следващите две седмици, увери той.Все още не сме договорили условията за финансовата сметка, границата с Ирландия и правата на гражданите, разкри Барние.Сметката за Брекзит, въпросът за границата с Ирландия и правата на гражданите на ЕС във Великобритания са основните теми на преговори между Лондон и Брюксел. ЕС иска тези въпроси да бъдат разрешени преди да се пристъпи към преговори за бъдещите търговски отношения.", "date": "2017.11.29", "title": "Барние: Великобритания все още има вариант да остане в ЕС"}
{"url": "https://news.bg/world/izrael-ne-puska-shveytsarski-diplomati-v-gaza.html", "text": "Израел ще откаже на швейцарски дипломати достъп до Ивицата Газа след наскоро проведени срещи с лидери на \"Хамас\", обяви израелски представител, цитиран от АФП.Военният министър Авигдор Либерман е издал заповед да не се допускат дипломатите до Газа от израелска територия, поясни източникът.Заповедта ще остане в сила \"до разясняване\" на ситуацията, добави представителят, но не разкри повече подробности.Израел контролира достъпа до Газа. Другият вариант да се достигне до палестинската територия е през Египет.Във вторник швейцарският посланик за Палестина се е срещнал с шеф на \"Хамас\". Групировката и швейцарски представители са провели най-малко още една среща.\"Хамас\", ислямистко движение, което контролира Газа от десетилетие, е възприемана за терористична организация от САЩ и ЕС. Групировката е водела три войни с Израел от 2008 г.Швейцария обаче има контакти с организацията с цел поддържане на диалог с всички страни в израелско-палестинския конфликт като част от усилията за постигане на мир и спазване на човешките права.\"Хамас\" ще предаде контрола над Газа на палестинските власти в петък като част от споразумение за помирение, сключено през октомври.", "date": "2017.11.29", "title": "Израел не пуска швейцарски дипломати в Газа"}
{"url": "https://news.bg/regions/v-norma-e-piteynata-voda-v-zlatograd-no-da-ne-se-polzvat-kladentsite.html", "text": "В норма са показателите на питейната вода в Златоград, въпреки че река Върбица е мътна.Това съобщи БНТ, позовавайки се на информация от извънредното заседание на Общинския съвет в Златоград заради установено замърсяване на реката от хвостохранилище Ерма река. Водата стана мътна след обилните дъждове. Взети са проби за наличие на тежки метали.Спряно е превантивно водоподаването от два кладенеца, които черпят вода от река Върбица. Хората са предупредени да не ползват водата, докато не излязат окончателните резултати.", "date": "2017.11.29", "title": "В норма е питейната вода в Златоград, но да не се ползват кладенците"}
{"url": "https://news.bg/int-politics/borisov-se-sreshtna-s-kralya-na-sauditska-arabiya-salman.html", "text": "Българският премиер Бойко Борисов разговаря с краля на Саудитска Арабия Салман бин Абдулазиз ал Сауд. Почетен гост по време на визитата е експремиерът Симеон Сакскобургготски.\"С Негово Величество крал Салман бин Абдулазиз Ал-Сауд поставихме началото на политически диалог между България и Саудитска Арабия, чиято цел е да развие отношенията между двете страни и да насърчи партньорствата в различни сфери от взаимен интерес. Кралят ще съдейства за откриването на посолство на България в Рияд, което ще помогне за реализирането на съвместни проекти в областите на търговско-икономическите отношения, на иновациите, енергетиката, транспорта, туризма и науката\", информира в своя профил премиерът Борисов.От правителствената пресслужба съобщиха вчера, че . Това е  в историята на дипломатическите отношения между България и Кралство Саудитска Арабия.В делегацията са включени и петима министри, вицепремиерът и министър на външните работи Екатерина Захариева, вицепремиерът и министър на отбраната Красимир Каракачанов, на земеделието Румен Порожанов, на туризма Николина Ангелкова и на транспорта Ивайло Московски.По-рано днес вицепремиерът Екатерина Захариева обяви, че правителственият самолет Aibus на авиоотряд 28, с който премиерът Бойко Борисов и водената от него делегация пристигнаха на официална среща в Саудитска Арабия, не бе допуснат да прелети над територията на Иран.Това е наложило връщане към Турция и преминаване над територията на Ирак. Разрешението за преминаване през въздушното пространство на Ирак е получено със съдействието на турските власти.", "date": "2017.11.29", "title": "Борисов се срещна с краля на Саудитска Арабия Салман"}
{"url": "https://news.bg/crime/chetirima-ot-napadatelite-v-asenovgrad-ostavat-v-aresta.html", "text": "Четирима от нападателите на гребците от Асеновград остават в ареста, съобщава БНР. Това стана ясно на съдебното заседание днес.Съдебното заседание премина при засилени мерки за сигурност. В съдебната зала присъстваха част от пострадалите и техни близки, а пред сградата на съда чакаха десетки роднини на обвиняемите.Днес четирима от нападателите поискаха споразумение със съда.Искането на защитата делото да бъде върнато в прокуратурата заради допуснати процесуални нарушения беше отхвърлено от съда. В ареста остават четирима от 11-те нападатели. Припомняме трима от тях бяха пуснати под парична гаранция от по 3 хил. лв. още през юни. Всички са обвинени в хулиганство, извършено в съучастие и с особена дързост и цинизъм. Двама от нападателите са обвинени за закани за убийство, а други двама за нанасяне на средна телесна повреда.На днешното заседание съдът уважи молбата на 17-годишния Тодор Тодоров - едно от пострадалите в побоя момчета. Тодор беше конституиран като частен обвинител и като граждански ищец. Ръката на момчето е сериозно пострадала от побоя и заради това 17-годишният настоява един от обвинените да му изплати 40 хил. лв обезщетение.Следващото съдебно заседание е насрочено за 18 януари догодина.Припомняме,  цигани нападнаха първо момичета, които тренират кану-каяк в езерото \"40-те извора\", а след това инцидентът прерасна в масово сбиване. По-късно , а в последствие и още двама.Събитията предизвикаха бурни реакции в града. Хиляди се събраха на серия от протести срещу .", "date": "2017.11.29", "title": "Четирима от нападателите в Асеновград остават в ареста"}
{"url": "https://news.bg/economics/programa-za-energiyna-efektivnost-namalila-s-8130-t-vrednite-emisii.html", "text": "\"За всички нас е ясно, че времето, в което живеем, има потребност енергията да се увеличава като потребление. За това пред нас стои въпросът как по най-рационалния начин да я използваме.\" Това заяви министърът на енергетиката Теменужка Петкова по време на заключителната конференция по програма \"Енергийна ефективност и възобновяема енергия\" на Финансовия механизъм на Европейското икономическо пространство 2009-2014. Кралство Норвегия е страната донор по програмата.Това е една успешна програма, която се реализира, добави тя.От думите на Петкова стана ясно, че в началото на 2018 г ще има нова програма, а ресурсът за нея надхвърля 64 млн.лв. По програмата ще могат да кандидатстват общини, областни администрации, болници, детски градини. Ще се въвеждат ВЕИ, за да се пести енергия и да се говори за въглеродна икономика.От програмата са се възползвали над 50 бенефициенти за 26 млн.лв, спестени са над 8130 тона вредни емисии.Енергийната стратегия 2030-2050 се подготвя заедно с БАН. Тя ще е готова март 2018 и ще определи каква ще бъде стратегията в енергийния сектор. Петкова подчерта, че най-важното в сектора било да е устойчив и да има предвидимост и сигурност.По темата АЕЦ \"Белене\" Петкова изрази увереност, че ще се намери най-правилният път как да бъде използвано оборудването и площадката, която е лицензирана. Тя припомни, че след 2030 г ще има дефицит на мощности според доклада на БАН.Решение дали да се строи или не трябва да вземе Народното събрание.Жечо Станков, заместник-министър на енергетиката заяви, че над 55% са проектите в партньорство с компании донори. Средствата по тази програма за енергийна ефективност са достигнали до малките общини - 32 на брой.Между тях са избрани 11 общини, в които 15 сгради са обновени по проекта. Закупени са и машини за пелети по програмата. Той изрази убеденост, че новата програма ще бъде по-успешна.Община Бургас получи награда за най-голямо усвояване на ВЕИ. Ново село пък получи награда за най-бързо изпълнение на проект. Цялостен принос за изпълнение на програмата е за норвежката дирекция за водни ресурси.", "date": "2017.11.29", "title": "Програма за енергийна ефективност намалила с 8130 т. вредните емисии"}
{"url": "https://news.bg/crime/zaplahi-sreshtu-nash-zhurnalist-i-izdatel-predizvikaha-mezhdunarodna-sreshta.html", "text": "Председателят на управителния съвет на Асоциацията на европейските журналисти (АЕЖ) Отмар Лаходински се срещна в сряда с директора на Главна дирекция за борба с организираната престъпност Ивайло Спиридонов, съобщиха от АЕЖ.Основата тема на срещата са заплахите за живота на издателя на сайта \"Зов нюз\" Георги Езекиев и журналистката от същия сайт Мария Димитрова. На нея присъства и председателят на българската секция на организацията Ирина Недева.Припомняме, причината за заплахите срещу собственика на медията е разследване срещу групировка за търговия с наркотици, закриляна от местни полицаи. Разследването се прави съвместно между \"Зов Нюз\" и \"Бивол\". Журналистката Мария Димитрова е подала 4 жалби в полицията. Пред Нова телевизия мъжът, срещу когото са жалбите - Манчо Ковачев, призна, че е заплашвал журналиста, но сред заканите, нямало такава за убийство.Тези заплахи вече предизвикаха реакция и на \"Репортери без граници\".Отмар Лаходински, който е от Австрия, запозна Ивайло Спиридонов с дейността на АЕЖ на европейско ниво. Организацията е независим наблюдател на Съвета на Европа и е част от международна мрежа от организации, които следят и подават сигнали за нападения и натиск върху журналисти към специалната платформата за защита безопасността на журналистите на Съвета на Европа.От 2015 г. насам са заведени 150 такива сигнала и Съветът на Европа е поискал от националните правителства да предприемат мерки по тях.След ужасяващото убийство на малтийската журналистка Дафне Каруана Галиция, всяка заплаха срещу журналист трябва да бъде третирана изключително сериозно, подчерта Лаходински.На свой ред Спиридонов посочи, че заплахите срещу журналисти засягат всеки един български гражданин. Той увери, че нито един сигнал, подаден в ГДБОП не се неглижира и службата вече работи по случая във Враца.Предстоят разпити на всички свидетели, включително и на журналистите, каза Спиридонов и изрази надежда, че те ще окажат пълно съдействие.Директорът на ГДБОП показа, че е наясно с обществените очаквания и претенциите към службата, която ръководи. Той подчерта, че ГДБОП върши основна част от дейността си извън публичното пространство, тъй като приоритет е идентифицирането на престъпните групи и събирането на необходимите доказателства за дейността им.Асоциацията на европейските журналисти ще продължи да следи случая. Тя призовава българските власти да защитят правото на журналистите да информират обществото, включително и за случаи, свързани с организираната престъпност.", "date": "2017.11.29", "title": "Заплахи срещу наш журналист и издател предизвикаха международна среща "}
{"url": "https://news.bg/world/poredna-stachka-na-gratskite-ostrovi.html", "text": "Жители на гръцки острови отново излязоха на протест. След като няколко острова се вдигнаха на , стачката днес е насочен към плана на правителството да вдигне данъците.Днес стачка блокира гръцките острови Лесбос и Хиос. Според протестиращите интереса на туристите към тези дестинации значително е намалял заради бежанската вълна, а вдигането на данъците ще се отрази и върху цените дори на стоки от първа необходимост. Хотелиери и ресторантьори от островите са категорични, че след като се вдигнат данъците, те ще бъдат принудени да увеличат и цените в туристическия сектор. Всичко това би довело до фалити на хотели и заведения и пълно отдръпване на туристическия поток към тези острови.Припомняме, под натиска на кредиторите правителството на Гърция прие закон за отмяна на намалените данъци по островите. Предвидено е от началото на следващата година задълженията на островитяните да се изравни с високите данъци в цялата страна.Заради това синдикатите днес излязоха пред общините на двамата острова. Заради стачката са затворени и всички държавни учреждения. Частните фирми също не работят.Протестите срещната подкрепата и на местната управа. Кметовете на островите се обявиха напълно в подкрепа на населените места. Председателите на местните парламенти съобщават за силно напрежение между гражданите. Те настояват за спешна среща с премиера Алексис Ципрас, предаде БНР.", "date": "2017.11.29", "title": "Поредна стачка на гръцките острови"}
{"url": "https://news.bg/int-economics/ek-povishava-zashtitata-na-intelektualnata-sobstvenost-v-evropeyskiya-sayuz.html", "text": "Европейската комисия представи инициативи за по-ефикасни действия срещу нарушенията на правата върху интелектуалната собственост. Залагат се мерки за производството по трансгранични съдебни спорове и справянето с проблема с внасяните в ЕС фалшифицирани или пиратски стоки.Тези стоки представляват 5 % от общия обем на внасяните в ЕС стоки и възлизат на стойност 85 млрд. евро. Комисията също така насърчава преговорите за лицензии, които са справедливи и балансирани и възнаграждават предприятията за техните иновации, като същевременно позволяват и на други субекти да използват технологията, за да създават иновативни продукти и услуги.\"Икономическият растеж и конкурентоспособността на Европа до голяма степен зависят от инвестициите, които влагат многобройните европейски предприемачи — като се започне от стартиращите предприятия и се стигне до големите компании — в нови идеи и знания. Всеобхватният пакет, който представяме днес, подобрява прилагането и упражняването на правата върху интелектуалната собственост и насърчава инвестициите в разработването на технологии и продукти в Европа\", коментира зам.-председателят на Комисията Юрки Катайнен, който отговаря за заетостта, растежа, инвестициите и конкурентоспособността.\"Днес повишаваме нашата колективна способност да улавяме \"големите риби\" , които стоят зад фалшифицираните стоки и пиратското съдържание, вредящи на нашите дружества и работни места, както и на нашето здраве и безопасност в области като лекарствата или детските играчки. Ние също така превръщаме Европа в световен лидер със система за лицензиране на патентите, която е благоприятна за разгръщането на \"интернет на предметите\" в различни сфери — от смартфоните до свързаните автомобили\", допълва комисарят по въпросите на вътрешния пазар, промишлеността, предприемачеството и МСП Елжбета Бенковска.Приетите днес мерки включват засилване на борбата срещу фалшифицирането и пиратството. Гарантиране на еднакво високо равнище на правна защита и предсказуема съдебна рамка в целия ЕС. Насърчаване на промишлеността да се бори с нарушенията на ПИС. Намаляване на обема на фалшифицираните продукти, които достигат до пазара на ЕС. Създаване на справедлива и балансирана система за патентите от съществено значение за стандарт.", "date": "2017.11.29", "title": "ЕК повишава защитата на интелектуалната собственост в Европейския съюз"}
{"url": "https://news.bg/regions/uvolnyavat-shefa-na-otdela-za-stroitelen-kontrol-v-sofiya.html", "text": "Началникът на Регионалния отдел \"Национален строителен контрол\" в София Юлия Дъбова ще бъде освободен от длъжност. Това заяви министърът на регионалното развитие и благоустройство Николай Нанков на пресконференция в министерството.Уволнението на Дъбова в качеството и на шеф на Дирекцията \"Национален строителен контрол\" в София (ДНСК-София) е заради недостатъчен контрол и пропускане на срокове за предприемане на действия.Нанков заяви още, че ще бъде санкционирана фирмата, която изпълняваше строителния надзор на обект на столичния булевард \"Цариградско шосе\", при който . По думите му наскоро за първи път е отнет и лиценз фирма за строителен надзор за допуснати сериозни нарушения на Закона за устройство на територията.Стана ясно и че Регионалните отдели към ДНСК започват проверки в цялата страна за обезопасяване и зазимяване на строежите. Министърът напомни, че дирекцията е с ново ръководство и отчете, че над 1 400 строежа от първа, втора и трета категория са въведени в експлоатация. В същото време 131 заповеди за премахване на незаконни обекти вече са влезли в сила.Относно състоянието на язовир \"Бели Искър\" Нанков коментира, че ремонтът му ще започне след изясняване на въпроса със собствеността на съоръжението. Предстои през следващата седмица да бъде подписано споразумение между Министерството на регионалното развитие и благоустройството, Столична община, концесионера \"Софийска вода\" и Областната администрация, което ще изясни кой ще проведе конкурса и ще възложи поръчката за ремонта на язовирната стена.Все пак Нанков подчерта, че язовирната стена се експлоатира нормално, а язовирът е с намалени водни количества, които са достатъчни за осигуряване на водоснабдяването. Следва технически експертен съвет ще прецени кой е най-подходящият вариант за ремонт на стената.", "date": "2017.11.29", "title": "Уволняват шефа на отдела за строителен контрол в София"}
{"url": "https://news.bg/education/merkite-za-energiyna-efektivnost-v-smg-zaradi-dobrite-uchenitsi.html", "text": "Проектът за мерките за енергийна ефективност в Софийска математическа гимназия е на финала и до средата на декември ще приключи. Мерките ще доведат до спестяване на между 40-60% разходи за отопление и осветление. Така, вместо да отидат за ток и парно, ще отидат при учителите и децата. Това е важно за системата на образованието. Това стана ясно от думите на столичния кмет Йорданка Фандъкова по време на проверка на изпълнението на мерките за енергийна ефективност в училището.Фандъкова заяви, че всичко това се прави заради учениците, които са призьори в международни математически състезания. Инвестициите в сградата са съществени, а инвестицията е от страна на правителството.Фандъкова отбеляза, че следващата година в бюджета се залагат мерки за 5 училища за цялостна енергийна ефективност, както и проекти за 26 детски градини също за цялостно обновяване.По повод извадените павета от бул. \"Дондуков\", Фандъкова заяви, че два дни преди този случай е получавала информация от изпълнителя и надзора за още такива посегателства на паветата. Тя беше категорична, че това е и опасно, защото всеки може да попадне в образуваната дупка.От организацията \"Спаси София\" категорично отхвърлят опитите да бъдат \"пришити\" към която и да е политическа партия. В открито писмо до медиите те търсят право на отговор и обясняват, че са били \"обект на масирана медийна атака, изобилстваща от изцяло неверни, манипулативни и тенденциозни твърдения\".\"Нашата организация е партийно независима и винаги е посочвала отговорните за грешните решения в София, критикувайки подозрителното единомислие между управляващи и опозиция в общинския съвет по теми, предразполагащи към нарушаване на обществения интерес\", се казва в писмото на Спаси София.То идва ден след като по време на правителствено заседание на Министерския съвет във вторник Бойко Борисов обяви, че паветата на столичния бул. \"Ал. Дондуков\" са премахнати нарочно.", "date": "2017.11.29", "title": "Мерките за енергийна ефективност в СМГ - заради добрите ученици"}
{"url": "https://news.bg/crime/osadiha-4-ma-za-650-hil-lv-dds-izmama-vav-varna.html", "text": "Четирима подсъдими, предадени на съд от Окръжната прокуратура във Варна за укрити данъци за близо 650 000 лева, с две ефективни и две условни присъди.Предадените на съд с обвинителен акт на Окръжната прокуратура във Варна Тодор Т. от Варна, Райчо Ил. и Албена Р. от Девня и Цветомир М. от Шумен за избягване установяването на данъчни задължения в особено големи размери чрез документи с невярно съдържание, чрез които приспаднали неследващ се ДДС, получиха днес две ефективни и две условни присъди.И четиримата са признати за виновни от състав на Варненския окръжен съд по предявеното обвинение. Тодор Т. получи наказание лишаване от свобода 1 година и 6 месеца при строг режим. Райчо Ил. ще изтърпи наказание 2 години и 6 месеца ефективно при строг режим, а Албена и Цветомир са осъдени на 1 години и 6 месеца с 4-годишен изпитателен срок.Подсъдимият Райчо Ил. има зад гърба си 11 присъди, включително за данъчни престъпления и дори за трафик на хора през граница. Единственият от подсъдимите, който е с висше образование, е шуменецът Цветомир М. Останалите са с основно образование, а Албена Р. от Девня е ходила на училище до 6-и клас.Подсъдимият Тодор Т. като собственик и управител на \"Бик ремонт строй\" ЕООД, а останалите трима негови съучастници, които действали като пълномощници на дружеството, чрез неистински документи успели да избегнат установяването и плащането на данъчни задължения в особено големи размери.Сумата на неследващия се данъчен кредит за \"Бик ремонт строй\" ЕООД е в размер на 642 786 лева. Периодът, в който четиримата подсъдими действали за лично облагодетелстване за сметка на държавния бюджет, е от септември 2008 до 15 март 2010 г.Присъдата на Варненския окръжен съд подлежи на обжалване и протест пред Апелативния съд във Варна.", "date": "2017.11.29", "title": "Осъдиха 4-ма за 650 хил лв. ДДС измама във Варна"}
{"url": "https://news.bg/society/sofiyantsi-podhranvat-poynite-ptitsi-sas-zrantse-lyubov.html", "text": "Започна деветата поредна кампания \"\" за подхранване на пойните птици в София преди зимата. Кампанията е организирана от Българското дружество за защита на птиците.Благородната кауза има за цел да осигури храна на птичките докато навън има дебела снежна покривка и животните са затруднени при намирането на храна.По думите на Мариана Вълчева от дружеството за защита на птиците у нас най-подходящата храна за птиците в суровият слънчоглед. Според Вълчева птиците биха оцелели и без намесата на хората, но помощта не е излишна.Вълчева посочи и че е най-добре хранилките да се поставят на дърво и на височина, така че да не бъдат достъпни за котките. Хранилката може да бъде закачена и на тераса или прозорец.Около 2 000 хранилки за птици, разположени на територията на цялата страна, са отбелязани на интерактивна карта на БДЗП. Очаква се тази година хората да поставят и много нови хранилки. Често се случвало и трети хора, вдъхновени от благородната кауза, да се грижат за вече поставените хранилки.\"Хубаво е, че те привикват на местата, на които ние им поставяме хранилките\", допълни Вълчева.", "date": "2017.11.29", "title": "Софиянци подхранват пойните птици със \"Зрънце любов\""}
