{"url": "https://news.bg/world/navalni-e-osvoboden.html", "text": "Руският опозиционен лидер Алексей Навални е бил освободен. Няма да му бъдат повдигнати обвинения. Това е съобщил адвокатът му, цитиран от \"Ройтерс\".По-късно обаче той ще трябва да се яви пред съда. Ако бъде признат за виновен в нарушаване на закона при провеждане на демонстрации, може да бъде осъден на 30 дни затвор. Припомняме, че той бе задържан по-рано днес малко след като се появи на многохиляден протест в центъра на Москва, за да призове избирателите да бойкотират нагласените и манипулирани президентски избори в Русия, насрочени за 18 март.Полицията нахлу в офиса на Навални в Москва, като предлогът беше бомбена заплаха.Руският съд забрани на Навални да участва на президентските избори, които социологическите проучвания показват, че ще бъдат спечелени безапелационно от Владимир Путин. Въпреки че Навални заяви, че знае, че Путин ще бъде преизбран, кампанията му за бойкот цели по-слаба избирателна активност, за да се опита да хвърли сянка върху победата му.", "date": "2018.01.28", "title": "Навални е освободен "}
{"url": "https://news.bg/disasters/zastrashitelnoto-nivo-na-reka-sena-evakuira-1-500-dushi-v-parizh.html", "text": "Около 1 500 души са евакуирани в Париж заради застрашителното ниво на река Сена и възможността от наводнения, съобщи \"Ройтерс\".Властите във френската столица са посочили, че компетентните органи следят нивото на реката постоянно. Съществува голям риск от наводнения.Очаква се отводняването и спадането на нивото на реката да бъде бавно. Линията на метрото ще бъде затворена поне до края на месец януари.От съображения за сигурност в града за достъп са затворени крайбрежните алеи, не работи приземният етаж на \"Лувъра\". Корабите по Сена също са спрени.Властите съобщават, че по-тежко е положението в предградията на Париж. Там стотици домакинства продължават да са без електричество.", "date": "2018.01.28", "title": "Застрашителното ниво на река Сена евакуира 1 500 души в Париж"}
{"url": "https://news.bg/regions/patyat-ruse-byala-e-nay-smartonosnata-otsechka-u-nas.html", "text": "126 са смъртоносните отсечки по българските пътища, на които възникват стотици катастрофи с десетки убити и ранени според справка на \"Пътна полиция\" за Съюза на българските автомобилисти (СБА). Само на десет от тези отсечки са станали над 1 000 катастрофи с около 40 загинали и 100 ранени. Статистиката е за 2016 година като данните за 2017 година се очакват до края на месец март тази година.\"Пътна полиция\" посочва и пет участъка в страната, където шофьорите трябва да бъдат особено внимателни. Освен заради висока скорост и човешка грешка, на тези места има и други причини за катастрофи, които се дължат на лоша пътна настилка, недобра маркировка и други. От началото на 2018 година тежките катастрофи у нас са 429. Черната статистика на МВР показва, че при тези катастрофи са починали 40 души, а над 530 души са били ранени, като 14 от тях са в здравни заведения с опасност за живота.", "date": "2018.01.28", "title": "Пътят Русе - Бяла е най-смъртоносната отсечка у нас"}
{"url": "https://news.bg/regions/pozhar-ostavi-bez-dom-semeystvo-s-11-detsa-v-ruse.html", "text": "Пожар остави без дом семейство с 11 деца в Русе, съобщи bTV.Пожарът е бил изключително силен, той обхванал и унищожил покривите на 3 къщи. При инцидента няма пострадали, всички обитатели на сградите успели да излязат навреме. Покъщнината на домовете обаче е напълно унищожена.Установено е, че пожарът е тръгнал от покрива къща, в която под наем живее многодетно семейство. Огънят бързо преминал към покривите на съседните сгради.В гасенето на огнената стихия са участвали три екипа на пожарната. Обстоятелствата, довели до пожара, са в процес на изясняване.Съседи на семейството са обяснили, че хората в дома са се отоплявали с каквото намерят. Членовете на семейството от своя страна отказали коментар.Общината в Русе е обещала да намери временен дом за семейството.", "date": "2018.01.28", "title": "Пожар остави без дом семейство с 11 деца в Русе"}
{"url": "https://news.bg/world/zatvoriha-uchilishtata-v-11-shtata-zaradi-gripnata-epidemiya-v-sasht.html", "text": "В 11 щата в САЩ властите са обявили грипна епидемия. От понеделник се отменят учебните занятия във всички училища в щатите Айдахо, Алабама, Илинойс, Кентъки, Мичиган, Мисури, Оклахома, Северна Каролина, Тенеси, Тексас и Флорида, информира Dailymail.Здравните специалисти в САЩ препоръчват всички граждани предварително да се ваксинират срещу грип.По-рано днес стана ясно, че 37 деца са станали жертва на грипната епидемия в САЩ. Предполага се, че до края на зимния сезон броят на загиналите може да надмине два пъти сегашните. Свързаните с грипа заболявания пък се смята, че ще отнемат живота на повече от 50 хил. души според здравните власти в САЩ.", "date": "2018.01.28", "title": "Затвориха училищата в 11 щата заради грипната епидемия в САЩ"}
{"url": "https://news.bg/world/anastasiadis-vodi-na-izborite-v-kipar-spored-exit-poll.html", "text": "Настоящият кипърски президент Никос Анастасиадис води на проведените днес президентски избори в Кипр, предадоха световните информационни агенции. Той обаче няма да получи повече от 50%, нужни за победа на първи тур. Предвижданията на CyBC са около 40% от гласовете за действащия държавен глава. След него е Ставрос Малас, независим кандидат, подкрепен от комунистите, който взима между 27 и 31 процента. Изборният ден приключи в 18 часа местно време. Очаква се в 20:30 часа да бъдат изнесени окончателни резултати. Очертава се балотаж. Той ще се проведе на 4 февруари. Припомня се, че вотът се провежда на фона на проваления последен кръг преговори между кипърските гърци и турци. ", "date": "2018.01.28", "title": "Анастасиадис води на изборите в Кипър, според exit poll"}
{"url": "https://news.bg/entertainment/ryadko-kosmichesko-sabitie-na-31-yanuari-karvava-sinya-super-luna.html", "text": "31 януари ще бъде специална дата. На датата ще се наблюдава космическо събитие, което не е виждано от 36 години, съобщи АФП. Става въпрос за рядката \"кървава синя супер Луна\".Явлението ще може да се наблюдава на 31 януари в райони на Северна Америка, Азия, Близкия изток и Австралия.Космическият феномен е комбинация от три явления - голя супер Луна, синя Луна и пълно лунно затъмнение.\"Синя Луна\" означава, че се наблюдава пълнолуние за втори път в рамките на 1 месец. Обикновено \"синята Луна\" се наблюдава на всеки 2 години и 8 месеца. На 31 януари \"синята Луна\" съвпада и в явлението \"супер Луна\", което се наблюдава, когато Луната е най-близо до Земята. Освен това в сряда следващата седмица ще има и пълно лунно затъмнение.За последен път \"кървава синя супер Луна\" е наблюдавана на 30 декември 1982 година. Тогава явлението е било видимо за жителите на Европа, Африка и Западна Азия.", "date": "2018.01.28", "title": "Рядко космическо събитие на 31 януари - кървава синя супер Луна"}
{"url": "https://news.bg/disasters/snezhen-haos-i-euforiya-v-iran.html", "text": "Масивни снеговалежи предизвикаха хаос и еуфория в Иран. Столицата Техеран е сред най-тежко засегнатите райони, съобщават световните информационни агенции. Някои започнаха да се молят за дъжд. Вместо дъжд обаче жителите на страната бяха изненадани със сняг, пише The New York Times. Летищата \"Imam Khomeini International\" и \"Mehrabad\" са затворени заради обилния снеговалеж и слабата видимост. Летищата ще са затворени за неограничен период от време, докато атмосферните условия се подобрят, информира държавната телевизия.От силния снеговалеж са засегнати над 20 провинции в западните и северните части на Иран. На места и в някои планински райони в страната снежната покривка е достигнала до 1.3 метра. В столицата Техеран са затворени много училища и офиси. Снеговалежът е засегнал 2/3 от населението на Иран, информира RT.Населението на страната обаче приема обилния снеговалеж повече от добре. \"Последната година се струпаха много лоши новини, а това е първото хубаво нещо, което ни се случва от много време насам и ние сме щастливи\", разказва пред АФП гражданин, който е взел почивен ден, за да може да направи снежен човек с децата си. Скиорите в Иран също били във възторг от снега.Най-тежко е положението за шофьорите. В страната има хиляди блокирани коли и пътища. Властите са обявили ситуацията за критична. Заради обилния снеговалеж на места в Техеран няма електрическо. По принцип в Техеран се наблюдават обилни снеговалежи. През последните години обаче сняг нямаше, а градът беше покрит с жълт смог през зимните месеци.", "date": "2018.01.28", "title": "Снежен хаос и еуфория в Иран"}
{"url": "https://news.bg/world/poveche-ot-330-sa-zhertvite-i-ranenite-pri-vcherashniya-atentat-v-kabul.html", "text": "Най-малко 103-ма са загиналите, а други 235 ранените при вчерашния атентат в афганистанската столица Кабул, предадоха световните информационни агенции. Данните са на вътрешното министерство. Властите обявиха ден на траур след нападението. Атаката е една от най-тежките в страната за последните години. Припомняме, че линейка, пълна с експлозиви, се вряза и избухнала в оживен район.Атаката стана в близост до старото вътрешно министерство и представителството на Европейския съюз. Там са разположени чуждестранните посолства и полицейското управление на града.Талибаните поеха отговорност за самоубийственото нападение. Американският президент Доналд Тръмп призова за мерки срещу тях. ", "date": "2018.01.28", "title": "Повече от 330 са жертвите и ранените при вчерашния атентат в Кабул "}
{"url": "https://news.bg/world/gartsiya-zadarzha-afganistanets-za-terorizam.html", "text": "Гръцката полиция е задържала афганистански гражданин за тероризъм, предаде \"Катимерини\".При претърсването са открити експлозиви и фалшиви лични карти. За задържания се уточнява единствено, че е 19-годишен. Установява се самоличността на мъжа. Той не е имал постоянен адрес в страната. ", "date": "2018.01.28", "title": "Гърция задържа афганистанец за тероризъм "}
{"url": "https://news.bg/crime/vavezhdame-sistemata-amber-alert-izcheznalo-dete.html", "text": "България е една от първите държави в региона, която въвежда и използва при необходимост системата \"AMBER Alert - изчезнало дете\".Това е в резултат на сътрудничеството през последните 4 години между сектор \"Киберпрестъпност\" към ГДБОП - МВР и компанията Facebook Inc и в контекста на българското председателство на Съвета на ЕС.Стартът ще бъде даден на пресконференция в ГДБОП, по време на която представители на ръководството на МВР и на ГДБОП, както и директорите по сигурността във Facebook Inc за Европа ще представят системата.Това съобщиха от пресцентъра на МВР. \"AMBER Alert - изчезнало дете\" дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване.Това дава огромен шанс за намиране на изчезналите деца. ", "date": "2018.01.28", "title": "Въвеждаме системата \"AMBER Alert - изчезнало дете\""}
{"url": "https://news.bg/world/niinistyo-ubeditelno-vodi-na-izborite-vav-finlandiya.html", "text": "Финландският президент Саули Ниинистьо е на път да спечели втори мандат, предаде \"Ройтерс\".Той води убедително при преброени 86% от бюлетините. Държавният глава получава около 62,1% от гласовете срещу 13% за основния му съперник Пека Хависто от финландската партия на Зелените.Хависто вече призна поражението си и поздрави победителя. \" е заявил той пред журналисти. Резултатът беше очакван и не се различава много от социологическите проучвания, огласени преди вота. Ниинистьо е известен като балансьор между Запада и Русия. Той е бивш финансов министър, известен с въвеждането на строги икономии по време на финландската криза и решението за влизане в еврозоната. За победа са нужни над 50% от гласовете. Ако никой от кандидатите не ги беше събрал на първи тур, балотажът щеше да се проведе на 11 февруари. Президентският мандат във Финландия е 6-годишен. Въпреки че днес е официалният изборен ден, финландските гласоподаватели имаха възможност да дадат своя вот и предварително. ", "date": "2018.01.28", "title": "Ниинистьо убедително води на изборите във Финландия "}
{"url": "https://news.bg/world/jordaniya-podkrepya-iztochen-jerusalim-kato-palestinska-stolitsa.html", "text": "Йордания подкрепя Източен Йерусалим като палестинска столица. В това увери йорданският крал Абдула, цитиран от The New Arab. , е заявил той. Това е заявил той по време на срещата си с германския президент Франк-Валтер Щайнмайер. Държавният глава в момента е на посещение в Йордания.Йордания вече декларира волята си по-рано, след като заедно с много ислямски държави критикува решението на САЩ да преместят посолството си в Израел от Тел Авив в Йерусалим. Така Вашингтон призна свещения град за израелска столица и с това ядоса не само палестинците, а и мюсюлманите по цял свят. ", "date": "2018.01.28", "title": "Йордания подкрепя Източен Йерусалим като палестинска столица "}
{"url": "https://news.bg/world/balotazh-v-kipar-na-4-fevruari.html", "text": "На 4 февруари в Кипър ще се проведе балотажът на президентските избори. До там се стигна, след като на днешния първи тур никой от кандидатите не спечели повече от 50% от гласовете, предадоха световните информационни агенции. Това стана ясно след оповестяването на резултатите. Борещият се за преизбиране президент Никос Анастасиадис спечели първи тур с 35,5% от гласовете. Това бе очаквана победа, като според exit poll той получи около 40% от гласовете. Неговият основен съперник Ставрос Малас, независим кандидат, подкрепен от комунистите, взима 30,25% от гласовете. В изказването си след оповестяването на резултатите, той с оптимизъм обяви \"отварянето на нова страница\" и призова гласоподавателите да преценяват кандидатите предимно по техните способности. Малас се обърна и към кипърските турци и заяви, че за решаването на спора е нужна не само политическа воля, но и обществено участите. Той поздрави общите маршове срещу атаките на турски ултранационалисти. Изборният ден приключи в 18 часа местно време. Очакваше  се в 20:30 часа да бъдат изнесени окончателни резултати.Припомня се, че вотът се провежда на фона на проваления последен кръг преговори между кипърските гърци и турци.", "date": "2018.01.28", "title": "Балотаж в Кипър на 4 февруари "}
{"url": "https://news.bg/world/puchdemon-iska-ot-sada-razreshenie-da-se-varne-v-kataluniya.html", "text": "Каталунският лидер Карлес Пучдемон ще поиска от съда в Мадрид да му бъде разрешено да се завърне в Барселона. Очаква се това да стане в рамките на деня, предаде Sky News. Той иска да присъства на първото заседание на регионалния парламент, за да бъде избран за лидер. То бе насрочено за 30 януари, а Пучдемон е единствен кандидат. Избягалият в самоналожено изгнание в Белгия Пучдемон ще бъде арестуван, ако се завърне в Испания, както това се случи с други видни сепаратисти след референдума за независимост и действията на Мадрид. Припомняме, че по-рано Конституционният съд на Испания прие за разглеждане иска на испанското правителство за налагане на забрана за задочната инагурация на Карлес Пучдемон като премиер на Каталуния.Решението по казуса може да бъде взето след няколко месеца, но самото приемане на иска за разглеждане означава автоматично замразяване на встъпването му в длъжност.Блокирането на процеса теоретично би могло да се избегне, ако Пучдемон се яви лично на заседанието на парламента на 30 януари, за когато е насрочена церемонията.В иска на Мадрид се настояваше за налагане на пълна забрана върху евентуална инагурация - независимо дали ще бъде задочна или той ще се яви в залата.", "date": "2018.01.28", "title": "Пучдемон иска от съда разрешение да се върне в Каталуния "}
{"url": "https://news.bg/int-politics/izrael-smamri-polsha-za-noviya-zakon-za-holokosta.html", "text": "Заместник-посланикът на Полша в Израел Пьотр Козловски е бил смъмрен в израелското външно министерство, ден след като е бил привикан, за да даде обяснения за новото законодателство на Полша за Холокоста, което забранява всякакво споменаване на \"полската нация\" като извършител на престъпления по време на Холокоста.Козловски е бил извикан, защото в момента посланикът на Полша в Израел е извън страната.Вчера премиерът на Израел Бенямин Нетаняху заклейми новото законодателство, като призова посланика на Израел във Варшава да се срещне с полския премиер във връзка със спорния закон.\"Законът е безпочвен. Категорично се противопоставям срещу него. Историята не може да бъде променена и е забранено да се отрича Холокостът. Разпоредих на израелското посолство в Полша да се срещне с полския министър-председател и да изрази моята твърда позиция срещу закона\", изтъкна Нетаняху.Президентът на еврейската държава Ройвен Ривлин също разкритикува полския закон, посочвайки, че \"в Международния ден за възпоминанието на жертвите на Холокоста повече от всякога сме изправени пред задължението да помним избитите наши братя и сестри\".Полският премиер Матеуш Моравиецки отговори на критиките към новия полски закон, който забранява Полша да бъде свързвана с каквито и да е престъпления по време на Холокоста, като написа в \"Туитър\", че \"Аушвиц-Биркенау не е полско име, а Arbeit Macht Frei не е полска фраза\".\"Аушвиц е най-горчивият урок за това как злите идеологии могат да превърнат живота ни в ад. Евреи, поляци и всички жертви трябва да пазят паметта на всички избити от германските нацисти\", настоя Моравиецки.", "date": "2018.01.28", "title": "Израел смъмри Полша за новия закон за Холокоста"}
{"url": "https://news.bg/int-politics/bryuksel-izkushava-velikobritaniya-vratata-za-ostavane-v-es-e-otvorena.html", "text": "\"Вратата е отворена\", ако Великобритания иска да ревизира решението си от 2016 г. за излизане от Европейския съюз. Това обяви европейският комисар Пиер Московиси, който отговоря за икономическия и монетарния съюз.Някои британски политици заявиха в последно време, че трябва да се проведе нов референдум за това дали страната да излиза от Общността, след като станаха известни условията за напускането и вероятните бъдещи отношения между Обединеното кралство и икономическия блок.Запитан по темата в интервю за френска телевизия, радио и вестник, бившият френски финансов министър изтъкнал: \"Вратата е отворена.\"\"Ако британците искат да променят решението си, това ще бъде много приветствано\", добави той.", "date": "2018.01.28", "title": "Брюксел изкушава Великобритания: Вратата за оставане в ЕС е отворена"}
{"url": "https://news.bg/crime/bolnitsata-v-shumen-sadi-zdravnata-kasa.html", "text": "Болницата в Шумен ще съди здравната каса за неплатени надлимитни медицински дейности, възлизащи на стойност 170 000 лв.,съобщи БНТ. Средствата са изразходвани за лечение на здравноосигурени пациенти, приети по спешност.Надлимитните дейности са проблем на всяка болница, разходите около тях трудно се предвиждат, защото в заведенията отиват пациенти, които се нуждаят от спешно лечение.Припомняме, наскоро друго лечебно заведение в Шумен осъди Националната здравноосигурителна каса да плати 198 000 лв. за проведено лечение на онкоболни.Според директора на МБАЛ - Шумен Атанас Атанасов болницата също подготвя иска срещи здравната каса заради неизплатени надлимитни медицински дейности за 2017 година. По думите му тези дейности възлизат на стойност малко над 150 000 лв. Болницата обаче не получила и средства за 2016 година в размер на около 16 000 лв.В болницата годишно се лекуват около 21 хил. души от областта. Заведението е единственото в региона за високоспециалзирана медицинска помощ.Към момента болницата е натрупала задължения към доставчици за около 2 млн. лв., поради което от няколко месеца в сила е оздравителен план. В болницата са съкратени 52 души в пенсионна възраст, а разходите продължават да се оптимизират.\"Най-големият проблем в болничната система не са само надлимитните дейности, а по принцип недофинансирането на всички дейности. Касата ги заплаща по цени, които не са променяни повече от 10 години, а разходите за извършването им са нараснали в пъти\", обясни още директорът Атанасов. По думите му е крайно време да се промени моделът на управление на системата.", "date": "2018.01.28", "title": "Болницата в Шумен съди здравната каса"}
{"url": "https://news.bg/regions/40-signala-za-zamarsen-vazduh-v-burgas.html", "text": "На зеления телефон на Регионалната инспекция по околната среда и водите в Бургас са постъпили близо 40 сигнала от снощи за лоша миризма във въздуха на областния град.За сигнали са уведомени дежурните диспечери в рафинерията в Бургас, съобщи БНР. О там са изпратили факс, според който всички производства с вредни емисии са спрени и няма превишение на допустимите норми на замърсяване. От рафинерията обяснили, че лошият въздух в Бургас се дължи на това, че мъглата задържа вредните вещества ниско над града.От екоинспекцията в Бургас посочиха, че съвместно с регионалната лаборатория вече са започнали изследване на вредните емисии в атмосферния въздух, за да установят дали има нива на замърсяване. От РИОСВ ще направят измервания във всички жилищни комплекси на града, както и в квартал \"Долно Езерово\".РИОСВ-Бургас информира и че регистрираните данни от автоматичните измервателни станции за мониторинг на въздуха през изминалото денонощие сочат стойности под нормативно определените по всички измервани показатели - сероводород, бензен, серни оксиди, азотни оксиди, ксилен и стирен.Припомняме, на 26 януари, петък в РИОСВ постъпиха 7 сигнала за задушлива миризма във въздуха на областния град. Тогава причина за сигналите не се намери.", "date": "2018.01.28", "title": "40 сигнала за замърсен въздух в Бургас"}
{"url": "https://news.bg/comments/bolnoto-pravosadie-v-izdirvane-na-spravedlivost.html", "text": "Над 500 престъпници с ефективни присъди са избегнали правосъдие и се укриват, въпреки че са осъдени на лишаване от свобода или доживотен затвор. Това сочи анализът на прокуратурата и данните от първоинстанционните прокуратури. Справката се базира само на информация от около половината от прокуратурите в страната и дори не е пълна. Очаква се в началото на февруари данните да бъдат окончателни, а след анализа им вероятно ще бъдат направени и законодателни промени.Впрочем, главният прокурор Сотир Цацаров вече намекна за една такава промяна малко след случая в Нови Искър. По време на изслушване пред вътрешната комисия в парламента той предложи задържането на осъдените да не бъдат ангажимент на Главна дирекция \"Изпълнение на наказанията\" (ГДИН) към правосъдното министерство, а на МВР. Причината - липса на достатъчно ресурс и правомощия. Служителите на ГДИН нямат правомощия да издирват осъдени, а само \"да ги привеждат в затвора\". Идеята на главния прокурор е в случай, че осъден се укрие, той да бъде издирван от МВР и отвеждан до затвора от ГДИН. Това е едно от възможните решения, но само на част от проблема. Един от основните въпроси остава не кой търси бегълците от правосъдие, а как се търсят.Разследването по случая в Нови Искър даде макар и бегла представа за тежкото положение по издирването. На една от пресконференциите главният секретар на МВР Младен Маринов обясни, че Росен Ангелов е обявен за общодържавно издирване от 2009 г. През тези години няколко пъти полицаи проверявали сигнали, че е бил забелязан, но тези проверки не дали никакъв резултат. Дори и само това признание на главният секретар на МВР е напълно достатъчно да направим няколко извода. МВР реално никого не търси, защото няма нужния капацитет и ресурс - нито финансов, нито човешки, нито агентурен. Да не говорим за професионален. Още нещо - кой в България знае кои и колко са издирваните и за какво ги търсят? Дали пенсионерите от ямболското село Кукорево знаят, че Росен Ангелов е бил издирван? А ако знаеха, дали биха могли да го разпознаят? А ако той действително е бил толкова опасен, дали пък нямаше да се притеснят от евентуално отмъщение, ако съобщят за него на органите?Някой дали си спомня как изглеждаше Илиан Тодоров? Той се издирва и от Интерпол и е един от общо 75 мъже и жени, които България издирва във връзка с тежки дела и присъди. Тодоров е убиецът (с окончателно влязла в сила присъда) от столичния клуб \"Соло\", който затри живота на двама младежи и опита да убие още един. Освен близките му, почернените семейства и журналистите, едва ли някой помни как изглеждаше. Изчезнаха и двама от убийците на студента по медицина Стоян Балтов, който бе ритан до смърт пред дискотека \"Амнезия\" в \"Студентски град\". Някой помни ли, че те изчезнаха малко преди да влязат в затвора? А кой, освен близките им, помни как изглеждаха? Бегълци от правосъдие са и братя Галеви. Някои дори ги наричаха БеГалеви. А в случая дори не говорим за издирвани пенсионери, избягали ученици напук на родителите си или отвлечени за откуп. Докато се разчита на обществото да сигнализира, такива случаи ще има.Част от промените и поправките в Наказателно-процесуалния кодекс (НПК), които влязоха в сила от 5 ноември миналата година, дадоха надежда за промяна. От прокуратурата отчетоха, че за по-малко от един месец Върховната касационна прокуратура, следвайки новите правила по НПК, е задържала 54 лица, след влизане в сила на решението на Върховния касационен съд. Веднага след влизане на решението в сила се пристъпва към изпълнението й. И докато присъдата не бъде изпълнена, тя не вижда бял ден, т.е. не се оповестява публично. До тук добре. Но въпросните поправки родиха и куриози. И тепърва ще раждат. Първият е присъдата на групата за мокри поръчки на Петър Стоянов-Сумиста - \"Килърите\". Наказанията на членовете бяха определени и окончателни, а те - в затворите и арестите по други дела. Но пък присъдата остана тайна. Не за друго, а за да не вземат да избягат. Процесът бе достатъчно шумен и прелюбопитен и нямаше как да бъде подминат от медиите, които се допитаха до \"свои\" източници - кой от кой по-неосведомени. Заглавията в първите дни след присъдата на \"Килърите\" бяха в няколко варианта - две-три доживотни присъди и още няколко други. Какви точно бе трудно да се каже.Каквото и да покажат данните и анализа на прокуратурата в началото на февруари, промени в болното законодателство действително трябва да има. Дори са в известна степен закъснели. Но в тази материя трябва да се пипа изключително внимателно и обмислено, за да не се появяват правни абсурди и куриози. И в крайна сметка - за да доведат до някаква справедливост.", "date": "2018.01.28", "title": "Болното правосъдие в издирване на справедливост"}
{"url": "https://news.bg/regions/zhena-postrada-pri-katastrofa-v-sofiya.html", "text": "Жена пострада в катастрофа в София, предаде Фокус.Сигналът за инцидента е подаден около 10 часа. Жената се е ударила с лека кола в стълб от уличното осветление на улица \"Марко Семов\", в близост до метростанция \"Мусагенция\".Пострадалата жена е откарана в здравно заведение.Само през изминалото денонощие на територията на София са възникнали 131 леки пътни произшествия, сочат данните на МВР относно пътните инциденти през изминалите 24 часа в страната. В столицата не е имало тежък пътен инцидент и пострадали хора.През изминалото денонощие в страната са възникнали общо 8 тежки катастрофи. При тях са загинали 4 души, а 10 са били ранени. Няма информация за хора с опасност за живота.От началото на годината тежките катастрофи у нас са 429. Черната статистика на МВР показва, че при тези катастрофи са починали 40 души, а над 530 души са били ранени, като 14 от тях са в здравни заведения с опасност за живота.", "date": "2018.01.28", "title": "Жена пострада при катастрофа в София"}
{"url": "https://news.bg/crime/naragaha-ohranitel-vav-varna-pri-boy-v-zavedenie.html", "text": "36-годишен охранител е пострадали сериозно при сбиване в заведение във Варна, съобщиха от областната дирекция на МВР в морската столица.Сбиването е възникнало около 2 часа през нощта в заведение в района на спирка \"Акациите\" във Варна. Пристигнали на място екип на полицията установява, че при боя е пострадал охранител, на който са нанесени порезно-прободни рани в единия крак и областта на гърдите.Мъжът е откаран в болница в стабилно състояние, няма опасност за живота му.Установено е, че боят възникнал след караница. Работата по случая продължава, образувано е досъдебнно производство под надзора на Районната прокуратура във Варна.", "date": "2018.01.28", "title": "Наръгаха охранител във Варна при бой в заведение"}
{"url": "https://news.bg/int-politics/erdogan-mozhe-da-stignem-i-do-idlib.html", "text": "Турската армия напредва към контролирания от кюрдите Африн, предаде Дойче веле.\"Ако такава е волята на Аллаха, ще стигнем и до Идлиб\", коментира турският президент Реджеп Таип Ердоган.Припомняме, провинция Идлиб е под контрола на противниците на Башар Асад.Кюрдите съобщават за десетки загинали и ранени.По-рано Ердоган заяви намерението си да разшири военната операция по цялото протежение на турско-сирийската граница.Привържениците на Асад от Африн го призоваха да им окаже военна подкрепа. Той осъди действията на турската страна, но не влезе в открита военна конфронтация.Операцията на турската армия \"Маслинова клонка\" срещу кюрдските военни формирования в района на град Африн започна на 20 януари. С нея Ердоган се надява да \"приключи\" с Кюрдската работническа партия и с кюрдските Отряди за народна самоотбрана (YPG).", "date": "2018.01.28", "title": "Ердоган: Може да стигнем и до Идлиб"}
{"url": "https://news.bg/bulgaria/dnes-v-sofiya-se-patuva-sas-zelen-bilet-ot-1-lev.html", "text": "Заради силно замърсения въздух днес в градския транспорт на София ще се пътува със специален \"зелен билет\" от 1 лев за целия ден, съобщиха от Столичната община. Той е валиден за всички линии.Мярката беше одобрена с решение на Столичния общински съвет на 25 януари тази година.От общината настойчиво призовават гражданите да използват градския транспорт вместо колите си.\"Особено внимание обръщаме на собствениците на автомобили с екологичен клас под ЕВРО5, да ограничат придвижването с тях. В случай, че използвате личния си автомобил, Ви молим да не оставяте двигателя включен при престой по-дълъг от 3 минути.\" - гласи съобщението на градската управа.Отправя се и призив към домакинствата, които се отопляват на дърва и въглища, при възможност да използват електрически уреди или друго екологично отопление.Столичният инспекторат продължава извършването на проверки за нерегламентирано събиране и горене на отпадъчни материали в града.Лекарите съветват гражданите с респираторни заболявания, както и малките деца, и възрастните хора, да избягват продължителния престой на открито. При ходене пеша е добре да се избират маршрути, които не преминават край големите градски булеварди.", "date": "2018.01.28", "title": "Днес в София се пътува със „зелен билет“ от 1 лев  "}
{"url": "https://news.bg/int-politics/turtsiya-obyavi-che-e-likvidirala-447-teroristi-ot-nachaloto-na-ofanzivata-v-siriya.html", "text": "Турската армия обяви, че е ликвидирала общо 447 \"терористи\" (както ги определя), сред които сирийски кюрдски бойци, бойци на Кюрдската работническа партия (ПКК) и ДАЕШ (\"Ислямска държава\"), от началото на турската военна операция \"Маслинова клонка\" в Северозападна Сирия, съобщават турските медии.Военновъздушните сили на Турция досега били унищожили при въздушни удари близо 340 цели, сред които убежища, складове с боеприпаси и огневи позиции на \"терористите\".Двама турски войници са били убити, а 11 са ранени, откакто на 20 януари Турция започна военна операция в района на Африн срещу сирийските кюрди.Според кюрдски медии броят на убитите цивилни при турските въздушни удари и артилерийски обстрел в района на Африн е достигнал 86 души. Други 198 души са били ранени и са получили помощ в болниците, като мнозинството от жертвите са жени и деца.", "date": "2018.01.28", "title": "Турция обяви, че е ликвидирала 447 \"терористи\" от началото на офанзивата в Сирия"}
{"url": "https://news.bg/crime/razgneveni-blizki-na-pochinal-prebiha-lekar-v-svishtov.html", "text": "Лекар от болницата в Свищов е бил нападнат и пребит снощи, съобщава БНР.Пострадалият д-р Иво Караджов е с рани по лицето и сътресение на мозъка в неврологичното отделение на болницата. Той е специалист по вътрешни болести.Инцидентът е станал към 19 часа вчера, малко преди д-р Караджов да застъпи за нощно дежурство. Нападнат е пред болницата.\"Някакъв младеж го натъртил с няколко удара. Той пада на земята и си удря главата. Получава голям кръвоизлив. След това е настанен в неврологично отделение с комоцио\", уточни кметът на Свищов Генчо Генчев.Според първоначалната информация медикът е бил нападнат от разгневени близки на наскоро починал пациент.Състоянието на д-р Иво Караджов е стабилизирано.Все още няма задържани за побоя.", "date": "2018.01.28", "title": "Разгневени близки на починал пребиха лекар в Свищов"}
{"url": "https://news.bg/crime/namushkan-v-garba-mazh-sled-piyanska-svada.html", "text": "41-годишен мъж е с прободна рана в гърба след скандал в село край Симитли. Нападателят е задържан, съобщи БГНЕС.Пострадалият мъж е приет за лечение в болницата в Благоевград.Инцидентът е станал към 1:30 часа след полунощ в село Полена. След употреба на алкохол двамата мъже се скарали, нападателят излязъл, след малко се върнал и нанесъл с нож прободна рана под лопатката в гърба на 41-годишния мъж. Той е от село в община Струмяни, в Полена имал приятелка, която посетил.Пострадалият Емил Д. е приет в спешното на благоевградската болница с 4-5 сантиметрова рана в гърба. Засегнат е белият му дроб. Настанен е в отделението по хирургия.", "date": "2018.01.28", "title": "Намушкан в гърба мъж след пиянска свада "}
{"url": "https://news.bg/int-politics/severna-koreya-zakleymi-novite-sanktsii-na-sasht-kato-provokatsiya.html", "text": "Северна Корея разкритикува остро санкциите на САЩ срещу Пхенян като провокация и нарушаване на суверенитета ѝ, съобщават севернокорейските държавни медии.\"Така наречените едностранни санкции, които САЩ наложиха, са явно и крещящо нарушение на суверенитета съгласно международното право, според което суверенна държава никога не може да бъде обект на юрисдикцията на друга държава при каквито и да е обстоятелства и е сериозна провокация\", се изтъква в изявление на говорител на севернокорейското външно министерство.САЩ наложиха нови санкции срещу десетки физически лица от Северна Корея, компании и кораби заради предполагаеми връзки с ядрената програма на Пхенян.", "date": "2018.01.28", "title": "Северна Корея заклейми новите санкции на САЩ като провокация"}
{"url": "https://news.bg/disasters/37-detsa-stanaha-zhertva-na-gripa-v-sasht.html", "text": "37 деца са станали жертва на грипната епидемия в САЩ, която върлува вече трета седмица в страната, съобщават американските медии, позовавайки се на здравните власти. До края на зимния сезон се очаква починалите от грип деца дори да станат двойно повече. Свързаните с грипа заболявания пък се смята, че ще отнемат живота на повече от 50 хил. души.Настоящата епидемия е сравнима с тази от есенно-зимния период през 2014-2015 година. Тогава симптомите на грипа са се проявили при 34 млн. души, като 56 хил. са починали.", "date": "2018.01.28", "title": "37 деца станаха жертва на грипа в САЩ"}
{"url": "https://news.bg/society/razgrad-i-targovishte-otbelyazvat-140-g-ot-osvobozhdenieto-si-ot-osmansko-igo.html", "text": "Разград и Търговище отбелязват 140 години от освобождението си от османско иго.Празничните прояви започнаха сутринта с водосвет и панихида за загиналите руски воини и български опълченци.Тържественият ритуал за поднасяне на венци и цветя пред мавзолея на загиналите руски воини и български опълченци започва в 17 часа на пл. \"Възраждане\" в Разград. Официален гост на празника ще бъде председателят на Народното събрание Цвета Караянчева.С историческа възстановка ще бъде отбелязана и 140-годишнината от Освобождението на Търговище от османско владичество.\"Възстановяването на събитията отпреди 140 години ще бъде недалеч от паметника на родения тук знаменосец на Ботевата чета Никола Симов-Куруто, пред Свещаровата къща във възрожденския квартал \"Вароша\", заяви пред БНР Савин Савов от патриотичен клуб \"Възраждане\".\"За база на нашия сценарий сме използвали спомени на наши съграждани, които още веднага след освобождението са започнали да се събират, систематизират и обработват. Голяма е помощта, която ни оказаха от Държавния архив, Историческия музей и Регионалната библиотека. Наблегнали сме на няколко основни моменти от действията, които са се развивали тогава както в града, така и по пътя от Осман пазар (Омуртаг), откъдето са идвали руските освободителни войски\", допълни Савов. ", "date": "2018.01.28", "title": "Разград и Търговище отбелязват 140 г. от освобождението си от османско иго"}
{"url": "https://news.bg/society/istanbulskata-konventsiya-e-pisana-ot-bezrabotni-lesbiyki-ubeden-andrey-slabakov.html", "text": "Истанбулската конвенция е писана от безработни лесбийки. В нея няма нито една дума за бременност и майчинство. Това коментира режисьорът Андрей Слабаков пред Нова телевизия.\"В конвенцията пише за обрязване на момичетата, но не и за обрязване на момчетата. Къде е равнопоставеността? Тази конвенция е писана за бежанците, за това има думата обрязване. Къде в Европа се обрязват\", запита Слабаков.Не може на малко дете да му обясняваш, че има социални полове, а да му позволиш да гласува на 18 години, критикува Слабаков.Европейските страни, приели Истанбулската конвенция, са го направили заради натиска на лобитата, смята той.\"Не смятам, че като се приеме Истанбулската конвенция, нещо у нас ще заработи. Трябва да заработят законите, които имаме, а ние имаме прекрасни закони. Въпросът е как се прилагат. Какво ще се промени, когато приемем Истанбулската конвенция\", попита още Андрей Слабаков.Той благодари на Българската православна църква, че анатемоса Истанбулската конвенция.", "date": "2018.01.28", "title": "Истанбулската конвенция е писана от безработни лесбийки, убеден Андрей Слабаков"}
{"url": "https://news.bg/bulgaria/validnostta-na-godishnite-vinetki-za-2017-a-izticha-na-31-yanuari.html", "text": "На 31 януари (сряда) изтича валидността на годишните винетки за 2017 г., припомнят от Агенция \"Пътна инфраструктура\" (АПИ). Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове.През 2018 г. - за трета поредна година, цените на всички винетки за леки автомобили остават непроменени. Годишната е 97 лв., месечната - 30 лв., а седмичната - 15 лв. За първи път има и тримесечна винетка за леките коли. Цената ѝ е 54 лв.Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.За първи път годишната винетка за всички превозни средства важи за срок от една година от датата на купуването ѝ, т. е. ако шофьор си купи стикер например на 3 март 2018 г., когато тръгва на път за Националния празник, то той ще важи до 2 март 2019 г.Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.От пускането в разпространителската мрежа на винетките за 2018 г. до сега са продадени 597 905 стикера от всички видове и за всички категории превозни средства. Приходите са над 49 млн. лв. От тях 35,7 млн. лв. са от шофьорите на леки автомобили, а около 13,3 млн. лв. от останалите видове МПС.Най-търсените винетки за 2018 г. от шофьорите на леки автомобили до момента са годишните - 346 928 бр., следват седмичните - 104 903 бр., месечните - 13 541 бр., и тримесечните - 1 994 бр.От шофьорите на МПС Категория 1 и 2 най-предпочитани са дневните винетки - 98 856 бр., следват месечните - 16 652 бр., седмичните - 7 986 бр., и годишните - 7 045 бр.Пълният списък на пунктовете за продажба на винетки е .", "date": "2018.01.28", "title": "Валидността на годишните винетки за 2017-а изтича на 31 януари"}
{"url": "https://news.bg/int-politics/politsiya-nahlu-v-ofisa-na-opozitsionniya-lider-aleksey-navalni-v-moskva.html", "text": "Група от около 15 руски полицаи са нахлули в офиса в Москва на опозиционния лидер Алексей Навални и са започнали да разпитват намиращите се там хора, става ясно от кадри, публикувани в интернет от поддръжници на Навални, съобщава \"Ройтерс\".Говорителката на Навални Кира Ярмиш смята, че полицейската акция цели спирането на работата на телевизионното студио, което се намира в офиса.Роман Рубанов, поддръжник на Навалани, написа в социалните медии, че полицията е обявила, че разследвала информации, че в офиса имало бомба, нещо, което е предизвикало изненада у него.Полицията е арестувала шестима привърженици на Навални в телевизионното студио и около 16 протестиращи в други части на Русия. Хиляди поддръжници на Навални днес провеждат протести в цяла Русия срещу властите, призовавайки избирателите да бойкотират нагласените и манипулирани президентски избори, насрочени за 18 март.Стотици младежи се събраха на главния площад в град Владивосток в Далечния изток на Русия. Говорителите определиха като \"фарс\" изборите, които социологическите проучвания показват, че ще бъдат спечелени безпроблемно от Владимир Путин. \"Ще отида на изборите, когато има избор\", пишеше на един от издигнатите плакати, което препраща към наложената забрана на Навални да участва в изборите. \"Путин изяжда бъдещето на Русия\", се четеше на друг плакат. Протести вече се проведоха в Новосибирск, Курган, Омск, Магадан, Кемерево и Якутск. Поддръжниците на Навални заявиха, че очакват хиляди хора да вземат участие в подобни демонстрации в 118 града и по-малки населени места. В Москва протестът се очаква да се проведе по-късно днес, на който ще присъства и Навални.   ", "date": "2018.01.28", "title": "Полиция нахлу в офиса на опозиционния лидер Алексей Навални в Москва"}
{"url": "https://news.bg/regions/stalpotvorenie-ot-koli-kray-zlatnite-mostove-na-vitosha.html", "text": "Голямо струпване на автомобили има в района на Златните мостове на Витоша.Екипи на общинска полиция не позволяват преминаването им, съобщава БНР.От Столичната община припомнят, че има заповед, съгласно която не е позволено движението на автомобили до Витоша след 11 часа.Туристите могат да ползват обществения градски транспорт.", "date": "2018.01.28", "title": "Стълпотворение от коли край Златните мостове на Витоша"}
{"url": "https://news.bg/finance/es-da-ni-otseni-s-pokana-za-evrozonata-nastoya-dulevski.html", "text": "Въпреки че страната ни формално отговаря на четирите критерия от Маастрихтския договор за влизане в чакалнята на еврозоната, до този момент сме получавали едно много елегантно, тихо, дипломатично, но голямо \"Не\".Това коментира проф. Лалко Дулевски, председател на Икономическия и социален съвет, пред БНР. \"Никой не дава малко повече информация защо, какви са стъпките, какви са плюсовете, какви са минусите от еврозоната и въобще големият въпрос: има ли друга алтернатива България. Лично според мен, дебатът за еврозоната е следващият по значимост социално-икономически дебат след дебата за присъединяване към Европейския съюз\", изтъкна професорът. Според Дулевски успешно функциониращият валутен борд, въведен преди 20 години, започва да играе леко потискаща функция по отношение на развитието на потенциала на българската икономика.\"Това потискане в някаква степен на икономиката от валутния борд влияе върху известно потискане и на доходите. Това повлия върху разминаването между големите очаквания на хората за по-висок стандарт по време на нашето членство в ЕС и това, което се случи. И най-неприятното, бих казал, за нас като родители, като хора, които сме създавали, възпитавали, изучили нашите деца в България е, че точно по-ниският стандарт и търсенето на по-висок стандарт накара много млади, образовани, интелигенти български деца да заминат зад граница. И тук искам да подчертая: те напуснаха страната не за да емигрират. Много пъти съм казвал и държа, и мога да споря на тази тема: българинът не е емигрант по душа\", изтъкна експертът.По думите му, България е платила своята цена - платила я с една стабилна финансова система в резултат на валутния борд.\"Но тази цена кой я плати - правителството? Не. Платиха я българските граждани и българският бизнес. Затова най-голямата цена, освен чисто финансовите параметри е, че част от нашите деца напуснаха страната. Сега е моментът да кажем това на висок глас, защото председателстваме Съвета на Европа. Считаме, че отговаряме на всички критерии, направихме си упражнението, не натовархиме ЕС с нито един цент - България не допусна финансови кризи като други страни. Затова нека сега ни оценят по достойнство. Българското общество не иска само солидарност, то иска справедливост\", настоя проф. Дулевски.Той е сигурен, че не можем да живеем вечно във валутен борд - в един момент трябва да излезем от него.\"И тук е големият проблем - как излизаме, което означава, че този гарантиран вързан курс на лева към еврото трябва да бъде променен или запазен. Какво иска обществото? Да се запази курса и да влезем през чакалнята към еврозоната със същия курс, или да останем в неизвестност какво ще се случи, всяко следващо правителство да преценява, и парламент, каква ще бъде евентуалната промяна на курса според различни обективни обстоятелства. Това е ключов въпрос, който обществото трябва да знае - коя алтернатива следваме\", посочи още специалистът. По думите му, когато влезем в ЕRM 2 (т. нар. чакалня на еврозоната), печелим няколко положителни неща, сред които попадането под много строгия контрол и наблюдения на Европейската централна банка, на финансовите министри на страните-членки на еврозоната.Най-накрая ще имаме шанс да се проведат комплексно реформи, за по-голяма сигурност за хората, обобщи проф. Дулевски.\"Не е ли по-добре например големите банки, системните банки в България да бъдат под пряк контрол на европейския надзорен механизъм и Европейската централна банка да наблюдава тяхното действие? Не е ли по-добре при проблем, не дай си Боже, на банка, вместо да се занимава нашият фонд за гарантиране на влоговете в банки и правителството да го подкрепя, да се занимава европейският механизъм за преструктуриране? Не е ли по-добре да има европейска схема за застраховане на депозитите, а не само българският фонд, който започва: \"Имаме пари, нямаме пари\". Това са неща, които се случват в еврозоната\", завърши експертът.", "date": "2018.01.28", "title": "ЕС да ни оцени с покана за еврозоната, настоя Дулевски"}
{"url": "https://news.bg/world/pochina-osnovatelyat-na-ikea-ingvar-kamprad.html", "text": "Шведският основател на мебелната верига ИКЕА Ингвар Кампрад е починал на 91-годишна възраст, съобщиха от компанията.Кампрад е починал в дома си в Смоланд в Южна Швеция, потвърдиха в изявление от ИКЕА.От компанията посочиха, че Кампрад е \"един от най-големите предприемачи на 20 век\".Основателят на ИКЕА беше изправен пред въпроси заради предишните си връзки с нацистите, който той определи като \"най-голямата грешка\" в живота си.Кампрад е роден през 1926 г. в Смоланд, като основава ИКЕА на 17-годишна възраст през 1943 г. Той \"почина в мир в дома си\", отбелязаха от компанията.Мебелите на компанията станаха популярни отчасти заради тяхната простота и цена.Проектантът на мебели Джеф Банкс коментира пред БиБиСи, че творчеството на Кампрад радикално е променило начина, по който хората произвеждат и проектират продукти за дома.\"Хората се опитаха да възпроизведат и копират това, но неуспешно\", подчерта той.Банкс добави, че Кампрад е \"значително по-добър от останалите\" в мебелната индустрия.", "date": "2018.01.28", "title": "Почина основателят на ИКЕА Ингвар Кампрад"}
{"url": "https://news.bg/politics/volya-osiguri-otselyavaneto-na-pravitelstvoto-konstatira-bsp.html", "text": "Правителството оцеля с гласовете на парламентарната група на \"Воля\". Ако извадим 11 гласа на \"Воля\", които бяха дадени за правителството, ще видите, че мнозинството има под 121 гласа. Българските граждани трябва да си дават много ясна сметка за това. Още повече, че \"Воля\" влезе в парламента с основна тема - борбата срещу корупцията.Това изтъкна зам.-председателят на ПГ на БСП Жельо Бойчев пред БНР. Той обясни, че гласуването на парламентарните групи било показало кой е против корупцията.\"Към настоящия момент, може да се счита, че ни управлява една тройна коалиция в парламента\", каза още той.По отношение на Истанбулската конвенция, Жельо Бойчев обясни, че тя засяга ценностен въпрос.\"Свидетели сме - основните вероизповедания в България излизат с еднакви позиции. Ние сме православна държава. Не се сещам след 1943 г. БПЦ да е излизала с толкова ясна позиция и то срещу управлението на страната. Последният път е било, когато Църквата е повела народа в каузата за спасяването на евреите от депортация. Сега за втори път БПЦ взима ясно и категорично мнение по Истанбулската конвенция\", каза Бойчев.\"Затова е толкова ниско доверието на обществото в парламента, защото българските народни представители са станали машинки за гласуване. Как да гласуваш тази ратификация, след като към нея липсва придружителен доклад, с който да се покаже, какво е въздействието върху нашето законодателство\", добави той.\"Имаме президент, който има мнение и си го казва ясно и силно. То съответства в голяма степен и на разбирането на българските граждани. По-важният въпрос е - защо наистина парламентът е превърнат в нотариат? Може ли да твърдиш, че си парламентарна република, а да дойде премиерът и да освободи председателя на НС\", зададе тези въпроси Бойчев в коментар на изказването на държавния глава по повод една година от встъпването му длъжност. Бойчев припомни, че всички системи, които протестираха заради недофинансиране, са получили пари през януари, едва ли не еднолично от Бойко Борисов, а в края на миналата година социалистите предложиха за тях повече пари в бюджета, но ГЕРБ не ги подкрепиха.", "date": "2018.01.28", "title": "\"Воля\" осигури оцеляването на правителството, констатира БСП"}
{"url": "https://news.bg/politics/polat-na-individa-e-svarzan-s-negovoto-vazpitanie-spored-advokat.html", "text": "Полът се свързва с възпитанието на индивида. Това заяви пред БНР адвокат Михаил Екимджиев, който е категорично за ратифицирането на конвенцията.Екимджиев обясни какво трябва да се разбира под \"социален пол\". По думите му полът не е само биологична и природна даденост, \"полът е свързан с това как един човек се облича, как един човек е възпитаван от малко дете, каква култура получава той на ниво образование, какви са характерните за този пол професии или хобита\".\"\", добави адвокатът, според който ратификацията на конвенцията не води до промени в Конституцията или признаване на \"трети пол\", а предполага само по-обхватни и по-сериозни мерки срещу насилието.Академик Стефан Воденичаров, бивш председател на БАН, който е един от академиците, подписал декларация с публична позиция, в която се обявиха срещу ратификацията на документа, от своя страна посочи друг проблем, който се поражда от ратификацията на документа. По думите му ратифицирането на конвенцията дава големи правомощия на международен механизъм, който на наднационално ниво ще контролира изпълнението на заложеното в документа от момента на неговата ратификация.Воденичаров алармира, че документът до сега е ратифициран на два езика - английски и френски език. Независимо от това как документът се преведе на български и в какъв вид се ратифицира у нас, регулярният му орган ще съблюдава за спазването на конвенцията спрямо написаното съответно на френски и английски.\"\", обясни Воденичаров.Според академика твърденията, че в конвенцията не се третира полът като дефиниция, не отговарят на съдържанието. В 3-ти и 4-ти член се посочва, че понятието \"пол\" се определя от социалната роля на индивида. По думите на Воденичаров понятието има неясни граници.\"\", призова академикът. ", "date": "2018.01.28", "title": "Полът на индивида е свързан с неговото възпитание според адвокат"}
{"url": "https://news.bg/politics/nad-10-000-stolichani-sa-si-kupili-zelen-bilet.html", "text": "\"За съжаление през последните три - четири дни, както бяха и прогнозите, се получиха сериозни превишения на нивата на фини прахови частици. Днес за първи път пуснахме в обръщение и така наречения \"зелен билет\", който цели повече хора да слязат от личните си автомобили и да използват градския транспорт. До този момент над 10 000 билета са продадени от сутринта.\" Това заяви столичният кмет Йорданка Фандъкова след празника по случай 20 години от пускането в експлоатация на първия участък на софийското метро.\"Ще се предприемат и други мерки, за да се разсеят тези емисии, в това число и рестриктивни мерки\", допълни още тя.\"Каквито и мерки да предприемем, ако все повече хора не се включват лично в тези инициативи, трудно ще можем да се справим с това предизвикателство\", категорична беше Фандъкова.Столичният кмет съобщи, че се работи и по дългосрочна програма с мерки срещу мръсния въздух, като най- голямата мярка е разширяване на метрото. От думите й стана ясно, че около 300-400 000 души дневно използват метрото, като това помага да се спестяват 75 000 тона годишно емисии, а с пускането на третата линия на метрото ще се спестят около 90 000 тона емисии.Празникът беше отбелязан на метростанция \"Константин Величков\". На него присъстваха бившият кмет Стефан Софиянски, Ангел Попов - заместник-министър на транспорта, директорът на Метрополитен Стоян Братоев, общински съветници, депутати, граждани на столицата.Във връзка с повишените стойности на замърсяване СО призовава жителите и гостите на София да ограничат движението на личните си автомобили и да използват градски транспорт. Общината апелира към тези, които използват колите си, да не оставят двигателя включен при престой над 3 минути.Общината призовава и домакинствата, които се отопляват на дърва и въглища, при възможност да използват електрически уреди за отопление или друго екологично отопление.Заради мръсния въздух Столична община осигурява допълнителни автобуси по две от линиите до Витоша. Това са най-натоварените автобусни линии - 66 и 63.Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.\n", "date": "2018.01.28", "title": "Над 10 000 столичани са си купили \"зелен билет\""}
{"url": "https://news.bg/int-politics/konstitutsionniyat-sad-na-ispaniya-blokira-inaguratsiyata-na-puchdemon.html", "text": "Конституционният съд на Испания прие за разглеждане иска на испанското правителство за налагане на забрана за задочната инагурация на Карлес Пучдемон като премиер на Каталуния, предаде Дойче веле.Решението по казуса може да бъде взето след няколко месеца, но самото приемане на иска за разглеждане означава автоматично замразяване на встъпването му в длъжност.Блокирането на процеса теоретично би могло да се избегне, ако Пучдемон се яви лично на заседанието на парламента на 30 януари, за когато е насрочена церемонията.В иска на Мадрид се настояваше за налагане на пълна забрана върху евентуална инагурация - независимо дали ще бъде задочна или той ще се яви в залата.По думите на първия вицепремиер в испанското правителство Сорая Саенс де Сантамария, Пучдемон \"не може да бъде избран, тъй като е обект на следствие\" заради извършването на редица тежки престъпления и се укрива в Белгия. Тя даде пресконференция в Мадрид във връзка със ситуацията в Каталуния.\"Пучдемон никога не е крил, че смята да управлява задочно\", поясни пред Дойче веле професорът конституционно право от Мадридския университет Педро Креспо Майор. По думите му, номинираният за глава на каталунската администрация не може да пристигне в Барселона, тъй като испанската полиция ще го арестува още на границата. Поради това вариантът да присъства на церемонията отпада, независимо от това каква е позицията на конституционния съд.В тази ситуация каталунският парламент може да назначи друг кандидат, или все въпреки всичко да избере Пучдемон задочно, отбелязва Креспо Майор. Ако бъде взето второто решение, го ще бъде отменено незабавно от конституционния съд, а председателят на парламента Роже Торен, както и ръководството на парламента ще бъдат изправени пред съда за неподчинение.Според професора, парламентът може да с окаже неспособен да вземе каквото и да било решение, тъй като всяка друга кандидатура може да бъде блокирана от радикалните привърженици на Пучдемон.Тъй като безвластието \"не може да продължи вечно\", ако парламентът не успее да сформира администрация, той ще бъде разпуснат, пояснява Креспо Майор.Ако това се случи, ще бъдат насрочени нови избори през май-юни.", "date": "2018.01.28", "title": "Конституционният съд на Испания блокира инагурацията на Пучдемон"}
{"url": "https://news.bg/weather/slanchevo-i-pochti-tiho-vreme.html", "text": "Слънчеви часове и затопляне се очертават в неделния ден, не се очакват валежи.През сутрешните часове на някои места в низините ще се образуват мъгли, които ще се разсеят бързо. Макар че няма да липсват и облаци, през голямата част от деня се очаква да бъде слънчево.Времето ще бъде почти тихо, след обяд в Дунавската равнинна ще се появи слаб до умерен вятър от запад-северозапад.Максималните температури ще бъдат между 4 и 9 градуса.Минималните са предимно в интервала между -8 и -4 градуса, като по Черноморието ще са по-високи - около 0.", "date": "2018.01.28", "title": "Слънчево и почти тихо време"}
{"url": "https://news.bg/world/pochina-edna-ot-nay-vazrastnite-gorili-v-sveta.html", "text": "В САЩ, в зоопарк в Сан Диего, почина Вила - една от най-старите горили в света, предаде Би Би Си.В изявление на зоопарка се напомня, че 60-годишната горила е родена в Конго през 1957 г. Починала е, обкръжена от членовете на семейния си клан.Покойната Вила беше матриарх през живота на пет поколения горили, допълват служителите.\"Много малко горили в света са на подобна възраст.\" - заяви Пеги Сакстън, куратор на сафари парка в Калифорния. Обикновено този вид примати живеят не повече от 35-40 години.\"Тя ще остане в паметта на служителите на зоопарка, на посетителите, доброволците и кураторите\", - сподели Ранди Ричис, куратор на отдела за приматите в сафари парка.Предполага се, че най-старата горила, живееща в плен, е Труди от зоопарка \"Литъл рок\" в Арканзас. Та е на 61 години.Както и Вила, тя е родена в Африка, в дивата природа.", "date": "2018.01.28", "title": "Почина една от най-възрастните горили в света "}
{"url": "https://news.bg/press/tsenite-na-toka-tol-sistemata-kakvo-pishe-v-deystvitelnost-v-istanbulskata-konventsiya.html", "text": "Цената на тока и енергийните проекти са сред водещите теми на неделните вестници.\"За енергийния министър е голяма загадка за какви цени на тока се бунтува бизнесът\"За мен е голяма загадка за какви цени на енергията говори бизнесът\", каза министърът на енергетиката Теменужка Петкова в студиото на \"Тази събота\" по Би Ти Ви. По-рано тази седмица работодателите алармираха, че тази година ще се стигне до значително повишение на цените за бита заради спекулативното поскъпване на тока за фирмите на свободния пазар. Затова и бизнесът заедно с двата най-големи синдиката - КНСБ и КТ \"Подкрепа\", подготвя протест в края на месеца. \"На собствените си платформи АЕЦ \"Козлодуй\" и държавната ТЕЦ \"Марица-изток 2\" продават тока много по-евтино в сравнение с енергийната борса. По този начин се манипулира пазарът - къде отива разликата между ниската цена на собствената платформа и високата на борсата и тази, която ни се предлага на нас? Ние само можем да гадаем кой се облагодетелства от тази ситуация\", коментира председателят на Асоциацията на индустриалния капитал Васил Велев. Той посочи, че става въпрос за шепа търговци, тъй като всички останали са ощетени. Изпълнителният председател на БСК Божидар Данев дори описа ситуацията в енергетиката като \"икономическа шизофрения\". \"За съжаление в рамките на срещите, които направихме с бизнеса, не можа да стане ясно кои са тези търговци, които предлагат такива високи цени. Електро-енергията, която дружествата продават, е на цени от 76.09 лв.\", коментира обаче Петкова днес. Тя е призовала бизнесът да подаде сигнал до компетентните органи, които да проверят въпросните цени. \"За моя изненада, Асоциацията на българския бизнес подаде сигнал за две държавни дружества\", коментира Петкова. \"Освен, че с колегите ми бяхме наречени мафиоти, бизнесът каза, че в сектора не се извършват реформи. Аз не съм съгласна и за това има факти\", каза още тя. По думите ? оценката на Мудис са БЕХ се е повишила с два пункта, а към настоящия момент държавната енергетика разполага с 1.435 млрд. лв. \"Дебатът за това необходим ли е проектът Белене тепърва предстои\", коментира още Петкова. Според нея интересът от страна на китайските инвеститори е много сериозен. \"Аз смятам, че с промените, които се извършват и към настоящия момент в енергийния сектор, визията и директивите на ЕС, трябва да бъдем много балансирани и добре да помислим, за да защитим своята енергийна сигурност\", каза тя.\" - в. \"Сега\".\"САЩ гледат на планирания газопровод \"Северен поток 2\" между Русия и Германия като на заплаха за енергийната сигурност на Европа, заяви американският държавен секретар Рекс Тилърсън, цитиран от БТА. Полша, Украйна и балтийските държави се опасяват, че газопроводът ще засили зависимостта на Европа от руския газ и ще даде на Кремъл милиарди долари допълнителни приходи, с които да финансира още по-голямо нарастване на военната си мощ по границите на ЕС. \"Както и Полша, САЩ са против \"Северен поток 2\", защото смятаме, че той ще подкопае цялостната енергийна сигурност и стабилност в Европа\", каза Тилърсън на съвместна пресконференция с полския външен министър Яцек Чапутович във Варшава. \"Нашата опозиция (срещу газопровода) се базира на общите ни стратегически интереси\", добави държавният секретар. Северните европейски страни изразиха своите опасения за сигурността заради тръбата, която ще бъде положена край техните брегове по дъното на Балтийско море. Германия и Австрия обаче са фокусирани повече върху икономическите изгоди от наличието на по-евтин газ и казват, че всяка допълнителна газова инфраструктура може да допринесе за по-висока сигурност на доставките в Европа, отбелязва Ройтерс. Агенцията припомня, че и Полша все още задоволява около две трети от консумацията си на газ с внос от Русия. Тя обаче инвестира значителни средства в изграждането на терминал за втечнен природен газ на брега на Балтийско море, като подписа и дългосрочен договор за покупка на втечнен газ от САЩ. \"Ние сме горди, че подкрепяме енергийната диверсификация и сигурността на Полша\", Каза Тилърсън днес. Двамата външни министри се ангажираха също така да засилят отбранителното сътрудничество между Полша и САЩ. Чапутович каза, че Варшава би желала САЩ да засилят военното си присъствие в страната. \"Разполагането на американски войски на наша територия дава на поляците чувство за сигурност и ние сме благодарни за това. Искаме това присъствие да се засили и да стане постоянно\", посочи той. Полско-американското отбранително сътрудничество получи силен тласък миналата година с разполагането на около 5 хиляди американски войници в Полша като част от две отделни мисии - американска и натовска. Тези мисии имат за цел да вдъхнат увереност на съюзниците от източния фланг на НАТО, че алиансът има сериозно намерение да ги защитава от руска агресия.\" - в. \"Дневник\".Всекидневниците цитират и министър Николай Нанков за цените на водата и за преминаването от хартиените винетки към тол система.\"Николай Нанков: Безплатни 1,5 кубика вода на месец за уязвимите потребители Водоснабдителната и канализационна мрежа (ВиК) в България е четири пъти по-дълга от републиканската пътна мрежа - тя е над 90 хил. км под земята, които изискват огромен ресурс за поддръжка, отбеляза Нанков. Тава каза пред \"Дарик\" министърът на регионалното развитие и благоустройството Николай Нанков, съобщиха от пресслужбата на МРРБ... \"Съвместно със социалното министерство ще дефинираме понятието уязвими потребители и ще изработим механизъм за тяхното подпомагане. По изрично мое настояване гражданите в тази категория ще получават до 1,5 кубика безплатна вода на месец\", каза регионалният министър. Министър Нанков каза още, че с новия закон за ВиК ще се създаде и подземен кадастър за системите, което ще улесни ремонтните дейности и инвеститорите. В момента под 5% от ВиК мрежата у нас има кадастър. Регионалният министър обясни, че след като се уреди въпросът със собствеността на язовир \"Бели Искър\", ще започнат действия за ремонт на съоръжението...\" - в. \"Труд\".\"Последна година летим винетки на стъклото на автомобила си, обяви в предаването \"Седмицата\" по Дарик министърът на регионалното развитие и благоустройството Николай Нанков. Това ще се случи след задействането на тол системата, което ще се случи през 2019 г. \"Ще въведем електронни винетки, като нашето обещание е, че това по никакъв начин няма да се отрази на тяхната цена. Тя ще бъде разпознавана чрез автоматични четци, които ще бъдат поставени на пътищата по линия на тол системата. Освен на бензиностанции, ще се закупуват и на специални пос терминали\", обясни Нанков. По отношение на тол системата, регионалният министър смята най-удачно тя да важи за пътищата, които са рехабилитирани и в добро състояние. За кои участъци ще бъде в сила ще стане ясно с категоричност след обществена дискусия и решение на Министерски съвет. \"По мое убеждения, за най-справедливо смятам, да функционира само на пътните отсечки, които са в добро състояние - пътища от първи и втори клас. Друга идея е да обхванем и част от третокласната пътна мрежа\", посочи Нанков. За миналата година над 350 милиона лева са приходите от продажбата на винетки, като 103 милиона от тях са от тежкотоварни автомобили. \"Почти няма държава в света, в която състоянието на пътищата да се поддържа от таксите за леките автомобили, а от тежкотоварните. Това ще се промени с въвеждането на тол системата - тези, които амортизират пътищата ще плащат повече\", каза още министърът...\" - \"Стандарт\".Истанбулската конвенция остава сред актуалните теми на всекидневниците.\"Марешки: Няма шанс да подкрепим референдум за Истанбулската конвенция \"Няма шанс да подкрепим искането на БСП за референдум по Истанбулската конвенция. Това е поредното цинично предложение, което идва от тяхна страна\", заяви в \"Събуди се\" по Нова тв лидерът на партия ВОЛЯ Весели Марешки. По негово мнение няма как да не се подкрепят текстове, които се отнасят до защита правата на жените и децата и правото им на достоен живот. По отношение на вота на недоверие той заяви, че няма как ВОЛЯ да участва в \"един такъв безсмислен цирк\", когато липсва алтернатива. \"Искаме президентството и парламентът да се разпуснат, защото там няма реални хора, а високоплатени артисти, на които някой им пише речите. Те ги наизустяват и ги произнасят. Правим отчет на една година на президентската институция. Аз харесвам човека Румен Радев, а не президента Румен Радев, който само хули депутатите\", каза още Веселин Марешки...\" - в. \"24 часа\".\"Истанбулската конвенция измести разговорите дори за цените на тока около семейната маса, наложи се правителството да отложи ратификацията, а не се намират и юристи, които да се ангажират с експертен анализ и изводи какви задължения произтичат от влизането в сила на този документ на Съвета на Европа, ако бъде ратифициран. Засега \"Обединени патриоти\" са групирали най-конкретно аргументите си срещу ратификацията на конвенцията, като главното им острие е насочено срещу евентуалното задължение за признаване на т. нар. трети пол. и еднополовите бракове. \"Пет члена променят цялата същност на конвенцията - с номера 3, 4, 12, 14, 60. А чл. 12 направо отваря вратата на еднополовите бракове\", казва председателят на парламентарната комисия за младежта и депутат от НФСБ Славчо Атанасов. Той извежда опасенията от разпоредбите на конвенцията, в които фигурира понятието \"социален пол\" /така е преведено на български английското понетие gender/ и задължението да се въведе изучаване на нестереотипните роли на пола. Така \"традиционните роли на мъжкия и женския пол ще бъдат подложени на натиск за поведенчески промени в социалните и културните модели - натиск, който засега се нарича \"насърчаване\" - този извд прави ВМРО и допълва, че конвенцията ще задължи страната ни да дава статут на бежанци за хора с \"особености на пола\". Не е вярно - и в момента три закона забраняват дискриминация основана на пол, но те не са довели до скандализиращи последици, които да възмутят обществото и конкретно ВМРО. Това са - Законът за равнопоставеност на жените и мъжете; - Законът за защита от дискриминация; - Законът за убежището и бежанците. Нито Истанбулската конвенция, нито Законът за убежището и бежанците задължава страната ни да дава бежански статут на основание полова идентичност или сексуална ориентация. Задължава ни обаче да го защитим от дискриминация, основана на пол и сексуалнна ориентация. С други думи - конвенцията защитава от насилие както жените, което е имплицитно посочено в заглавието на документа, така и всички уязвими групи, а различният човек е уязвим по подразбиране, обясняват социални психолози. И тъй като и БСП категорично се обяви срещу конвенцията, на въпрос на \"Дневник\" към Корнелия Нинова кои текстове ги смущават най-много, тя казва: \"Онези, които въвеждат понятието \"социален пол, нестандартна роля на пола и т.н.\". С уточнението, че текстовете не са пред нея. Проверка в текста на конвенцията показва, че \"социален пол\" се среща само в т. 3 на чл. 4 от документа. Той гласи: \".\" А \"Нестандартна роля на пола\" не се среща никъде в документа Нинова вероятно има предвид \"нестереотипни роли на пола\", термин, което се среща в т. 1 в член 14 — \"Образование\", и той гласи: \" Остава загадка защо юристите не желаят да коментират с името си евентуалните последици от ратификация на конвенцията. Пожелал да остане анонимен правник обясни пред \"Дневник\", че юридическата страна на проблема е сложна, тъй като имало различни варианти за задължения за България, които могат да произтекат от ратификацията. Затова правителството и парламентът трябвало да обсъдят действията си само с експерти, без политизация, каквато в момента е обхванала всеки разговор за конвенцията. Защото - казва юристът, целта е да бъдат защитени всички групи според личния свободен избор на полова идентичност, без това да означава въвеждане и дори не насърчаване на трети пол.\" - в. \"Дневник\".Вестниците отделят място и на други аспекти на евроинтеграцията - защитата на личните данни и присъединяването ни към еврозоната.\"В идните месеци все повече ще се говори за новите европейски правила за защита на личната информация, които ще влязат в сила през май. След четири години преговори и две години подготовка (текстът бе съгласуван от европейските институции през 2016 г.), 26 държави обаче още не са въвели необходимите мерки на национално ниво. Какво е Общият регламент за защита на личните данни (GDPR)? Нови европейски правила, които ще засилят и уеднаквят защитата на личната информация на европейските граждани. Те влизат в сила на 25 май 2018 г. Защо е важен?Защото досегашната европейска директива за защита на личните данни бе от 1995 г. За тези двадесетина години интернет стана масово достъпен, социалните мрежи изгряха и някои започнаха да залязват, а интернетът на нещата е на път да навлезе в живота на обикновения човек. Ето защо беше крайно време да се създаде ново европейско законодателство, което да пази неприкосновеността на гражданите. Какво са \"лични данни\"? Според дефиницията на Европейската комисия това е \"всяка информация, свързана с идентифицирано или идентифицируемо живо физическо лице. Отделни данни, които когато се съберат заедно могат да доведат до идентифициране на конкретно лице, също представляват лични данни.\" Сред тях са: - собствено име и фамилия - домашен адрес; - имейл адрес, като например име.фамилия@дружество.com; - номер на картата за самоличност; - данни за местоположение (напр. функцията за данни за местоположение на мобилен телефон); - адрес на интернет протокол (IP); - идентификационен номер на \"бисквитка\"; - рекламния идентификатор на вашия телефон; - данни, съхранявани от болница или лекар, които биха могли да бъдат символ, който уникално идентифицира дадено лице.  Какво се променя? - Приложимостта. Вероятно най-важната промяна е фактът, че новото законодателство ще се прилага и върху компании, които са базирани извън ЕС, но обработват личните данни на европейски граждани, отбелязва се в информационният сайт на ЕК. Същото важи за обработката на данни, ако тя се извършва извън съюза и засяга предложения на стоки или услуги на европейските граждани. Териториалният обхват на директивата от 1995 г. бе спорен. - Наказанията. Глобите за нарушение на регламента могат да достигнат до 20 млн. евро или 4% от глобалния оборот (в зависимост кое число е по-голямо). Тези наказания се предвиждат за най-тежките провинения. Това са обработка на данните при липса на съгласие от потребителите или нарушения на правилата за защитата на данните още на етапа на проектирането (privacy by design). Последното е задължението на администраторите на лични данни да въведат подходящи технически и организационни мерки още преди да започнат да обработват данни, уточняват от българската Комисия за защита на личните данни в своята информационна брошура. - Съгласие. Старата шега гласи, че лекарството за СПИН може да е скрито в общите условия, с които мнозинството потребители кликват, че са съгласни, без да ги четат. Сега условията за получаване на съгласие за обработка на лични данни стават по-строги, а текстовете би трябвало да станат по-лесни за четене и разбиране. Освен това потребителите ще имат право да го оттеглят. - По-големи и нови права за гражданите: правото на информация, правото на достъп и правото \"да бъдеш забравен\" са засилени. Ново право на преносимост на данните позволява на гражданите да прехвърлят своите данни от едно дружество в друго. Това ще открие нови възможности за стопанска дейност на предприятията, твърдят от Комисията. - По-силна защита срещу нарушенията на сигурността на личните данни: дружество, по отношение на което е нарушена сигурността на данните и което излага на риск дадени лица, трябва да уведоми за това органа за защита на данните в срок от 72 часа.\" - в. \"Дневник\".\"Има реална възможност за влизане на страната ни в Шенгенското пространство до края на годината, заявиха в Русе евродепутатите Андрей Новаков и Емил Радев. Според тях, през последните три месеца е било направено много за приемане на България в Шенгенското пространство и до края на годината има предпоставки да се осъществи тази цел. България вече е във визовата информационна система и визовия калкулатор, припомни Андрей Новаков и добави, че за реално приемане в Шенгенската общност страната ни има подкрепа от европейските институции, каквито са Европейската комисия и Европейският парламент. Наскоро такава подкрепа е била изразена и от страна на Германия, която бе една от държавите с резерви до сега. Влизането в Шенгенското пространство ще разтовари международния трафик през Русе и ще облекчи натоварената граница, каза Андрей Новаков. Той заяви още, че, като член на Европейския парламент, полага усилия да осигури европейско финансиране на важни инфраструктурни проекти, какъвто е проектът за Дунав мост 3 при Русе. Двамата евродепутати Андрей Новаков и Емил Радев смятат, че няма никаква предпоставка за промяна на мястото на Русе като център на Северния планов регион и смятат, че този статут на дунавския град не може да се промени. Дунавският град е бил винаги безспорен лидер в този регион, подчерта Новаков.\" - в. \"24 часа\".Вестниците съобщават също, че е възможно сливане на банки.\"Възможно е да има сливане на банки през 2018-та година, съобщава БНР. Това прогнозира гуверньорът на БНБ Димитър Радев в първото издание на тримесечния бюлетин на Асоциацията на търговските банки. Радев подчертава, че в системата се натрупва кредитен риск.Когато кредитирането се увеличава, съществува опасност да се натрупат нови лоши заеми, предупреждава Димитър Радев в бюлетина, публикуван от банковата асоциация. Постигането на индивидуални цели, свързани с показатели за кредитен растеж или пазарен дял, не трябва да бъде за сметка на адекватното оценяване и управление на кредитния риск, категоричен е Радев...\" - в. \"Сега\"\"Управителят на държавната банка отчита, че като цяло необслужваните кредити непрекъснато намаляват и банковият сектор е стабилен и затова към него има инвеститорски интерес. \"Това означава, че тази година може да видим обединения, а това е процес, който БНБ подкрепя\", казва още той...\" - в. \"Дневник\".Грипът също присъства сред темите на всекидневниците.\"Грипна епидемия и в София, Габрово, Ямбол и Бургас. Половин България вече е в ръцете на грипа. Десетки училища ще останат затворени и през следващата седмица заради извънредната ваканция. До 31 януари, включително, няма да се учи в Хасково, Харманли, Любимец, Симеоновград и Стамболово. Училищата в столицата ще останат затворени заради грипа общо 11 дни - до 6 февруари, включително, заради междусрочната почивка, която се запазва. В областите с обявена грипна епидемия се ограничават детските и женските консултации, ваксинациите и свижданията в болниците.\" - в. \"Стандарт\".\"Пикът на грипната епидемия ще бъде достигнат следващата седмица, а след това ще започне рязък спад\", прогнозира главният държавен здравен инспектор д-р Ангел Кунчев пред агенция \"Фокус\". \"Една трета от областите в страната са обявили епидемия. Вероятно в началото на другата седмица и други ще достигнат до епидемия\", посочи Кунчев. Той добави, че в някои области вече се наблюдава спад на заболелите от грип, например в Пазарджик и Перник, където бе обявена грипна епидемия, но тя вече е отменена. Средната заболеваемост за страната достигна 190 на 200 хил. души, съобщи още държавният здравен инспектор. В районите, където е обявена епидемия заболелите са над 220-250 на 10 хил. души. Най-висока е заболеваемостта в Благоевград, където са регистрирани до над 300-400 на 10 хил. души. Кунчев припомни съветите при грип и добави, че при укрепнал организъм и добър тонус човек се справя с болестта за 2-3 дни.\"", "date": "2018.01.28", "title": "Цените на тока, тол системата, какво пише в действителност в Истанбулската конвенция…"}
{"url": "https://news.bg/int-politics/mnogohilyaden-protest-v-tirana-sreshtu-politikata-na-pravitelstvoto.html", "text": "Хиляди албанци излязоха на протест в Тирана срещу политиката на кабинета на Еди Рама, предадоха информационните агенции.Протестиращите обвиняват социалистическото правителство в корупция и в недостатъчна категоричност в борбата с наркобизнеса.Председателят на Демократическата партия на Албания Люлзим Баша, в реч пред демонстрантите, поиска оставката на Рама и насрочване на нови избори в страната.\"Рама превърна Албания в родина на организираната престъпност и наркотиците\", заяви Баша.Според оценки на журналисти, в акцията са участвали над 10 хиляди души. Организаторите заявяват за 300 хиляди участници. Полицията не дава данни за числеността на проявата.Според информация на \"Франс прес\", протестът е охраняван от около 1500 полицаи.Албанската социалистическа партия победи на изборите през юни 2017 година, Демократическата партия остана на второ място с малка разлика.", "date": "2018.01.28", "title": "Многохиляден протест в Тирана срещу политиката на правителството"}
{"url": "https://news.bg/int-politics/tramp-iska-da-razsekreti-dokument-ot-razsledvaneto-na-ruskata-afera.html", "text": "Американският президент Доналд Тръмп иска да разсекрети документ от разследването на руската намеса в изборите за Белия дом, твърдейки, че е бил следен неправомерно от спецслужбите, пише в. \"The Washington Post\".Според експерти от министерството на правосъдието, намерението на Тръмп е твърде безразсъдно. Президентът се надява, използвайки документа, да отстрани неудобни за него фигури от това министерство.Става дума за 4 страници, съставени от помощниците на председателя на комисията по разузнаването към Камарата на представителите в американския конгрес - Девин Нунес. Комисията е един от органите, разследващи намесата на Кремъл в президентския вот, както и твърденията на някои републиканци, че Министерството на правосъдието има тенденциозно отношение към Тръмп. Според тях, спецслужбите са го следили по време на изборната кампания, за да саботират представянето му на вота.По-рано 65 американски конгресмени се обърнаха към комисията по разузнаването в Камарата на представителите с искане за разсекретяване на документа. За популяризиране на инициативата се използва хаштагът #releasethememo. Беше установено, че голяма роля при разпространяването му са изиграли около 600 акаунта, свързани с Кремъл.Шефът на президентската администрация Джон Кели е съобщил за желанието на Тръмп да публикува документа на правосъдния министър Джеф Сешънс, твърди източник на \"The Washington Post\".Това е поредният пример за опитите на Тръмп да влияе върху разследването на руската намеса, подчертава изданието.През последните седмици Тръмп постоянно е недоволствал пред сътрудниците си, че не му е позволено просто да нарежда на \"своите момчета\" в министерството, което той наричал \"министерството на правосъдието на Тръмп\", разказват още източниците на вестника.Президентът е започнал и да се оплаква от поведението на заместник-главния прокурор Род Розенстийн във връзка с разследването по руската афера.Според изданието, Тръмп иска да уволни Розенстийн и се надява чрез публикуването на документа да получи възможност да направи удобните за него кадрови промени в министерството.", "date": "2018.01.28", "title": "Тръмп иска да разсекрети документ от разследването на руската афера"}
{"url": "https://news.bg/bulgaria/patishtata-sa-prohodimi-na-mesta-ima-magli-3.html", "text": "Пътищата са проходими при зимни условия, на места видимостта е намалена поради мъгла. Настилките са предимно сухи, на места мокри, а по усойните райони частично заледени, Проблемните участъци са обработени, съобщиха от АПИ.Времето над страната е ясно, температурите са в интервала от -1 до 12°.Намалена видимост поради мъгла:- до 50 м в района на Баня /обл. Благоевград/, Скравена и Мухово /обл. София/; Русе, Българене /обл. Плевен/;- до 100 м в районите на Богров, Враждебна и Даскалово /обл. София/, Извор и Даскалово /обл. Перник/, Деков /обл. Плевен/;Слаб вятър духа в областите Силистра, Смолян.  няма ограничения. няма ограничения. няма ограничения. няма ограничения. няма ограничения. няма ограничения.  - Върбишки - целогодишно затворен за всички МПС;- Златишки - целогодишно затворен за всички МПС;- Троянски - затворен за всички МПС;- Айтоски - отворен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - целогодишно забранен за МПС над 10 т;- Дюлински - целогодишно забранен за МПС над 3,5 т;- Пампорово - целогодишно забранен за МПС над 3,5 т;- Петрохан - забранен за МПС над 12 т;- Твърдишки - забранен за МПС над 10 т. Срок: целогодишно;- Шипка - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четири лентов път/ до км 282+038 /бензиностанция \"Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от СофияПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция \"Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока СофияПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт.Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 31.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета.Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. с ремаркета и полуремаркета поради снегопочистване. Срок до 29.01.2018 г.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над 12 т, с ремаркета и полуремаркета до 29.01.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път III-3009: Движението по път III-3009 Правец - Етрополе се ограничава за МПС над 12 т.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.01.28", "title": "Пътищата са проходими, на места има мъгли"}
{"url": "https://news.bg/regions/naprezhenie-vav-vidin-zaradi-izbora-na-noviya-mitropolit.html", "text": "Изборът на новия Видински мотрополит предизвика напрежение в областния град, съобщи Нова телевизия.Десетки хора са се събрали в центъра на града в подкрепа на един от кандидатите за митрополитския престол. Гражданите подкрепят епископ Поликарп.Те са заявили, че ще се бунтуват, ако сред избраните днес имена не е това на епископ Поликарп. Гражданите са събрали и внесли в Светия синод над 6 500 подписа в негова подкрепа.Днес с тайно гласуване се избират двама епископи от общо петима кандидати. Следващата неделя един от двамата кандидати, избрани днес, ще стане новият Видински митрополит.Около 14 часа стана ясно и че епархийските избори за митрополит във Видин са приключили. Най-много гласове са събрали Драговитийският епископ Даниил - 27 гласа, и Мелнишкият епископ Герасим - 26 гласа, съобщи Фокус.Белоградчишкият епископ Поликарп е получил 2 гласа. С по 2 гласа са и Агатополският епископ Йеротей и Константийският епископ Яков.В избора на двамата кандидати гласуваха 29 избиратели от 5-те духовни околии на Видинска епархия. По време и след избора под прозорците на Видинската митрополия са се чували възгласи \"мафия\".", "date": "2018.01.28", "title": "Напрежение във Видин заради избора на новия митрополит"}
{"url": "https://news.bg/int-politics/navalni-arestuvan-kray-kremal-migove-sled-poyavata-si-na-protesta.html", "text": "Руската полиция е натикала в патрулка и откарала опозиционния лидер Алексей Навални, малко след като той се е появил на протест в центъра на Москва, за да призове избирателите да бойкотират нагласените и манипулирани президентски избори в Русия, насрочени за 18 март, съобщава \"Ройтерс\".Видео кадри, публикувани в социалните мрежи, показаха Навални да се появява в центъра на Москва, на няколкостотин метра от Кремъл, за да се присъедини към няколкостотин свои поддръжници, участващи в протеста, който руските власти са обявили за незаконен.Той извървял само няколко метра, когато е бил заобиколен от тежковъоръжени полицейски части. Те са го проснали първо на паважа, а след това са го влачили до патрулката.В акаунта на Навални в \"Туитър\" се появи съобщение, че е арестуван. \"Това няма значение. Елате на Тверская. Вие не излизате заради мен, а за своето бъдеще\", се изтъква в публикацията.По-рано днес полиция нахлу в офиса на Навални в Москва, като предлогът беше бомбена заплаха.Руският съд забрани на Навални да участва на президентските избори, които социологическите проучвания показват, че ще бъдат спечелени безапелационно от Владимир Путин. Въпреки че Навални заяви, че знае, че Путин ще бъде преизбран, кампанията му за бойкот цели по-слаба избирателна активност, за да се опита да хвърли сянка върху победата му.", "date": "2018.01.28", "title": "Навални арестуван край Кремъл мигове след появата си на протеста"}
{"url": "https://news.bg/regions/uraganni-vetrove-v-smolyansko-povaliha-46-hil-kub-m-darveta.html", "text": "Ураганните ветрове в област Смолян повалиха 46 хил. куб. метра дървесина, съобщи bTV.Основните поражения са на територията на Горско стопанство - Смолян. Става въпрос за смърчови насаждения. Ураганният вятър оставил след себе си и тунели от паднали дървета по пътя за село Турян. Повалените дървета са на възраст от над 50 години.Поражения има и в частни гори.Дървесината ще се използва предимно за строителни цели, уверяват от горското стопанство.", "date": "2018.01.28", "title": "Ураганни ветрове в Смолянско повалиха 46. хил. куб. м дървета"}
