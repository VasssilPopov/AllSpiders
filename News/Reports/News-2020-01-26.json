{"url": "https://news.bg/regions/vse-oshte-nyama-i-sleda-ot-stroezh-na-vodoprovod-ot-malo-buchino-do-pernik.html", "text": "Около резервоара над с. Мало Бучино все още не се извършват никакви дейности по изграждането на водопровод, нито се виждат докарани тръби. Това е показала проверка на екип на \"\".На осмия ден след шумно оповестения на 18 януари екшън план лично от премиера Бойко Борисов за пренос на вода от Рила през София за Перник, там е само пазача на резервоара, откъдето трябва да започне спешният строеж на водопровод с дължина 13,5 км, по който да стигне вода от яз. \"Белмекен\" до Перник.Министърът на икономиката Емил Караниколов обеща този нов водопровод да се построи за по-малко от 45 дни, като щяло да се работи денонощно от над 10 екипа.Цената на водопровода с дължина 13,5 км е около 25 млн. лева. Няма да се провежда обществена поръчка за фирма-изпълнител, защото \"нямаме време за процедури и за обществени поръчки\", аргументира се Караниколов. И добави, че вече е избрано кой ще свърши работата - държавното предприятие \"Монтажи\".За вторник (28 януари) е насрочена извънредно заседание на Столичния общински съвет, на което трябва да се гласува предложението на правителството рилската вода да премине през софийската ВиК мрежа. Това е законната процедура и ако предложението се приеме, според разчетите на Караниколов водопроводът трябва да е готов най-рано в началото на март.", "date": "2020.01.26", "title": "Все още няма и следа от строеж на водопровод от Мало Бучино до Перник"}
{"url": "https://news.bg/disasters/kitayskiyat-koronavirus-se-razprostranyava-predi-da-se-poyavyat-simptomi.html", "text": "Новият коронавирус, който до момента е заразил над 2000 души, е заразен в инкубационния си период, преди да се появят симптоми, което затруднява овладяването му, коментират китайски представители, цитирани от БиБиСи.Здравният министър Ма Сяоуей обяснява, че способността на вируса да се разпространява изглежда се засилва. Няколко китайски града наложиха значителни ограничения за пътуване. Ухан в Хубей, източникът на огнището, е в ефективна блокада. Инфекциите бяха в \"критичен стадий на ограничаване\", допълва Ма Сяоуей.Властите обявиха, че продажбата на всички диви животни в Китай е забранена от неделя.При хората инкубационният период - през който човек има заболяването, но все още няма симптоми - варира между един и 14 дни, смятат властите.Без симптоми човек може да не знае, че има инфекцията, но все пак ще може да я разпространи. Това е значително развитие в разбирането за вируса и пътя, който Китай ще трябва да извърви, за да го спре.Хората със Сарс (последното смъртоносно огнище на коронавирус, засегнало Китай) и Ебола са заразни само когато се появят симптоми. Такива огнища са сравнително лесни за спиране - идентифицират се и се изолират хората, които са болни и се наблюдават всички, с които са имали контакт.Грипът е най-известният пример за вирус, който разпространявате, преди дори да разберете, че сте болни.Не сме на етапа, в който хората твърдят, че това може да бъде глобална пандемия. Но спирането на такива \"безсимптомни разпространители\" ще направи работата на китайските власти много по-трудна.Все още има ключови въпроси - колко инфекциозни са хората по време на инкубационния период и дали някой от пациентите извън Китай е разпространил болестта в тези страни, преди да се разболее.Друг въпрос е, защо китайската национална здравна комисия коментира, че способността за предаване на този вирус се засилва.Броят на потвърдените в Китай случаи на пневмония, причинена от новия тип коронавирус в средата на деня в неделя, е 2027 души. Броят на загиналите нараства до 57, съобщава медията \"Ванъи\", цитирана от ТАСС.Повече от половината от всички случаи на инфекция (1058) и 52 смъртни случая се наблюдават в провинция Хубей, което е първоначалното огнище на разпространението на болестта.След това са провинциите Жеджиан (104 случая и 1 смъртен случай), Гуандун (98 заразени) и Хенан (83 случая и 1 смъртен случай). Има случаи на нов тип пневмония в почти всички региони на страната, с изключение на Тибетския автономен регион, включително в Пекин (54 заразени) и Шанхай (40 заразени и 1 смъртен случай).От своя страна здравните власти в Хонконг и Макао уточниха, че в тези специални административни региони броят на случаите на инфекция се е увеличил съответно до шест и пет.През последния ден заболяването е диагностицирано при три китайки, които пристигат в Макао от Ухан, преди да го затворени под карантина. Сред тях е 58-годишна жена, пристигнала с ферибот през Хонконг. Освен това в Хонконг всички пациенти са в стабилно състояние. Последният от тях е 47-годишен мъж, който наскоро е посетил Ухан.Поради заплахата от вируса в Хонконг и Макао училищните ваканции са удължени и всички масови събития са отменени.В азиатската хазартна столица за неопределен период е закрито грандиозното водно цирково шоу \"Дом на танцуващата вода\", което се провежда постоянно в едно от казината.Коронавирусът е открит и в Австралия, Виетнам, Малайзия, Непал, Република Корея, Сингапур, САЩ, Тайланд, Франция и Япония.На 31 декември китайските власти уведомяват Световната здравна организация (СЗО) за огнище на неизвестен тип пневмония в Ухан, голям търговски и индустриален център с население над 11 милиона души.Причинителят на болестта - коронавирус 2019-nCoV - е установен на 7 януари.СЗО признава огнището като национална извънредна ситуация за Китай, но засега се въздържа от обявяване на международна извънредна ситуация.", "date": "2020.01.26", "title": "Китайският коронавирус се разпространява преди да се появят симптоми"}
{"url": "https://news.bg/crime/alarmirat-za-nova-izmama-na-kolektorskite-firmi.html", "text": "Появила се е нова измамна схема на колекторски фирми. Събирачите на дългове започват дело срещу човек, който не си е плащал сметки или вноски към банка, телеком, топлофикация и т. н., а после техен представител се обажда на длъжника и му обяснява, че е неговият \"служебен защитник\", назначен от съда.За измамата предупреди адвокат Десислава Филипова, която е председател на Европейския център за защита на правата на гражданите. Законът не предвижда по такива дела да се назначават служебни адвокати, коментира адвокат Филипова пред БНР.\"Мнимият служебен адвокат ви предлага да направите плащане, още преди съдът да се е произнесъл, за да избегнете осъждането за допълнителни разноски, което е подвеждане. В края на миналата година Гражданският процесуален кодекс бе променен. Преди това банката например показваше в съда копие от счетоводната книга и само на това основание се сдобиваше с изпълнителен лист, а длъжникът дори нямаше време да възрази и да обясни, че банката е качила лихвите\", изтъкна още адвокатката.По думите ѝ сега вече всеки кредитор, който иска да получи от съда заповед за принудително изпълнение, трябва задължително да представи договора, а съдът да провери дали този договор не е в ущърб на клиента - т. е. дали не съдържа неравноправни клаузи. И ако има такива клаузи или други нарушения, съдиите отказват да издадат заповед в полза на кредитора.\"Повечето хора обаче още не знаят, че законът ги защитава. Именно за да заобиколят тази защита и да ви накарат да платите още преди съдът да е разгледал заявлението им, колекторите са измислили този номер\", пояснява адвокат Филипова.", "date": "2020.01.26", "title": "Алармират за нова измама на колекторските фирми"}
{"url": "https://news.bg/crime/za-9-chasa-sdvr-izze-15-knizhki-i-sastavi-24-akta-i-16-fisha.html", "text": "СДВР проведе акцията по пътна безопасност и засилената патрулна дейност по установяване на водачи, употребили наркотици и алкохол. Операцията е проведена за от 21 часа снощи до 6 часа тази сутрин.Полицейски служители са следили за опасно поведение на водачи, застрашаващо живота и здравето на останалите участници в движението. Иззети са шофьорски книжки за неплатени глоби, неизползване на обезопасителни системи за деца, водачи и пътници, неправилно паркиране.Проверени са 272 автомобила и 496 лица. Констатирани са множество нарушения на Закона за движение по пътищата и Закона за българските лични документи.Съставени са 24 акта и 16 фиша по ЗДвП. Иззети са 15 свидетелства за правоуправление за неплатени глоби и едно за липса на застраховка \"Гражданска отговорност\".Съставени са 4 акта за шофиране в нетрезво състояние, задържани са 2 лица, образувано е едно досъдебно производство и е дерегистриран един автомобил.", "date": "2020.01.26", "title": "За 9 часа СДВР иззе 15 книжки и състави 24 акта и 16 фиша"}
{"url": "https://news.bg/regions/zhiteli-na-blokove-v-mladost-na-protest-iskat-uskoryavane-na-saniraneto-ot-darzhavata.html", "text": "Жители на 4 блока в столичния квартал \"Младост\" излязоха на протест с искане да се ускори санирането по Националната програма за енергийна ефективност, информира БГНЕС.Недоволството на гражданите от блокове 451, 457, 213 и 220А е предизвикано от решението на новоизбрания кмет на района арх. Стефан Стефанов, който според тях решава, че трябва наново да започне конкурсът по избор на фирмите за саниране.Сред инициаторите на протеста е Валентин Костов, член на УС на Сдружението на собствениците в блок. 451.Протестиращите подчертават, че не симпатизирали на нито една политическа сила и протестът им не бил политически - за тях е важно администрацията да се води главно от интересите на гражданите и да не ги бави излишно.Според кмета арх. Стефанов обвиненията спрямо него били спекулация, като най-вероятно гражданите били настройвани манипулативно да протестират. Според него процедурата по обществена поръча за саниране на блоковете по Националната програма за енергийна ефективност е опорочена.Кметът посочва, че е назначил след встъпването си в длъжност комисия, която да разследва фактите по избори, тъй като е забелязал, че документацията не е подписана от двама души от комисията по избор. В тази комисия кметът не участва, а самата тя е сформирана от предишната администрация, преди изборите. Архитект Стефанов уверява, че ако пусне с подписа си изпълнението на поръчката, би извършил нарушение. Окончателен доклад се очаква около 13 март.Кметът уверява, че вече е срещнал с представителите на единия блок, но от другите три блока не са дошли. Той е отворен за среща и с другите.\"Категорично няма да се поддам на натиск и няма протест, общински съветник или някой друг, който да ме накара да извърша противозаконни действия и да придвижа напред обществена поръчка за над 7 млн. лева ако за същата не е категорично установено, че е законосъобразна. Считам, че 99% от жителите на \"Младост\" ще ме подкрепят в това\", заявява Стефанов.", "date": "2020.01.26", "title": "Жители на блокове в \"Младост\" на протест, искат ускоряване на санирането от държавата"}
{"url": "https://news.bg/regions/hilyadi-izlyazoha-na-ploshtada-v-botevgrad-v-podkrepa-na-kmeta-gavalyugov.html", "text": "Хиляди граждани се стекоха на пл. \"Освобождение\" в центъра на Ботевград в подкрепа на кмета Иван Гавалюгов, избран от ПП МИР.Те са недоволни от решението на Административен съд-София област, с което се цели отстраняването на ботевградския кмет, изтъкват от ПП Мир.\"Няма да отстъпим и няма да позволим на един местен феодал с патент на ГЕРБ, който вилнееше из община Ботевград до 2015 г., да промени избора на ботевградчани, а ние избрахме Иван Гавалюгов\", обяви гражданин на града и призова събралото се множество да не се страхуват и да отвоюват правото на Иван Гавалюгов да изпълнява работата, за която е посочен и избран от ботевградчани.От своя страна председателят на ПП МИР Симеон Славчев заяви пред протестиращите, че няма да отстъпи и няма да позволи статуквото да свали един законно избран кмет, който не се подвоумил да въведе нов стил в управлението на града и да се опълчи на олигархично-феодалния модел, налаган с години от близките до ГЕРБ семейство Златеви.\"Вие, ботевградчани, избрахте да сте първият свободен град в България, като не се уплашихте и посочихте за ваш избор Иван Гавалюгов. И това няма да се промени, защото ние няма да спрем да защитаваме с всички законни средства Вашият избор\" категоричен беше Славчев и добави, че ако се наложи, ще блокират главни пътни артерии или ще преместят протеста под прозорците на Министерския съвет.", "date": "2020.01.26", "title": "Хиляди излязоха на площада в Ботевград в подкрепа на кмета Гавалюгов"}
{"url": "https://news.bg/int-politics/izrael-puska-grazhdanite-si-da-poseshtavat-sauditska-arabiya.html", "text": "Министерството на вътрешните работи на Израел заяви в неделя, че вече ще позволява на израелците да пътуват до Саудитска Арабия за религиозни или бизнес посещения, съобщава АП.Съобщението е последният знак за затоплящи се отношения между Израел и Саудитска Арабия и е дни преди  - като се очаква да потърси подкрепата на Саудитска Арабия.Израел и Саудитска Арабия нямат официални дипломатически отношения. Двете страни обаче намериха обща позиция в споделения си неприязън към Иран. Израелският премиер Бенямин Нетаняху често обявява контакти по различни канали с арабски страни.Според съобщението, израелските мюсюлмани могат да отидат в Саудитска Арабия за религиозно поклонничество. В миналото подобни посещения изискваха специално разрешение от правителството, уточняват от министерството.На евреите израелци ще бъде разрешено да посещават Саудитска Арабия за бизнес сделки. Макар че се смята, че някои израелци вече посещават Саудитска Арабия, това изисква или чужд паспорт, или специално разрешение.В съобщението си Министерството на вътрешните работи заявява, че за израелците ще е необходима официална покана за влизане в кралството. Решението е координирано с израелски служители по сигурността и други \"съответни\" органи, включително Министерството на външните работи.Израел има официални мирни договори само с две арабски държави - Египет и Йордания.", "date": "2020.01.26", "title": "Израел пуска гражданите си да посещават Саудитска Арабия"}
{"url": "https://news.bg/comments/pet-dni-platen-otpusk-ako-ne-vlizash-v-sotsialni-mrezhi-v-rabotno-vreme.html", "text": "Ако се съди по последния внесен от патриотите законопроект за допълнителен платен отпуск на непушачите, писането на закони не е сложна дейност. Всъщност, ако се съди не само по този законопроект.Какво създава впечатлението, че всеки би могъл да се справи? Един поглед върху творението на вносителите Александър Сиди, Искрен Веселинов, Александър Сабанов от \"Обединени патриоти\".\"Обикновено пушачите излизат да пушат поне 10 минути на всеки около два часа, което им осигурява допълнителна нерегламентирана почивка от поне 40 минути на ден при осем часов работен график\", твърдят авторите на законопроекта в мотивите към документа, внесен за разглеждане в НС.Те отчитат, вероятно след задълбочен анализ, че реално за непушачите няма възможност за такава допълнителна почивка, \"което е странно с оглед на това, че като общество се опитваме да намалим броя на хората, които рискуват здравето си с този вреден навик\".И поради тези \"мотиви\" предлагат да се даде възможност на работодателите да договарят със своите служители непушачи или такива, които не пушат по време на работа, допълнителен годишен отпуск до два дни.Според тях ефектите ще са два - хората ще започнат да се отказват от цигарите, за да се възползват от златната възможност, а другите, които нямат тоя порок, ще бъдат най-сетне овъзмездени. Ако изобщо успеят да си ползват целия платен годишен отпуск, разбира се. Вносителите можеха да се понапрегнат и да проучат каква част от полагаемия платен отдих успяват да използват работещите. Но това е идея за друг законопроект, има хляб в нея.Документът има и оценка за въздействие.Според основанията за законодателната инициатива така ще се изравнят условията на труд и почивка между пушачи и непушачи. И обхватът на заинтересованите да се приеме този законопроект е голям - \"всички български граждани, наети по трудово правоотношение.\"По точка \"анализ на разходи и ползи\" авторите твърдят, че не са необходими финансови средства, но затова пък ефектът върху здравето на гражданите е положителен. И пари не трябват, те са за сметка на работодателя.До два дни платен годишен отпуск за непушачите или за тези, които не пушат в работно време. Изчислили са го, колкото и сложно да е било.Да поиграем на законодатели и да изчислим колко дни допълнителен отпуск могат да получат хората, които не влизат в социални мрежи в работно време. За база ще използваме едно проучване на КНСБ, от миналата година. Там поне има факти, не впечатления.144 минути на ден средно се прекарват в социалните мрежи. 87% от българите се свързват с помощта на фейсбук в работно време. Най-активни са между 13 и 15 часа, посочва изследването. Като не става дума за хората, чиято работа е свързана с ползването на социални мрежи.Какво обменят българските потребители на социални мрежи? Снимки, видеа, дискредитиращи материали, конфронтират се с колеги понякога, друг път споделят конфиденциални търговски тайни.Иначе казано 1/3 от работното време отива в сърфиране в мрежата.С оглед на този анализ, значително по-обоснован от предишния, можем да предложим да се създаде някакъв член в настоящия Кодекс на труда, според който работодателят да може да договори до 5 дни (цифрата е хубава, закръглена) допълнителен платен годишен отпуск с работник или служител, който не ползва социални мрежи или не го прави в работно време. Тази разпоредба може да не се отнася за наетите по чл. 107б и 107 з. - служители в отпуск по бременност и майчинство или на дистанционна работа. С мотивите сме готови.Оценка на въздействиетоОснованията за законодателна инициатива са повече от убедителни - целта на законопроекта е да се ограничи губенето на време в социалните мрежи, което носи загуби на икономиката от порядъка на 300-400 млн. лв. годишно според работодателски организации.Освен това така се изравняват условията на труд и почивка между ползващите социални мрежи и тези, които не ги ползват. Друга цел е да се стимулира ограничаването на времето, прекарано в интернет, докато сме на работа.Заинтересовани са всички български граждани, наети по трудово правоотношение. За прилагането на законопроекта не са необходими финансови средства, напротив той ще окаже положително въздействие върху приходите в икономиката, респективно върху държавния бюджет.Ето ни един готов законопроект, по \"образец\" на внесения от патриотите. Създаването му изисква не повече от 5-10 минути. Една цигара време, както се казва. Подкрепен с повечко цифри от този на законотворците. И със сигурност по-малко безсмислен от законодателният брак на патриотите.Защото този законопроект не е нищо повече от симулация на законодателна дейност и предизвиква въпроси, които можеш да си зададеш и без да си кой знае колко компетентен.Колко е адекватен документ, който се внася в момент, когато перничани, а и не само те, нямат вода за пиене, камо ли за миене; здравеопазването се тресе от скандали за източването на НЗОК; феновете на Левски се чудят какво да правят с акциите на отбора, които премиерът им предлага, защото е подгонил хазартния бос, който финансира клуба, а и не само него, и прочие обществени скандали, които са значително по-актуални от проблема, който патриотите са се втурнали да решават?Има ли изобщо нужда от подобен законопроект, след като подобни условия вече се регламентират в Колективния трудов договор? Както стана ясно има примери на работодатели, които стимулират служителите си с такъв бонус.Какъв стимул изобщо е допълнителният платен годишен отпуск, след като голяма част от хората не успяват да използват дори основния полагаем?Какво доказва, че непушачите са по-ефективни от пушачите, понеже не излизат в нерегламентирани почивки за по цигара 7-8 пъти в работно време?Как ще се доказва, че пушачите действително не пушат в работно време? Вероятно някой ще следи и отбелязва?И други въпроси могат да възникнат, ако човек се задълбочи в мотивите на вносителите, но едва ли си струва. Иначе ако им погледне човек служебните \"досиета\", ще види, че те са сред авторите на един куп законодателни инициативи. Като законопроекта за трюфелите например, в който са участвали двама от тримата вносители на коментирания тук законопроект. Едва ли повечето хора знаят, че у нас се срещат 6 вида трюфели и че според този законопроект за незаконното им бране авторите предлагаха глобите за бракониерите да бъдат до 5000 лв., при рецидив до 10 000 лв.Всъщност този законопроект беше оттеглен два дни след внасянето му и не видя обсъждане. Вероятно същото ще се случи с предложението за отпуск на непушачите.", "date": "2020.01.26", "title": "Пет дни платен отпуск, ако не влизаш в социални мрежи в работно време"}
{"url": "https://news.bg/politics/so-digitalno-transformira-sofiya-v-pomosht-na-grazhdani-i-biznes.html", "text": "Столичната община създава дигитална платформа \"Профил на гражданина\" и \"Профил на бизнеса\", с които да подобри услугите, които общината предоставя на гражданите и бизнеса и да стимулира иновационния потенциал на местните компании.В дигиталната платформа ще има не само обобщена информация за социално-икономическия живот в града, но ще бъде и централизирано място за заявяване на услуги и обмен на документи с администрацията.Платформите са част от внесената на 23 януари за обсъждане и разглеждане от Столичния общински съвет \"Стратегията за дигитална трансформация\" на София. Нейното изпълнение е в създадения по инициатива на кмета на София Фандъкова нов ресор \"Дигитализация, иновации и икономическо развитие\" с зам.-кмет Владимир Данаилов.Профилите са част от подобряването на услугите и качеството на живот и чрез обръщане на административните услуги към бизнеса и гражданите. Предвижда се свързване на общината със системите на другите институции и регистри, включително и с цел и за автоматично излъчване на документи.Срокът за изпълнение е до 18 месеца и е част от общата промяна за е-управление на града. Тя ще стартира и с увеличаване на електронните услуги от 50 до над 150 като в срок от една година ще се стартира с първите 15, които са най-използвани. Стратегията за дигитална трансформация цели София да бъде един от иновационните лидери в Европа и превръщането му в град, стимулиращ иновационния потенциал на местните компании.По данни на ЕС отварянето на административните данни може да доведе до 1,8 млрд. евро спестени разходи. Отварянето на данните позволява да се вземат информирани решения и да се стимулира предприемачеството при разработването на нови услуги и продукти.Документа предвижда и възможности за решаване на актуални градски решения чрез предлагането и стимулирането на дейности, които са част от т.нар. \"интелигентен град\".Става въпрос за разработване на платформи като интегрирана система за мобилност, споделено пътуване по квартали, интегрирана система за таксуване при услугите за мобилност, информационна платформа за разходите за комунални услуги в реално време и много други.Това ще даде възможност на бизнеса да използва възможностите на София като тестова площадка за създаването на подобни съвременни решения.", "date": "2020.01.26", "title": "СО дигитално трансформира София в помощ на граждани и бизнес"}
{"url": "https://news.bg/disasters/35-sa-veche-zhertvite-ot-zemetresenieto-v-turtsiya-desetki-izvadeni-izpod-razvalinite.html", "text": "Спасителните екипи, които работиха и през нощта, са извадили 45 души от рухнали сгради, уточниха турските власти, като броят на жертвите от  в петък в източната част на страната достигна 35 души, съобщава \"Ройтерс\".Спасителите, работещи при минусови температури, са използвали бормашини, механични копачи и голите си ръце, за да продължат издирването на оцелели в три места във вилаета Елязъг, където удари земетресението с магнитуд от 6,8 по скалата на Рихтер в петък вечерта .При земетресението в Елязъг загинаха 31 души, а още четирима - в съседния вилает Малатия, като то беше последвано от повече от 700 вторични труса. Повече от 1600 души са ранени.Телевизионни кадри показаха 35-годишна жена и нейната невръстна дъщеря да излизат изпод развалините в района Мустафа Паса в Елязъг, на около 550 км източно от столицата Анкара.На спасителите, които са чули писъците им, им е отнело няколко часа, за да достигнат до тях при температури от минус 4 градуса, уточняват турските държавни медии. Съпругът на жената е сред загиналите.Операциите по издирване и спасяване на хора все още се провеждат в три различни места в Елязъг.Други провинции са изпратили хиляди спасители като подкрепление, които също така са били допълнени от стотици доброволци. Осигурени са палатки, легла и одеяла за подслон на хората, които са загубили домовете си след труса.Властите призовават жителите да не се връщат в повредени сгради поради потенциалния риск от срутване. Властите са регистрирали 645 силно повредени и 76 срутени сгради в двете провинции.Президентът Реджеп Тайип Ердоган обяви, че къщи със стоманена рамка ще бъдат бързо изградени в региона, за да осигурят жилища на пострадалите хора. Той определи земетресението като изпитание за Турция.", "date": "2020.01.26", "title": "35 са вече жертвите от земетресението в Турция, десетки извадени изпод развалините"}
{"url": "https://news.bg/politics/stoyanova-promenya-zakona-za-valutniya-kurs-kam-evroto-podkrepyat-ya-bnb-mf-i-etsb.html", "text": "На 23 януари председателят на Бюджетната комисия Менда Стоянова внася за разглеждане проект за допълнение на чл. 29 от ЗБНБ ().Министерството на финансите - МФ и Българската народна банка - БНБ подкрепят внесения проект, законопроектът се подкрепя и от ЕЦБ, съобщава Министерство на финансите.Целта на законопроекта е да се осигури съответствие на вътрешната нормативна рамка с европейската нормативна рамка, регулираща административния процес и оперативните процедури за одобряване на валутните курсове в условията на Валутно-обменния механизъм (ERM II), обяснява министерството.Според МФ, това съответствие е задължително условие за присъединяване към Валутно-обменния механизъм.Законопроектът не поставя под въпрос действащия режим на фиксиран валутен курс.Както многократно е подчертавано от правителството и БНБ, този режим ще бъде запазен до присъединяване на страната към Еврозоната и приемането на еврото, коментира МФ.", "date": "2020.01.26", "title": "Стоянова променя закона за валутния курс към еврото, подкрепят я БНБ, МФ и ЕЦБ"}
{"url": "https://news.bg/disasters/sasht-frantsiya-i-yaponiya-evakuirat-diplomati-i-grazhdani-ot-kitay-zaradi-koronavirusa.html", "text": "Консулството на САЩ в Ухан, в епицентъра на огнището с новия коронавирус, ще евакуира своя персонал и граждани с чартърен полет, съобщава АП.Китайският министър на здравеопазването заяви, че страната навлиза в \"решаваща фаза\", тъй като \"изглежда, че способността на вируса да се разпространява се засилва.\"Сяоуей отказва да коментира колко време ще отнеме взимането под контрол на ситуацията, но посочените ограничения за пътуване и други строги мерки трябва да доведат до резултати \"с най-ниска цена и най-голяма скорост.\"В информацията от американското посолство в Пекин се казва, че ще има ограничен капацитет за транспортиране на граждани на САЩ при полет във вторник от Ухан, който ще е директно до Сан Франциско. В случай, че няма достатъчно места, приоритет ще бъде даден на хора, \"с по-голям риск от коронавирус\".Междувременно САЩ съобщиха за трети случай - мъж в Южна Калифорния, който е пътувал от Ухан.Френското консулство също обмисля евакуация на своите граждани, за да напуснат Ухан. Френското правителство проведе извънредна среща в неделя, за да реши дали да репатрира около 800 френски граждани, които живеят в Ухан.Длъжностните лица ще вземат \"решения относно методите и как можем да направим това\", след като се събраха, призовани от премиера Едуар Филип, коментира френският министър на здравеопазването Агнес Бузин.Френски медицински екипи, започнаха да се срещат с пътници, пристигащи с полети от Китай в Париж на \"Шарл дьо Гол\" и други летища, усилия за откриване на възможни случаи на заразяване.Япония също се подготвя да изведе своите граждани от Ухан.Последните данни от неделя, обхващат 24 часа и отбелязват увеличение от 15 смъртни случая и 688 случая на инфектирани.", "date": "2020.01.26", "title": "САЩ, Франция и Япония евакуират дипломати и граждани от Китай заради коронавируса"}
{"url": "https://news.bg/disasters/mvnr-30-kitayski-provintsii-sa-gotovi-za-izvanredni-situatsii-pekin-zatvarya-letishta.html", "text": "Във връзка с новия коронавирус (2019-nCov) в Китай, които е засегнал десетки души, МВнР информира за взетите мерки от китайските власти и актуалната информация до момента.Последните статистически данни според китайската страна са: поне 2023 случая в Китай (вкл. Хонконг, Макао, Тайван) и 32 случая в чужбина. Починалите на територията на Китай са 56, оздравелите 49.В 30 китайски провинции, независими общи и специални административни райони (САР) са обявили първа степен за готовност за справяне с извънредни ситуации, а САР Хонконг е обявил т.н. \"най-висока степен\".От 26 януари 2020 г. до второ нареждане са преустановени и всички полети от двете летища в Пекин до провинциални летища в страната. От двете пекински летища е имало директни линии до други провинции. Съобщава се, че на двете летища в Пекин се измерва температурата на всички пристигащи. Съобщава се, че туристическите автобуси от и за Пекин спират да работят от 26 януари 2020 г.От 27 януари 2020 г. всички китайски туристически групи, пътуващи в чужбина, ще бъдат спрени. Резервациите за полети и хотели в чужбина, направени чрез туристически агенции ще бъдат прекратени. Резервациите за вътрешни полети и хотели в Китай, направени чрез туристически агенции, са били анулирани, считано от 24 януари 2020 г.Според Националния всекидневник \"Чайна дейли\" вирусът се предава на човек само от заразени животни. Заразеният от животно може да предаде вирусът на друг човек, докато заразените от човек болни не могат да предат вируса нататък.По информация на китайски медиите вече се работи за създаване на ваксина за вируса и е приключил стадият на изолиране на вируса.В Пекин вече са определени 20 болници за лечението на болните от новия коронавирус. Три болници от тях са на т.н. градско ниво, а останалите 17 - на т.н. районно ниво. Сред градските болници са Пекинска болница Дитан и Пекинска болница Йоу\"ан.Очаква се първата спешно изградена болница в Ухан, болница \"Хуошъншан\", да отвори врати на 2 февруари със 700-1000 легла. Втората болница \"Лейшъншан\" се очаква да отвори врати на 5 февруари и е планирана да разполага 1300 легла.Администрацията за управление и надзор на пазарите е публикувала официална забрана за всякакви дейности свързани с покупко-продажбата на диви животни.Всички туристически фирми за организирани пътувания са преустановили дейността си.В провинция Хубей, където се намира огнището да болестта е забранено е придвижването на МПС в централната част на Ухан, столицата на провинция Хубей. Общината е наела около 6 000 хиляди таксита, които са на разположение на Кварталните съвети, по 3-5 коли на кооперация. Чрез тях съветите осъществяват безплатното доставяне на храна и лекарства за жителите.Уханските болници са пуснали официални писма за набиране на дарения (маски и дрехи, използвани при хирургически интервенции и др.) доколкото в повечето от тях се очаква медицинските материали да са достатъчни само за следващите 3-5 дена. Япония вече е направила дарение от 1 милион маски за Ухан.В провинция Гуандун е обявено задължителноъо носене на маски на обществени места, а хората без такива ще бъдат санкционирани.Ансамбъл \"Петрич\", който бе в китайската столица по покана на район Чаоян в Пекин за представления в рамките на фестивал по случай Китайската нова година, поради указания от Пекинска община за спиране на масовите прояви на територията на столицата, заяви желание да се прибере в България по-рано от планирания полет за връщане.В град Ухан са установени трима българи и посолството на Република България в Китай поддържа непрекъснато връзка с тях.Световната здравна организация (СЗО) предоставя отговори на често задавани въпроси:Какво е коронавирус?Коронавирусите са голямо семейство от вируси, за които се знае, че причиняват заболявания, вариращи от обикновената настинка до по-тежки заболявания като Близкоизточния респираторен синдром (MERS) и Острия респираторен синдром (SARS).Какво представлява новия коронавирус?Новия коронавирус (CoV) е нов щам на коронавирус, който не е бил идентифициран по-рано при хората.Какви са симптомите на някой, заразен с коронавирус?Зависи от вируса, но често срещаните признаци включват респираторни симптоми, треска, кашлица, задух и затруднено дишане. В по-тежки случаи инфекцията може да причини пневмония, остър респираторен синдром, бъбречна недостатъчност и дори смърт.Могат ли коронавирусите да се предават от човек на човек?Да, някои коронавируси могат да се предават от човек на човек, обикновено след близък контакт със заразен пациент, например в домакинство, работно място или здравен център.Има ли ваксина за новия коронавирус?Когато заболяването е ново, няма ваксина, докато не се развие такава. Може да отнеме няколко години, за да бъде разработена нова ваксина.Има ли лечение за новия Коронавирус?Няма специфично лечение за заболяване, причинено от новия коронавирус. Въпреки това, много от симптомите могат да бъдат лекувани. Следователно, лечението се основава на специфичното клинично състояние на пациента. Поддържащата грижа за заразените лица може да бъде много ефективна.Какво мога да направя, за да се защитя?Стандартните препоръки за намаляване на излагането и предаването на редица заболявания включват поддържане на основна хигиена на ръцете и дихателните пътища, безопасни практики за хранене и избягване на близък контакт, когато е възможно, с всеки, който проявява симптоми на респираторни заболявания, като кашлица и кихане.Зимата и пролетта са сезоните с висока честота на респираторни инфекциозни заболявания и вирусна пневмония. Експертите предлагат да се вземат същите предпазни мерки като избягване на настинка, включително правилна вентилация в помещението и лична хигиена, избягване на дейности в местата с много хора и носене на маска или покриване на носа при кашляне или кихане.Обърнете внимание на треската, кашлицата и други симптоми. Ако имате някой от тези симптоми, моля незабавно потърсете лекарска помощ. Пътуващите се насърчават да потърсят медицинска помощ и да споделят историята на пътуванията със своя доставчик на здравни грижи, ако имат някакви симптоми, подсказващи за респираторно заболяване, по време или след пътуване.", "date": "2020.01.26", "title": "МВнР: 30 китайски провинции са готови за извънредни ситуации, Пекин затваря летища"}
{"url": "https://news.bg/regions/zamarsyavaneto-na-reka-maritsa-e-preustanoveno-iztochnikat-e-otkrit.html", "text": "Преустановено е замърсяването на река Марица. Тази сутрин е извършено повторно пробонабиране от канализационните колектори и река Пишманка. Резултатите от пробите сочат, че замърсяването е преустановено. Показателите от Градски колектор-1 са: ХПК - 128 mg/l и неразтворени вещества - 209 mg/l, а от Градски колектор-2: ХПК - 49 mg/l и неразтворени вещества - 29 mg/l, съобщават Регионална инспецкия по околна среда и води-Пазарджик и Басейнова дирекция \"Източнобеломорски район\".Взети са водни проби от отпадъчните води на инсталация за преработка на отпадъци в промишлената зона на Пазарджик, от двата градски колектора на ул. \"Заводска\" и от отпадъчните води на предприятия за преработка на хартия в село Главиница, община Пазарджик. Проверени са още три промишлени обекта в индустриалната зона, за които се установи, че в момента не заустват отпадъчни води в канализационната система с водоприемник река Пишманка, локализирана като участък на замърсяването.Във водите й са установени пластмасови мленки от преработка на полиетиленови отпадъци. Резултатите от взетите водни проби от реката и двата градски колектора сочат инсталацията за преработка на отпадъци на \"Екоинвест\"ЕООД за източник на замърсяването.Установено е превишение в пъти над пределно допустимите концентрации (ПДК) на вещества в производствените отпадъчни води на обекта по Наредба 7, за реда и начина за заустване на отпадъчни води в канализационните системи.Превишени са следните показатели: химическа потребност от кислород (ХПК) - при норма 700 mg/l, пробите показват 2322 mg/l, или 3 пъти над ПДК. А нормата за неразтворени вещества е превишена 16 пъти. При норма 200 mg/l, са измерени 3140 mg/l. Високи стойности на тези показатели са установени и в градския колектор, който отвежда отпадъчните води от \"Екоинвест\"ЕООД / ХПК - 2940 mg/l и нерезтворени вещества - 5392 mg/l/. Анализът на данните сочи за преминало залпово замърсяване от този обект. От вчера следобед \"Екоинвест\"ЕООД преустанови производствената си дейност, свързана с формиране на отпадъчни води.Припомняме, че от вчера ксперти от РИОСВ-Пазарджик, Басейнова дирекция \"Източнобеломорски район\" (БДИБР) и Регионалната лаборатория към ИАОС проверяват сигнал за мъртва риба в река Марица, под моста на с. Огняново.Директорът на РИОСВ Костадин Гешев незабавно сформира екип от експерти и е извършено щателно обследване на района за следи от източници на замърсяване. За инцидента са уведомени окръжният прокурор на Пазарджик, директорът на ОД на МВР и директорът на ОДБХ, за вземане на проби от умрялата риба и установяване причините за смъртта й. Образувано е досъдебно производство.", "date": "2020.01.26", "title": "Замърсяването на река Марица е преустановено, източникът е открит"}
{"url": "https://news.bg/politics/kristalina-georgieva-vizhda-napalno-obozrimo-vlizane-na-balgariya-v-evrozonata.html", "text": "\"Плановете, които са направени за влизането в еврозоната ще се реализират точна така, както са направени. България като цяло стои много добре. Има две банки, за които имаше бележки, но те работят по това да бъдат решени и аз не виждам никакви проблеми. Това, което тя ) ми каза беше, че както изглежда в моята зала на заседания на еврозоната скоро ще се говори на български\", коментира пред БНР управляващият директор на Международния валутен фонд - МВФ Кристалина Георгиева.По думите й, влизането през 2023 г. в еврозоната е \"напълно обозримо\", ако през април влезем в механизма ERMII. \"За България влизането в еврозоната сега е по-добре, отколкото в миналото, именно защото светът е по-турболентен\".Според Георгиева, разумно прогресивно облагане не пречи на растежа, а помага, защото намалява неравенството в обществото. \"Страните, които са избрали плосък данък имат причини да го изберат и трябва много внимателно да преценят дали тези причини все още диктуват това да бъде правилният избор\".\"В България неравенството е относително по-високо, отколкото много други страни в ЕС, затова България трябва да мисли как да го решава този проблем. Не искам да правя никакви изявление в едната или другата посока, защото тази оценка трябва да бъде направена много внимателно, като се поставят на баланс ползите и рисковете. И дали няма други инструменти, с които страната разполага - да кажем как използваме разходната страна на бюджета\", коментира тя.Управляващият директор на МВФ добави, че \"най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнесът да инвестира в хората\".Тя предупреди, че България не трябва да изостава от зелените политики, защото нисковъглеродната икономика ще даде нов тласък на инвестициите и ще спомогне за създаването на нови работни места. \"Ние търсим области, в които да се декларираме като лидери. И в тази област, ако ние действаме бързо и решително за Европа има шанс да генерира по-висок растеж и да заеме конкурентна позиция в нещо, което безусловно ще става в бъдещето. И аз се надявам, че България ще намери своето място в тази ниша на нова конкурентоспособност\".\"Климатичните промени са огромно предизвикателство..., но и огромна възможност за трансформиране на нашите икономики. Вярно е, че преходът към нисковъглеродна икономика означава за някои тежка промяна. Ако сте в сектора производство на въглища, това никак няма да бъде лесно. Но тя е възможна промяна, в която ние можем не особено трудно да пренасяме от едните, които печелят към другите, които губят, за да направим така, че обществото да е по-добре\", обясни Георгиева.По думите й, \"преди година прочетох доклада за това, че всички наши прогнози за климатичните изменения се потвърждават и се надхвърлят от това, което реално става. Свърших да го чета, легнах си, а не мога да заспя - през цялото време си мислех за моята внучка, тогава тя бе на 8 години, че когато стане на 20 години, 100 милиона души ще бъдат в бедност заради шоковете от майката природа. А като стане на 40, ще има най-малко 130 милиона климатични бежанци, повечето от тях от Близкия изток и Африка, повечето от тях, бягащи към Европа. Ако е с късмета да стане на 90 години, ако нищо не направим, планетата ще бъде 3-4 градуса по-топла, това означава почти невъзможно да се живее, ако ние не действаме днес\".\"Но ние можем да действаме днес и да направим така, че да бъде по-добре не само за вас, младите хора, а за всички, защото даваме стимул на нашата икономика. Търсим го този \"сребърен куршум\", с който да убием ниския растеж, ниските лихви и ниска инфлация, което ни държи в недостатъчно динамична икономика. Може би го имаме в ръцете си и той се нарича трансформиране към ниско въглеродна климатично устойчива икономика\".Кристалина Георгиева добави, че на много места по света тази трансформация има успех, като пример за това е Швеция, която е между първите държави, въвели данък върху въглеводородните емисии, който се увеличава с времето. \"Този данък им позволи много бързо да стимулират преход към чиста енергия. В резултат на това те имат цветуща икономика... при много съществено намаляване на емисиите. И е една от най-щастливите страни в света. Същото нещо е с Финландия... Може би зелената икономика е и път към щастието\".Постепенно трябва да се въвежда данък върху въглеродните емисии, \"днес средно в света цената е 2 долара на тон. В рамките на едно десетилетие трябва да вървим към цена $75 за тон. Но смятаме, че фискалната политика трябва да бъде много внимателно премислена, за да не се увеличава общото данъчно бреме. Много е важно където отиват парите. Трябва да се използват както за инвестиране в зелени технологии, така и за намаляване на тежестта върху хората, които ще понесат бремето на този данък\".МВФ е предупредило, че икономиката на света влиза в синхронизирано забавяне, след което централните банки са реагирали синхронизирано. \"49 банки свалиха 71 пъти лихвените си проценти и в резултат на това растежът в света се покачи с половин процент\" до 2,9%\", като така е избегната рецесия.\"Трябва да продължим да държим ниски лихвите и тази година, за да можем да осигурим едно малко подобрение на растежа догодина до 3,3%\". Ниските лихви значат евтини пари - апетит за заимстване, който наду заимстването в световен мащаб до $188 трилиона - повече отколкото бяха преди дълговата криза... Вторият по-сериозен проблем е, че когато лихвите са ниски, търсим доходност някъде другаде с поемането на по-висок риск\".Георгиева се надява, търговското примирие между САЩ и Китай да се превърне в мир тази година, а САЩ, Китай, ЕС да се отнесат сериозно към реформата на търговската система в света. Има и добра основа за споразумение между САЩ и ЕС.", "date": "2020.01.26", "title": "Кристалина Георгиева вижда \"напълно обозримо\" влизане на България в еврозоната"}
{"url": "https://news.bg/world/zashto-kitay-ne-kazva-vsichko-za-noviya-koronavirus.html", "text": "Този път китайското ръководство информира света и собственото си население за новия вирус по-бързо, отколкото преди 17 години по време на кризата с Тежкия остър респираторен синдром (ТОРС). Това е добре. Но онова, което постепенно научаваме за мащабите и протичането на епидемията, поражда сериозни съмнения доколко властите в Китай, поне местните, действително имат желание да осигуряват прозрачност. В първите три седмици след избухването на заразата правителството в Ухан явно е укривало и омаловажавало редица неща. Но това не е някакъв местен проблем, а резултатът от една система, която иска на всяка цена да поддържа фасадата на стабилността. В тази система изричането на неприятни истини по правило води до неприятности.Лекарите в Ухан, решили да привлекат вниманието на обществеността към опасностите, свързани с новия вирус, бяха сплашени. Журналистите, които искаха да информират за това, бяха цензурирани и възпрепятствани да го сторят. Гражданите, които вероятно знаеха повече, отколкото би се харесало на полицията, бяха санкционирани под предлога, че разпространяват слухове. Болничният персонал очевидно бе инструктиран да укрива сведенията за заразени лекари и санитари. По този начин вероятно дори и от заетите със случая учени са били скрити важни данни за пренасянето на вируса от човек на човека.Фактът, че официалният брой на заразените в Китай започна да нараства рязко едва след като китайският лидер Си Цзинпин призова за борба с епидемията, показва колко политизирано е отношението към информацията в Китай, дори и да е въпрос на живот и смърт. От самото начало не звучеше правдоподобно твърдението на китайците, че първите случаи на заболяването извън Ухан са били установени в чужбина, а не в други китайски градове. Заседанията за подготовката на тазгодишното събрание на Народния конгрес навярно са били една от причините за нежеланието на местното правителство бързо да уведоми населението за опасността. Всичко това отне ценно време, което позволи на вируса да се разпространи.Партийното ръководство открито си призна, че е наясно с този проблем, когато публично заплаши всичките си кадри, че \"ще бъдат заклеймени на позорния стълб за вечни времена\", ако премълчават за случаите на новата болест. Държавният съвет дори откри онлайн платформа, на която гражданите да подават сигнали за укриване на информация от местните власти. Всичко това би било чудесно, ако ставаше дума за прозрачност. Но въпросната инициатива навярно ще послужи за това цялата отговорност за пропуските да се прехвърли на местните кадри. Та нали същото централно правителство бе дало указания на своя пропаганден апарат да информира максимално пестеливо за здравната криза, за да не се стига до паника. То бе наредило и на държавните цензори да трият от интернет всички дискусии, свързани с епидемията. Същината на проблема е в разбирането на властите, че гражданинът трябва да знае само онова, което държавата смята за правилно.Китайците отдавна са си направили съответните изводи. Те не вярват на официалните съобщения на властите. Но и това е проблематично, тъй като стимулира разпространяването на конспиративни теории, които държавата всъщност би искала да предотврати. Репресивният климат на отминалите години накара да замлъкнат много от гласовете на истината в средите на гражданското общество, които можеха да противодействат на това развитие.И все пак: малкото частни медии в Китай сега изживяват звездния си час. Тези дни те разпространяват подробни информации за положението в Ухан - навярно това става дори с позволението на цензуриращата служба, която този път не ги възпрепятства.И сътрудничеството с международната общност сега протича значително по-добре, отколкото по време на кризата с ТОРС преди 17 години. Този път Китай своевременно разгласи информацията за генетичния код на вируса, за да позволи на властите в чужбина бързо да разпознават заразените. Но има едно нещо, което е останало непроменено от 2003-та насам: волята за прозрачност стига само дотам, докъдето е политически приемливо за властите.Фаталното мълчание на китайските власти преди 17 години - през първите три месеца на кризата с ТОРС - бе свързано най-вече с това, че страната се намираше във фаза на политически преход. Ху Дзинтао тъкмо бе застанал на върха на Комунистическата партия и се готвеше да стане президент. В подобни преломни времена всякакви отрицателни новини в Китай са нежелани. Това си остава така и до днес. Истинските мащаби на епидемията с африканската свинска чума през миналата година бяха прикрити, за да не нарушат блясъка на тържествата по повод 70-тата годишнина на Народната република. Това мълчание за щастие не отне човешки живот, но пък излезе твърде скъпо.", "date": "2020.01.26", "title": "Защо Китай не казва всичко за новия коронавирус "}
{"url": "https://news.bg/press/yaroshenko-i-hvatov-sa-ruskite-shpioni-btk-shte-bade-kupena-pochti-iztsyalo-s-dalg.html", "text": "Дмитрий Михайлович Ярошенко и Александър Александрович Хватов са руските дипломати, които трябва да напуснат България, научи \"24 часа\".В петък прокуратурата съобщи, че ДАНС е водила разследване срещу първи секретар на руското посолство и служител в търговското представителство. Те обаче не могат да бъдат обвинени, защото имат дипломатически статут. Руският посланик Анатолий Макаров спешно бе извикан в петък в МВнР, за да му бъде връчена нотата за изгонване на двамата. От Външно дадоха срок от 48 часа, а Макаров обеща той да бъде спазен.Администрацията на американския президент Доналд Тръмп реши да ограничи практиката на така наречения родилен туризъм, когато бременни жени пристигат в САЩ, за да родят дете, като по този начин автоматично му гарантират американско гражданство. Все още не са известни конкретните правила, но следващата антимигрантска инициатива на държавния глава може да бъде лесно изпълнена, а визовите служители имат право да отказват на кандидатите визи по много различни причини. Една от най-пострадалите групи може да бъде тази на рускините.Във видеозаписите, направени в подземния паркинг на \"ЕМКО\" на 28 април 2015 г., се виждат кадри на мъж, обикалящ между колите на дружеството. На същия ден Гебрев е приет в болница в критично състояние, а в следващите дни това се случва на сина му и на един от директорите на оръжейното предприятие.Няколко дена преди прокуратурата да разпространи кадрите от Белингкат бяха заявили, че опитът за убийство на Гебрев е бил извършен от осем офицери от руското военно разузнаване ГРУ, които са известни с отравяне на жертви чрез поставяне на отровно вещество по дръжките на автомобили.Оставка на премиера Бойко Борисов и на регионалния министър Петя Аврамова. Това поискаха жителите на Перник, които излязоха днес на протест в центъра на София заради водната криза в областния град.За днес протестните действия приключиха, но организаторите обявиха, че в понеделник отново ще се съберат в 12:00 ч. пред сградата на Министерството на регионалното развитие в столицата със същите искания.Според перничани от самото начало на кризата не се оценява правилно отговорността на МРРБ. Първоначално недоволните обявиха готовност да останат пред сградата на правителството до 22:00 ч. тази вечер, за да бъде изпълнено искането им, но в крайна сметка в следобедните часове започнаха да се разотиват.Финансирането на покупката на Българска телекомуникационна компания (БТК) от United Group вече е осигурено и то ще бъде почти изцяло дългово. Това научи \"Капитал\" от свои източници, като информацията се потвърждава и от съобщения на рейтинговите агенции Moody\"s и S&P.Допълнителният дълг за 1.22 млрд. евро вече е договорен, като водещ мениджър по финансирането е JPMorgan. Още редица банки, както и фондът KKR, който е и миноритарен акционер в купувача United Group, са поели ангажимент да запишат от облигациите. Реално средствата обаче ще бъдат усвоени малко преди финализиране на сделката и след получаването на нужните регулаторни одобрения, което се очаква до средата на годината.", "date": "2020.01.26", "title": "Ярошенко и Хватов са руските шпиони,, БТК ще бъде купена почти изцяло с дълг"}
{"url": "https://news.bg/disasters/sedem-kitaytsi-sa-v-bolnitsa-v-moskva.html", "text": "Седем китайци бяха настанени в болница в Москва със симптоми на заболяването, причинявано от новия коронавирус, който се появи в Китай, предаде ТАСС, като се позова на медицински източник.Те били отседнали в хотел в северната част на руската столица и са с висока температура.По последни данни на китайските власти 42 души са починали, а 1372 са се заразили в страната с новия вирус, съобщи Ройтерс.", "date": "2020.01.26", "title": "Седем китайци са в болница в Москва"}
{"url": "https://news.bg/int-economics/rayanear-kupuva-100-earbasa.html", "text": "\"Раянеър\" може да придобие до 100 самолета от европейския самолетостроителен гигант \"Еърбъс\", съобщи в. \"Виртшафтсвохе\".Според говорител на \"Раянеър\" най-голямата нискотарифна авиокомпания в Европа е започнала преговори с \"Еърбъс\" поради несигурността, свързана с процеса на повторно лицензиране на 737 MAX на \"Боинг\".\"Раянеър\" предварително поръча 135 самолета на Boeing 737 MAX като част от плана си да превози около 200 милиона пътници през 2024 г. Това ще е ръст с от 60 милиона спрямо 2019 г.Сега авиокомпанията има липса от десетки самолети, необходими за изпълнение на своите намерения поради кризата с \"Боинг\".", "date": "2020.01.26", "title": "\"Раянеър\" купува 100 еърбъса"}
{"url": "https://news.bg/int-economics/noviyat-samolet-boing-777x-zavarshi-parviya-si-testov-polet.html", "text": "Новият самолет \"Боинг 777Х\" завърши първия си тестов полет, това съобщи уебсайтът на американската корпорация \"Боинг\".Отбелязва се, че лайнерът е летял четири часа над американския щат Вашингтон.Самолетът излетя от летището в близост до град Еверет и след това кацна за първи път в Сиатъл.Този тестов полет бе отложен преди дни заради лоши метеорологични условия.", "date": "2020.01.26", "title": "Новият самолет \"Боинг 777X\" завърши първия си тестов полет"}
{"url": "https://news.bg/world/probiha-orazheynoto-embargo-sreshtu-libiya.html", "text": "Няколко страни нарушиха оръжейното ембарго срещу Либия.Това заяви ООН, цитирана от Ройтерс.Агенцията припомня, че ембаргото беше договорено на срещата за Либия в германската столица Берлин.На форума, който се проведе на 19 януари водещите световни държави, подкрепящи двата лагера, борещи се за контрол над либийската столица Триполи,  върху страните за прекратяване на огъня.Беше постигната договорка и за спазване на наложеното от ООН ембарго върху доставките на оръжие.", "date": "2020.01.26", "title": "Пробиха оръжейното ембарго срещу Либия"}
{"url": "https://news.bg/int-politics/sandars-povede-v-ayova.html", "text": "Сенаторът от Върмонт Бърни Сандърс  в нова анкета преди вътрешно-партийните избори в Демократическата партия в щата Айова. С 25% Сандърс взе водеща позиция в проучването на New York Times Upshot / Siena College, публикувано в събота.Анкетата даде на Сандърс 7 пункта преднина пред бившия кмет на Южен Бенд Пийт Бутигиег и 8 пункта пред Джо Байдън, който зае трето място в анкетата сред вероятните избиратели на Айова.Вътрешно-партийните избори в Демократическата партия в Айова са насрочени за 3 февруари.Това е първото гласуване в определянето на кандидата на демократите за Белия дом. Сандърс оглави поредната анкета и за Ню Хемпшир, която ще се проведе на 11 февруари, и наскоро получи одобрение от водещия на популярното токшоу Джо Роган.", "date": "2020.01.26", "title": "Сандърс поведе в Айова"}
{"url": "https://news.bg/int-politics/tramp-ne-blagodarya-sanktsiite-sreshtu-iran-ostavat.html", "text": "Президентът на Съединените американски щати Доналд Тръмп отхвърли в събота призива на иранския министър на външните работи Мохамед Джавад Зариф да се срещу родината му, за да се започнат преговорите, съобщи АП.\"Иранският външен министър казва, че Иран иска да преговаря със САЩ, но иска санкции да бъдат премахнати. Не благодаря!\" Това написа Тръмп в \"Туитър\".По-рано висшият дипломат на Иран заяви в интервю за сп. \"Шпигел\", че \"никога няма да изключи възможността хората да променят своя подход и да признаят реалностите\".Джавад Зариф заяви, че Техеран ще бъде отворен за разговори с администрацията на Тръмп, но той повтори санкциите, насочени срещу Ислямска република, първо трябва да бъде премахнати.", "date": "2020.01.26", "title": "Тръмп: Не, благодаря! Санкциите срещу Иран остават"}
{"url": "https://news.bg/disasters/opasniyat-virus-porazi-i-shanhay.html", "text": "Шанхай съобщи за първия смъртен случай от коронавируса, предаде АП.Така общият брой на смъртните случаи се покачи до 56 в Китай.Междувременно държавните медии съобщиха, че броят на заразените хора е 1975 души.Канада отчете и първия си случай на смъртоносния вирус, докато по-рано тази седмица бяха .Китайският президент Си Дзинпин , пред която е изправена родината му, тъй като огнището на коронавируса продължава да се разраства.", "date": "2020.01.26", "title": "Опасният вирус порази и Шанхай"}
{"url": "https://news.bg/disasters/voenen-ot-sasht-zagina-v-siriya.html", "text": "В резултат на инцидент в сирийската провинция Дейр аз-Зор, 22-годишен американски войник е загинал. Това съобщи РИА \"Новости\".Инцидентът е станал на 25 януари.Според наличната информация загиналият е идентифициран като американския военен Антонио Мур.В момента се знае, че той се е преобърнал с джипа си по време на патрул.В момента този инцидент се разследва.", "date": "2020.01.26", "title": "Военен от САЩ загина в Сирия"}
{"url": "https://news.bg/int-politics/netanyahu-se-otpravya-na-istorichesko-poseshtenie-v-beliya-dom.html", "text": "Премиерът на Израел Бенямин Нетаняху се отправя на \"историческото\" посещение на Вашингтон, предаде АП.Лидерът на \"Ликуд\" заяви, че страната му стои пред \"историческа възможност\".Той говори преди пътуването си до Вашингтон, където президентът на Съединените щати Доналд Тръмп ще го приветства заедно с Бени Ганц следващата седмица.\"Днес имаме в Белия дом най-големия приятел, който Израел някога е имал; следователно ние имаме най-голямата възможност, която някога сме имали\", заяви Нетаняху и добави, че \"възможност като тази идва веднъж в историята и не може да бъде пропусната. \"Посещението на Нетаняху и лидерът на опозицията Бени Ганц във Вашингтон идва в момента, когато администрацията на Тръмп се подготвя да разкрие дългоочаквания си мирен план за израелско-палестинския конфликт.", "date": "2020.01.26", "title": "Нетаняху се отправя на \"историческо\" посещение в Белия дом"}
{"url": "https://news.bg/weather/idvat-oblatsi-3.html", "text": "През деня от юг облачността, предимно средна и висока, бързо ще се увеличава. Ще духа слаб до умерен вятър от запад-югозапад. Минималните температури ще са от минус 5° до 0°, а максималните - между 9° и 14°.Това съобщиха от НИМХ.Над планините облачността ще е значителна. Ще духа до умерен вятър от запад-югозапад. Максималната температура на 1200 метра - около 4°, на 2000 метра - около минус 1°.Над Черноморието облачността ще се увеличава. Ще духа слаб до умерен югоизточен вятър. Максимални температури между 8° и 11°. Температурата на морската вода е 7-8°. Вълнението на морето ще бъде 1-2 бала.", "date": "2020.01.26", "title": "Идват облаци"}
{"url": "https://news.bg/politics/prof-gerdzhikov-otseche-darzhavata-ne-mozhe-da-odarzhavi-hazarta.html", "text": "Държавата не може да си позволи да одържави хазарта. Много моля законодателят да не тръгва да нарушава конституцията. За това призова проф. Огнян Герджиков в сутрешния неделен блок на БНТ.Ако това се случи - ако държавата одържави хазарта, Конституционният съд ще отмени този закон, обясни проф. Герджиков в чисто юридически аспект.\"Много моля основният закон да се спазва. Лотарията не може да бъде държавна - и да искаме към днешната дата не може\", подчерта юристът.Иначе в неюридически аспект, според бившия служебен премиер нацията се зомбира с хазартните игри. Проф. Герджиков е обезпокоен за инвазията на хазарта по телевизията за това кой е спечелил и каква сума. Той даде за пример как на една бензиностанция човек заредил бензин за 10 лева, а взел лотарийни билетчета за 30 лв.Хазартът действа страшно навъзпитателно и трябва да има контрол на държавата.\"Хазартът не може да бъде фокусът на вниманието\", настоя още юристът.", "date": "2020.01.26", "title": "Проф. Герджиков отсече: Държавата не може да одържави хазарта"}
{"url": "https://news.bg/politics/bivsh-sluzheben-premier-ubeden-votat-na-nedoverie-nyama-da-mine.html", "text": "Правителството няма да бъде свалено. Вотът на недоверие няма да успее. Така бившият служебен премиер проф. Огнян Герджиков коментира в сутрешния блок на БНТ внесения вот на недоверие от БСП срещу кабинета \"Борисов 3\".Ако нямало атаки от опозицията, нещата можели да бъдат по-зле.Според него има едно безхаберие - уважението към професионалиста и експерта го няма.По думите на Герджиков  е грешка, която показва липса на професионализъм. Няма достатъчно отговорни чиновници да следят за ВиК мрежите, има огромни загуби по старите тръби и много хора трябвало да се замислят.България е изключително богата на вода и ние имаме най-много минерални води, които обаче не се използват, констатира проф. Герджиков.", "date": "2020.01.26", "title": "Бивш служебен премиер убеден: Вотът на недоверие няма да мине"}
{"url": "https://news.bg/crime/izravnyavane-na-nakazatelnata-otgovornost-za-nepalnoletni-i-vazrastni-bi-bilo-katastrofa.html", "text": "Изравняване на наказателната отговорност на навършилите пълнолетие с непълнолетните би било катастрофа. Това го няма никъде в цивилизования свят, настоя бившият служебен премиер проф. Огнян Герджиков (27 януари - 4 май 2017 г.) в сутрешния блок на БНТ по повод убийствата над деца.Хубаво било, че  на , но бившият премиер не може да приеме, че за всеки конкректен случай трябва да се реагира със законодателни промени. Това е нещо, с което проф. Герджиков никога не е бил съгласен.Според него при пълно изравняване на наказателната отговорност, това щяло да покаже, че ние сме някъде в епохата на Средновековието.Друг бил въпросът колко трябва да бъде редуцирано наказанието за тежки престъпления. Проф. Герджиков посочи, че по цял свят има редуциране на наказанието за непълнолетни, но границите били различни.\"Би могло да се помисли да се направят корекции, но не и кардинални\", обясни юристът и допълни, че един голям проблем в страната ни е възпитанието и образованието. Той подчерта, че ако нацията ни иска да бъде просперираща, трябва да бъде образована.Проф. Герджиков коментира акциите на прокуратурата начело с новия главен прокурор Иван Гешев във връзка с  и водите Нено Димов,  и изговането на . По думите му не е лошо тези, които имат в себе си власт, да я упражняват.\"Не всеки може и аз лично не бих могъл да бъда обвинител. Самият Гешев има силата, има куража и има устойчивостта да го направи\", похвали проф. Герджиков обвинител номер едно.Иначе на него му е мъчно за Нено Димов и не знае какво е направил, за да бъде така арестуван, но сигурно нещо има. Личните пристрастия нямат отношение, подчерта юристът.За  за промяна на правомощията на главния прокурор, организирани от държавния глава Румен Радев, проф. Герджиков призна, че действително обвинител номер едно разполага с голяма власт, за което нямало съмнение, но това не значело, че е недосегаем.\"Така както той е избран и назначен, по същия път той може да бъде свален. Не е чак толкова недосегаем, като властелин, който над него да е само Господ. Няма такова нещо\", изтъкна бившият служебен премиер.Според проф. Огнян Герджиков колкото е по-стабилна Конституцията, толкова по-добре говори за държавата. Ако вземем да я променяме ден през ден - не е добре. Иначе нямало лошо да се провеждат консултации за промени в Конституцията и да се чуват различни мнения.", "date": "2020.01.26", "title": "Изравняване на наказателната отговорност за непълнолетни и възрастни би било катастрофа"}
{"url": "https://news.bg/politics/evrodeputat-nastoya-da-se-polzva-izkustven-intelekt-za-prognozirane-na-vodata-v-yazovirite.html", "text": "Европа може да ни помогне и да ни подкрепи да използваме изкуствен интелект, за да направим модели за прогнозиране на водата на язовирите. Това обяви в сутрешния блок на БНТ бившият екоминистър в кабинета \"Орешарски\" Искра Михайлова.По думите ѝ Перник е станал символ на водната криза, но не е само миньорският град. Водопреносната мрежа е в критично състояние и когато е разкопано, за да се сменя канализацията, се вижда, че тръбите за питейна вода са като лейки, негодува тя.На въпрос на сутрешния блок на БНТ защо бившият екоминистър Нено Димов беше нарочен за виновник за водната криза, Михайлова отказа да коментира ареста, но според Конституцията министърът носи отговорност за действията си. Министърът на околната среда е министър и на водите, като отговаря и за тях, отбеляза тя.Къде са плановете за управление на водните басейни, къде са моделите за прогнози за състоянието на отока и нивото на язовирите, запита бившият екоминистър.Според нея с методи и подходи от 50-те години на миналия век не може да се предоставят услуги, типични за 21 век. Ако ние управляваме като през 1950 г., няма да постигнем целите на 2050 година.Трябва ни нова технология, виждане, приемане на иновациите, откриване за новите технологии и въвличването във всеки един сектор в България, настоя още Искра Михайлова.По повод , от ДПС подкрепят вота на недоверие с аргумент, че показва криза в резултат от липсата на реформи. Ние ще подкрепим вота, но дали той щял да успее, зависело от малки фрагментарни партии в парламента.ДПС щели продължават да акцентират върху политиката за околна среда и водите. Ако България не се заеме с реформите, нищо добро не я очаква, предупреди бившият екоминистър.", "date": "2020.01.26", "title": "Евродепутат настоя да се ползва изкуствен интелект за прогнозиране на водата в язовирите"}
{"url": "https://news.bg/crime/verizhna-katastrofa-zatvori-am-maritsa-kray-svilengrad.html", "text": "Заради верижна катастрофа временно е спряно движението по АМ \"Марица\" при отбивката за Свиленград, в посока Турция, съобщиха от пресцентъра на МВР. Причината за катастрофата е много гъста мъгла в района. Уточнява се, че сигнал за инцидента е получен около 10:05 часа. Няколко леки автомобила са се ударили в спрял на опашката за граничния пункт ТИР.Към момента няма данни за загинали, вероятно има пострадали.Заради инцидента магистралата временно се затваря за движение след пътния възел на Свиленград в посока Турция. Леките автомобили се пропускат през Свиленград по стария път за граничния пункт.С цел да се избегне усложняване на обстановката, пътуващите в тази посока по АМ \"Тракия\" товарни автомобили се отбиват още при Пловдив и Стара Загора. Мярката ще остане до разчистване на пътното платно на мястото на инцидента на магистрала \"Марица\".Полицията апелира водачите да шофират с повишено внимание, с по-ниска скорост и с по-голяма дистанция.", "date": "2020.01.26", "title": "Верижна катастрофа затвори АМ \"Марица\" край Свиленград"}
{"url": "https://news.bg/world/ne-otkriha-koronavirus-u-kitaytsite-nastaneni-v-bolnitsa-v-moskva.html", "text": "Новият коронавирус, чийто произход е в Китай, не е открит у седемте китайски туристи, настанени снощи с висока температура в болница в Москва, съобщава ТАСС.Здравословното им състояние вече е задоволително и те не са развили пневмония, съобщиха здравните власти в руската столица.Туристите от Китай ще бъдат изписани за амбулаторно лечение с изключение на една жена, у която е открит вирус на грип А. Тя се чувства сравнително добре, получава подходящо лечение и скоро също ще бъде изписана, увериха московските медици.", "date": "2020.01.26", "title": "Не откриха коронавирус у китайците, настанени в болница в Москва"}
{"url": "https://news.bg/regions/zaradi-zavod-za-prerabotka-na-plastmasi-v-elin-pelin-iskat-referendum.html", "text": "1200 подписа са внесли в община Елин Пелин граждани, които искат организиране на референдум. Настояването им е предизвикано от новопостроения завод за преработка на пластмаси в района, съобщава БГНЕС.Гражданите настояват допитването да включва 3 въпроса:Към момента събраните подписи не правят задължителен референдума и само от общинския съвет на града зависи дали ще реши да допусне провеждането му.Жители на Елин Пелин твърдят, че всичко около изграждането на предприятието е станало тихомълком, инвестиционното намерение не е било подложено на обществено обсъждане и разрешение за изграждането на завода е дадено без да бъде направена оценката на въздействието на околната среда (ОВОС). Те недоумяват и как обект, предназначен за склад за безалкохолни напитки, изведнъж се превръща в предприятие, което събира найлоновите торби на България и Германия.Зам.-кметът по екология и европейски проекти в община Елин Пелин Николай Савов опроверга твърденията на гражданите, че не са били информирани за случващото се там. И добави, че когато започнали недоволствата, изискали от инвеститора да обясни на хората каква е идеята на проекта им, а те от своя страна довели ръководителя на отдел \"Кохезионна политика и екооценки\" в Главна Дирекция \"Околна среда\" на Европейската комисия Джордж Кремлис. По думите на Савов обаче не се отзовали много хора.Той уверява, че всички документи на компанията са били издадени за завод за рециклиране, а не като склад за безалкохолни.Изпълнителния директор на \"Интегра пластикс\" Юлиан Белев обясни, че предприятието в момента е в тестов период и не работи с пълния си капацитет.\"На база на техническите параметри РИОСВ сметна, че няма нужда да се прави ОВОС... Хората говорят за някакви неща, които не разбират и много от твърденията им са некомпетентни. Не аз назначавам дали да се прави ОВОС или не\", каза той.Думите му, че не е имало нужда от ОВОС, бяха потвърдени и от директора на РИОСВ-София инж. Ирена Петкова.", "date": "2020.01.26", "title": "Заради завод за преработка на пластмаси в Елин Пелин искат референдум"}
{"url": "https://news.bg/int-politics/admiral-na-sasht-zove-da-se-vzima-primer-ot-rusiya-vav-voennata-sfera.html", "text": "Командващият военноморските сили на САЩ в Европа адмирал Джеймс Фого обяви в интервю за Defense Writers Group, че съюзниците на Вашингтон, които се стремят да укрепят отбранителните си способности при наличие на ограничени ресурси, трябва да взимат пример от Русия.\"Що се отнася до отбранителния потенциал, както казвам на нашите съюзници и партньори, ако сте с ограничени ресурси и в същото време искате да защитите бреговете си, тогава помислете за това, което правят руснаците с помощта на системите A2/AD (системи за ограничения и възпрепятстване на достъп и маневри), и да придобият подобни системи. Интелигентни мини. Противокорабни крилати ракети. Брегови радари, които ще работят в синхрон\", коментира Фого.A2/AD са системи за ограничаване и възпрепятстване на достъп и маневри - концепция за възпиране на противника (обикновено комплекс от оръжия) чрез създаване на повишена опасност за разполагането или движението на неговите сили в защитена зона.Както отбелязва изданието Business Insider, Русия е разположила системи A2/AD по източните си граници, разположила е системи за ПВО като С-300 и С-400, противокорабни ракетни системи, както и крилати и балистични ракети в Калининград край Балтийско море, на Кримския полуостров и в други точки в Черно море.", "date": "2020.01.26", "title": "Адмирал на САЩ зове да се взима пример от Русия във военната сфера"}
{"url": "https://news.bg/politics/ulichenite-v-shpionazh-ruski-diplomati-veche-sa-napusnali-stranata-ni.html", "text": "Двамата руски дипломати, които бяха обявени от България за \"персона нон грата\" заради шпионаж, са напуснали страната в определения 48-часов срок, предаде БНТ.Припомняме, имената на уличените в шпионска дейност служители на руското посолство са Дмитрий Михайлович Ярошенко и Александър Александрович Хватов.В петък прокуратурата съобщи, че ДАНС е водила разследване срещу първи секретар на руското посолство и служител в търговското представителство. Те обаче не могат да бъдат обвинени, защото имат дипломатически статут. Руският посланик Анатолий Макаров спешно бе извикан в петък в МВнР, за да му бъде връчена нотата за изгонване на двамата. От Министерството на външните работи д страната ни, а Макаров обеща той да бъде спазен.На 28 октомври от прокуратурата съобщиха, че  от почти една година, след което МВнР го обяви за персонал нон грата и даде срок за напускането на страната. През декември месец , като връчи нота на българския посланик в Русия Атанас Кръстин.Председателят на движение \"Русофили\"  в полза на чужда държава в аферата, която бе разкрита от прокуратурата през август месец. Освен Малинов други обвиняеми няма, но по разследването бе разпитан и бившият главен редактор на опозиционния  и други лица от движението. Освен това на двама руснаци бе наложена забрана за влизане в страната - на  и на бившия председател на Руския институт за стратегически .От прокуратурата също съобщиха, че са  за отравянето на Емилиян Гебрев, сина му Христо и управителя на дружествата на Гебрев. На тримата руснаци са издадени Европейски заповеди за арест, като те са пуснати и в Интерпол за издирване с червена бюлетина. ", "date": "2020.01.26", "title": "Уличените в шпионаж руски дипломати вече са напуснали страната ни"}
{"url": "https://news.bg/disasters/spasiha-5-godishno-momichentse-izpod-ruinite-v-turtsiya.html", "text": "Турските спасители извадиха изпод развалините 5-годишно момиченце, съобщи БНТ. Спасяването на детето е посрещнато с бурни аплодисменти от местните хора.Към момента жертвите на  в източната турска провинция Елязъг са 38, спасените са 45. По данни на БНР, заедно с 5-годишното момиченце, денонощие след труса, е спасена и неговата майка.Вече близо две денонощия след бедствието спасителните операции продължават. Екипите работят при отрицателни температури.Ранените вследствие на труса са 594. Здравният министър на Турция Фахреттин Коджа съобщи, че общо 104 души продължават да се намират в болници, като 13 от тях са в интензивно отделение.Управлението по извънредните ситуации е доставило над 150 ТИР-а с помощи, включително 10 000 палатки за семейства, 17 000 легла, 37 000 одеяла. Финансови средства са отпуснали и различни министерства. Продължават да пристигат помощи, събрани от цяла Турция. Много хора са настанени в държавни учреждения, спортни зали и училища.След първия трус с магнитуд 6.8 последваха около 790 вторични, като 21 от тях бяха с магнитуд над 4 по скалата на Рихтер.", "date": "2020.01.26", "title": "Спасиха 5-годишно момиченце изпод руините в Турция  "}
{"url": "https://news.bg/int-politics/ap-publikuva-zapis-kak-tramp-narezhda-uvolnenieto-na-jovanovich.html", "text": "Агенция Associated Press публикува видеозапис, на който президентът Доналд Тръмп обсъжда темата за Украйна с Лев Парнас и Игор Фруман - бивши делови партньори на адвоката му Рудолф Джулиани.Записът е направен през есента на 2018 г. на обяд в Trump Hotel във Вашингтон. Среди участниците в обяда, освен Тръмп, Парнас и Фруман се виждат синът на президента Доналд-младши, бившият му помощник Джони ди Стефано и бизнесменът Стенли Гейл. На видеото не се вижда кой произнася конкретните реплики, но говорещите са разпознаваеми по гласовете.Откъс от записа, в който се обсъжда бившата посланичка на САЩ в Киев Мари Йованович, беше публикуван по-рано от телевизионния канал ABC. Записът е предаден на журналистите от адвоката на Парнас.По-рано Тръмп твърдеше, че не познава лично Парнас и Фруман. Припомняме, двамата са бизнесмени, произхождащи от бившия Съветски съюз.Пореди това Парнас заяви, че по заръка на Джулиани се е опитал от името на президента да убеди украински политици да разследват сина на опонента на Тръмп и вероятен съперник на следващите избори Джо Байдън.На записа, публикуван от AP, се чува как единият от събеседниците - вероятно Парнас, казва, че Мари Йованович \"говори пред всички, че ще започне импийчмънт срещу Тръмп\". Самият Тръмп отговаря: \"Отървете се от нея! Отървете се от нея още утре. Направете го.\"Йованович беше отзована от поста през пролетта на 2019 г.", "date": "2020.01.26", "title": "AP публикува запис как Тръмп нарежда уволнението на Йованович"}
{"url": "https://news.bg/world/v-sankt-peterburg-arestuvaha-protestirashti-sreshtu-bezsrochnoto-upravlenie-na-putin.html", "text": "В Санкт Петербург са задържани петима протестиращи срещу , позволяващи на президента Владимир Путин безсрочно да управлява страната.Единият от активистите е носил плакат с Путин и надпис \"Кашчей несменяемият\" (игрословица с Кашчей Безсмъртни - популярен злодей от руските приказки - б.р.), съобщи \"МБХ медия\".Друг от протестиращите е държал плакат с текст \"Знаете ли проститутка, работила 20 години в един бордей?\".От полицията са обяснили, че са получили сигнали за неразрешени протести и задържат активистите, за да дадат обяснения.Всички са били отведени в 78-о отделение на полицията. На един от задържаните е повдигнато обвинение за дребно хулиганство, на двама за непозволен протест, на друг - за пушене на неразрешено място.", "date": "2020.01.26", "title": "В Санкт Петербург арестуваха протестиращи срещу безсрочното управление на Путин"}
{"url": "https://news.bg/world/zagina-basketbolnata-legenda-kobi-brayant.html", "text": "Легендарният баскетболист Коби Брайънт е загинал, съобщи  Според публикациите в няколко чужди медии, той е катастрофирал с личния си хеликоптер.На борда са били още четирима души. Не се съобщава за оцелели при катастрофата.Все още няма потвърждение на информацията от близки до Брайънт, но бяха разпространени кадри с падналия хеликоптер.Междувременно се появи информация, че една от дъщерите на Коби, 13-годишниата Джиана, е била с него при катастрофата.ESPN съобщава, че Брайънт, детето му, нейна съотборничка и неин родител са пътували за баскетболен мач.", "date": "2020.01.26", "title": "Загина баскетболната легенда Коби Брайънт"}
