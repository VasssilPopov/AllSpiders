{"url": "https://news.bg/world/115-arestuvani-na-sabotniya-protest-na-zhaltite-zhiletki-v-parizh.html", "text": "Най-малко 115 души са били задържани на във френската столица Париж, предаде АП.Около 3000 души са взели участие в поредната демонстрация, според данните на полицията. За сравнение, преди седмица те са били 10 000.Въпреки краткотрайните сблъсъци и големия брой задържани, протестът е преминал сравнително мирно.Около 69 000 полицаи бяха на крак със засилено присъствие в градовете Тулуза, Бордо и Сент Етиен.Протести се проведоха и в други градове, като по официални данни, в тях са се включили повече от 33 000 души.Хиляди протестиращи излязоха по улиците на френските градове в петия уикенд на демонстрации в цяла Франция срещу правителството на президента Еманюел Макрон, въпреки призивите за отлагане след  по-рано тази седмица.Най-малко 8 души загинаха от началото на демонстрациите. Съобщава се и за десетки ранени.Вътрешният министър Кристоф Кастанер призова протестиращите да освободят блокираните пътища.Макрон призова за възстановяване на спокойствието във Франция след почти един месец на протести на т. нар. \"жълти жилетки\" срещу политиката на правителството. Демонстрациите удариха икономическия растеж и предизвикаха масов хаос.\"Франция се нуждае от спокойствие, ред и връщане към нормалността\", подчерта Макрон след срещата на лидерите на Европейския съюз в Брюксел вчера.Жълтите жилетки се превърнаха в символ на гнева на хората към правителството не само във Франция. Облечени с такива жилетки хора ", "date": "2018.12.15", "title": "115 арестувани на съботния протест на \"жълтите жилетки\" в Париж "}
{"url": "https://news.bg/politics/nova-partiya-na-tsiganite-raboti-za-naroda-i-za-balgariya.html", "text": "В началото на следващата година у нас ще се появи нова циганска партия. Тя ще се казва \"Европейска народна партия - България\".Неин лидер е бившият треньор по бокс Пламен Александров.\"Партията не е ромска - ние обединяваме роми, българи и турци. Тя е европейска народна партия, но че имаме и роми при нас не означава, че е ромска партия. Ние работим за народа, искаме да направим нещо за България\", увери Александров пред Би Ти Ви.По думите му, новата формация ще се фокусира върху това да образова циганите и да изкара циганчетата от училищата в гетата, за да може те да учат заедно с връстниците си от български произход.\"Иначе няма да има интеграция\", изтъкна Александров.От партията обещават и 10 нови линейки от Италия, които да бъдат предоставени на населените места с нужда от такива.Лидерът на \"Европейска народна партия - България\" подчерта, че със собствения си пример ще подтикне циганите да плащат данъци и сметки. \"Те искат да плащат, но нямат собственост\", добави Александров.", "date": "2018.12.15", "title": "Нова партия на циганите работи за народа и за България"}
{"url": "https://news.bg/regions/varnentsi-skochiha-sreshtu-stroitelstvoto-na-visoka-sgrada-v-tsentara.html", "text": "Граждани във Варна протестираха срещу изграждането на висока сграда в идеалния център на града. По проект 18-етажната сграда трябва да бъде построена до входа на Морската градина.Недоволните жители на морския град поискаха общината да наложи мораториум върху високото строителство в центъра, съобщава Би Ти Ви.\"Да се ограничи високото строителство в идеалния център на Варна и да се даде възможност на гражданите да живеят в една по-добра, здрава градска среда с повече междублокови пространства, паркинги, зелени зони\", настоя Николай Танчев.Бъдещата сграда трябва да се издигне на мястото на емблематичен хотел в града, като има подробен устройствен план, одобрен още през 2007 г.Главният архитект на Варна обяви, че построяването на сградата зависи само от волята на собствениците. Според него в едно подобно строителство няма почти нищо притеснително.\"Историята е концентрирала високите сгради покрай бул. \"Сливница\". Аз лично предпочитам да не са разпилени из целия град, а да са концентрирани на едно място. По-скоро ме притеснява самата архитектура каква ще бъде. Аз винаги настоявам, когато има пунктови сгради или т.н. високи сгради, това да се случва с конкурс, за да се намери най-доброто решение\", коментира Виктор Бузев, гл. архитект на Варна.", "date": "2018.12.15", "title": "Варненци скочиха срещу строителството на висока сграда в центъра "}
{"url": "https://news.bg/int-politics/zhalti-zhiletki-besneyat-sreshtu-pravitelstvoto-i-v-bryuksel.html", "text": "Протест срещу правителството избухна в белгийската столица Брюксел, съобщават местните медии.Размириците са се разразили, след като полицията е арестувала редица т. нар. \"жълти жилетки\", които започнаха да протестират в уикенда преди две седмици срещу високите разходи за живот в Брюксел. Около 50 \"жълти жилетки\" са арестувани на площад \"Люксембург\". Площадът е затворен за движение.Арестите са мотивирани с откриване на опасни предмети у задържаните. Днес те имат разрешение за протест в рамките на един час.По-рано днес френската полиция арестува десетки \"жълти жилетки\", които протестират в цяла Франция. Според полицията около 16 000 души са излезли по улиците днес.Хиляди полицаи бяха разположени в Париж, докато френското правителство призова протестиращите да не извършват насилие.Размирици също така имаше и в Лондон, където жълтите жилетки блокираха моста Уестминстър.Протестите на жълтите жилетки започнаха във Франция през миналия месец, когато хиляди хора протестираха срещу увеличаването на акцизите върху горивата.", "date": "2018.12.15", "title": "\"Жълти жилетки\" беснеят срещу правителството и в Брюксел"}
{"url": "https://news.bg/int-politics/v-sarbiya-ubedeni-evropa-ne-mozhe-da-si-reshi-problemite-bez-gaza-ot-rusiya.html", "text": "Енергийните проблеми на Европа е невъзможно да бъдат решени без газа от Русия. Това обяви генералният директор на компанията \"Сърбиягаз\" Душан Баятович, цитиран от руските медии.\"Ключов момент е 2020 г., когато Русия прекратява доставките на газ през Украйна. Всички имат съответните технически и други решения, така че никой да не остане без газ\", коментира Баятович.В отговор на въпрос за съответствието на проектите за газопроводи на изискванията на ЕС, Баятович изтъкна, че в Сърбия се работи \"в съответствие със сръбския закон за енергетиката, който във всичко съответства на Третия енергиен пакет\" на ЕС.\"Франция, Германия, Австрия, които продължиха договора с Русия, Унгария и България искат \"Турски поток\" и обеми на газа от \"Северен поток-2\" за разлика от заявленията на администрацията в Брюксел, които се правят в по-голямата си част под натиска на Вашингтон\", изтъкна Баятович.Според него \"Турски поток\" ще стане последният мащабен проект в тази сфера. \"Заради геополитически причини вероятно няма повече да се строят такива големи инфраструктурни проекти, тъй като се смята, че те имат огромно геополитическо влияние. В тази връзка ще се увеличават доставките на газ във втечнен вид с кораби\", отбеляза той.", "date": "2018.12.15", "title": "В Сърбия убедени: Европа не може да си реши проблемите без газа от Русия"}
{"url": "https://news.bg/int-politics/vatreshniyat-ministar-na-sasht-podava-ostavka.html", "text": "Вътрешният министър на САЩ Райън Зинке ще подаде оставка в края на годината. Това обяви президентът на САЩ Доналд Тръмп в профила си в \"Туитър\".Тръмп също така посочи, че администрацията ще обяви нов вътрешен министър през следващата седмица. Зинке беше част от американското правителство в продължение на почти две години.\"Министърът на вътрешните работи Райън Зинке ще напусне администрацията в края на годината, след като работи в продължение на почти две години. Райън постигна много по време на мандата си и искам да му благодаря за службата за нашата страна... Администрацията на Тръмп ще обяви новия министър на вътрешните работи през следващата седмица\", уточни Тръмп.Зинке е поредният напускащ висш член на администрацията на Тръмп, след като началникът на кабинета на Белия дом  в края на годината от поста. Кели ще бъде заменен от Мик Мълвейни, който ще заеме поста в началото на 2019 г.", "date": "2018.12.15", "title": "Вътрешният министър на САЩ подава оставка"}
{"url": "https://news.bg/disasters/ukrainski-su-27-se-razbi-pri-katsane-pilotat-zagina.html", "text": "Военните в Украйна обявиха, че пилот от украинските военновъздушни сили е загинал, след като изтребител Су-27 се е разбил, докато се е опитвал да се приземи в база в северната област Житомир, съобщава \"Асошиейтед прес\".Генералният щаб на украинската армия написа на страницата си във Facebook, че самолетът е паднал по време на рутинен полет. Започнало е разследване на катастрофата.Изтребителите Су-27 са проектирани по времето на Съветския съюз и продължават да бъдат произвеждани от Русия. В зависимост от модела те имат един или два пилота. Засега не е ясно какъв е моделът на катастрофиралия самолет.Украйна загуби двуместен Су-27 през октомври по време на учения с Националната въздушна гвардия на САЩ. Американски пилот, пилотиращ на второто място, загина заедно с украинския си другар.", "date": "2018.12.15", "title": "Украински Су-27 се разби при кацане, пилотът загина"}
{"url": "https://news.bg/regions/turtsiya-obyavi-promeni-pri-preminavaneto-na-tirove-prez-kapakule-i-hamzabeyli.html", "text": "От 18 декември (вторник) Турция въвежда промени при преминаването на тежкотоварни автомобили през ГКПП \"Капъкуле\" (Капитан Андреево от българска страна) и ГКПП \"Хамзабейли\" (Лесово от българска страна).С такава информация разполагат от Генералното консулство на България в Одрин, съобщават от Министерството на външните работи.Промените са свързани със задължителното пренасочване на тежкотоварните автомобили, превозващи стоки за износ от/през Турция с крайна дестинация България от ГКПП \"Капъкуле\" към ГКПП \"Хамзабейли\". Изключение се допуска единствено за тежкотоварните автомобили, подлежащи на ветеринарен контрол, които ще продължат да преминават през ГКПП \"Капъкуле\".Промените касаят всички тежкотоварни автомобили, отговарящи на горепосочените условия, без оглед на тяхната национална регистрация.Мотивите за въвеждането на посочените промени се обосновават с необходимостта от облекчаване на трафика и ограничаване на дългите опашки от тежкотоварни автомобили на ГКПП \"Капъкуле\".", "date": "2018.12.15", "title": "Турция обяви промени при преминаването на тирове през Капъкуле и Хамзабейли"}
{"url": "https://news.bg/int-politics/poroshenko-sveshten-den-za-ukrayna-okonchatelna-nezavisimost-ot-rusiya.html", "text": "Украйна избра главата на новата си национална църква днес, отбелязвайки историческо отцепване от Русия, което ръководителите на страната виждат като жизненоважно за сигурността и независимостта на Украйна, отбелязва \"Ройтерс\".Президентът на Украйна Петро Порошенко обяви, че митрополит Епифаний, който е от Киевската патриаршия, е бил избран за патриарх на новата църква.\"Този ден ще влезе в историята като свещен ден ... денят на окончателната независимост от Русия\", подчерта Порошенко пред хиляди поддръжници, които крещяха \"Слава, слава, слава!\".Отношенията между Украйна и Русия се изостриха до крайност след окупирането на Крим от страна на Москва през 2014 г. Украйна въведе военно положение през ноември, изтъквайки заплаха от нахлуване, след като в Керченския проток на 25 ноември.Украинската православна църква беше подчинена на Москва в продължение на стотици години, а лидерите на Украйна смятат, че църковната независимост е жизненоважна за справяне с руската намеса в страната.Киев твърди, че подкрепяните от Москва църкви на нейна територия са инструмент на Кремъл за разпространяване на пропаганда и подкрепя сепаратистите в Донбас в конфликт, в който загинаха повече от 10 000 души.Предстоятелят на новата църква беше избран от църковен събор, който заседава в катедралата \"Света София\" в Киев, построена от сина на княз Владимир, чието кръщение през 988 г. доведе до разпространението на християнството в тогавашна Киевска Рус.\"Въпросът за автокефалията е въпрос на украинската национална сигурност\", каза Порошенко пред събора по-рано.\"Това е въпрос на украинската държавност. Придобиваме духовна независимост, която може да се сравни с постигането на политическа независимост. Скъсайте оковите, които ни обвързват с империята\", настоя украинският държавен глава.Припомняме, на 11 октомври след заседание на Синода на Вселенската патриаршия в Истанбул бе обнародвано решение, в което се казва, че Вселенския патриарх продължава процедурата за предоставяне на автокефалия на Украинската църква.Тогава бе обявено, че се отменя писмо на Синода от 1686 г., според което Киевската митрополия попада под юрисдикцията на Москва, възстановява каноничния статус на предстоятеля на УПЦ Киевския патриарх, патриарх на Киев и цяла Руско-Украинска църква Филарет и предстоятеля на Украинската автокефална православна църква Макарий.", "date": "2018.12.15", "title": "Порошенко: Свещен ден за Украйна - окончателна независимост от Русия"}
{"url": "https://news.bg/world/izrael-i-palestina-razocharovani-ot-reshenieto-na-avstraliya-za-jerusalim.html", "text": "Разочарование  изрази Израел. Това е съобщил за местни медии източник от военното министерство. Властите са очаквали повече от Канбера - не само Западен, но и целия Йерусалим за столица на Израел.Израелското външно министерство разпространи резервирано съобщение след последните новини от Австралия.За Тел Авив признаването на Западен Йерусалим е \"стъпка в правилната посока\", също така се изказва благодарност за австралийската позиция относно Иран.Генералният директор на външното министерство и бивш израелски посланик в Австралия Ювал Ротем приветства решението и припомни колко важна е връзката на евреите по света в Йерусалим. Припомняме, че премиерът на Австралия Скот Морисън потвърди по-рано днес, че неговото правителство ще признае Западен Йерусалим като столица на Израел.Засега обаче австралийското посолството няма да бъде преместено от Тел Авив, това няма да стане докато не бъде сключено мирно споразумение, уточни Морисън.Австралия признава и претенциите на палестинците да имат своя държава със столица Източен Йерусалим.Това решение обаче бе критикувано от опозицията в Австралия. Според лейбъристите, Морисън поставя своя интерес над националния и така страната губи.Статутът на града е един от най-спорните въпроси между израелците и палестинците.Президентът на САЩ Доналд Тръмп стана обект на критики през миналата година, след като преобърна посоката, в която от десетилетия се развива американската външна политика в региона, и премести американското посолство в Йерусалим.Неговата позиция разгневи не само палестинците, но и мюсюлманите по цял свят.", "date": "2018.12.15", "title": "Израел и Палестина разочаровани от решението на Австралия за Йерусалим "}
{"url": "https://news.bg/int-politics/putin-naredi-rapat-da-bade-kontroliran-v-rusiya-ne-i-zabranyavan.html", "text": "Разтревожен от нарастващата популярност на рап музиката сред руските младежи, президентът на Русия иска ръководителите на руската култура да изработят средства за контролиране, а не за забрана на популярната музика, съобщава \"Асошиейтед прес\".Путин настоял, че \"ако не е възможно да го спрем, тогава трябва да го водим и насочваме\".Ала той подчертал на среща в Санкт Петербург с културни съветници, че опитите за забрана на артистите да изпълняват музиката си ще има неблагоприятен ефект и ще засили популярността им.Путин отбелязал, че \"рапът се основава на три стълба: секс, наркотици и протест\". Но той е особено загрижен за теми, свързани с наркотици, разпространени в рапа, като казва, че \"това е път към деградацията на страната\".По думите му, \"пропагандата на наркотиците\" е по-лоша от напаст.Коментарите на Путин идват на фона на крутите мерки на руските власти срещу съвременната музика, които породиха цензура върху изкуството, подобна на тази от съветската епоха.", "date": "2018.12.15", "title": "Путин нареди рапът да бъде контролиран в Русия, не и забраняван"}
{"url": "https://news.bg/bulgaria/parvata-dama-intsidentat-s-kolata-na-nso-be-predstaven-provokativno.html", "text": "Инцидентът с колата на НСО бе представен в медиите провокативно. Това заяви първата дама Десислава Радева.Тя направи изявлението в предаването \"Втори план\" по bTV като за първи път коментира случая.Тогава полицейски патрули преследваха зрелищно кола на НСО заради отказа на шофьора да спре за проверка.До скандал се стигна, след като стана ясно, че с колата е пътувала Радева.Радева разказа какво се е случило, когато служители на жандармерията спряха за проверка автомобила, в който се вози. \", разказа какво се е случило тя.Тя увери, че не се е случвало да шофира сама автомобил на НСО.Припомняме, че това  с първата дама и кола на НСО.За инцидент беше съобщено и през ноември в социалната мрежа \"Фейсбук\". Гражданин засне и разпространи клип, на който се вижда как служител на пътна полиция е спрял кола на НСО, която се движила в насрещното платно на движение.На записа се виждат шофьор и жена, което даде повод за предположения, че става въпрос за колата на съпругата на президента Десислава Радева.Самата Радева написа тогава във \"Фейсбук\", че не е била в автомобила. \"Днес в публичното пространство се завъртя клип, показващ пререкания между служители на НСО и МВР. Покрай него отново беше намесено моето име. За да няма съмнения, заявявам, че в този момент изобщо не съм била в този автомобил\" - твърдеше тя.", "date": "2018.12.15", "title": "Първата дама: Инцидентът с колата на НСО бе представен провокативно"}
{"url": "https://news.bg/world/desetki-zaginali-pri-vazdushen-udar-v-afganistan.html", "text": "Най-малко 20 души са били убити при въздушен удар в Афганистан. Сред жертвите има и много деца.Най-малко 15 други са били ранени.Атаката е била извършена в петък в източната провинция Кунар, предаде \"Ройтерс\".Мишената на удара е бил командир на талибаните.Припомня се, че няколко техни командири бяха ликвидирани Афганистанските военни преминаха в настъпление с подкрепата на американските сили.След последния удар от мисията на НАТО са коментирали, че талибаните както обичайно използват цивилните като жив щит.", "date": "2018.12.15", "title": "Десетки загинали при въздушен удар в Афганистан "}
{"url": "https://news.bg/world/hilyadi-na-protest-sreshtu-bednostta-v-gartsiya-i-imeto-na-makedoniya.html", "text": "Хиляди излязоха днес на протести срещу строгите икономии и бедността в Гърция, както и срещу споразумението за името на Македония, предадоха местни медии. Съобщава се за поне 3 различни протестни прояви, проведени по едно и също време в столицата Атина и Солун. Има данни за най-малко двама ранени и 50 задържани от полицията.В едната демонстрация участваха пенсионери от цялата страна. Те поискаха да се премахнат орязванията на пенсиите.Парламентът на  на плановете за орязване на държавните пенсии.С този ход лявата управляваща коалиция на премиера Алексис Ципрас се надява да запази подкрепата си преди парламентарните избори, които са насрочени за следващата годинаДемонстрантите обаче не вярват на властите.Шествието премина покрай сградата на министерски съвет.По същото време са се провели и други демонстрации. Антифашисти са демонстрирали по подобие на набиращите популярност  във Франция.Демонстрациите в столицата са довели до блокиране на транспорта. В Солун полицията е задържала 50 души на пореден протест срещу договора между Гърция и Македония.Споразумението от Преспа все още разделя обществеността и в двете държави.Мнозинството гърци не приемат изобщо идеята за държава с името Македония и считат това понятие единствено за гръцка област.Такъв коментар е направил днес бившият премиер Андонис Самарас, който е подчертал, че единствено Алексис Ципрас от гръцките премиери се е съгласил на подобен компромис.По време на протеста срещу името се е стигнало до сблъсъци между участници и полиция, при които са били ранени двама полицаи.Състоянието им не е тежко. Припомняме, че преди две седмици влаковете и фериботите в цяла Гърция спряха, заедно с по-голямата част от обществения транспорт в Атина, след като най-големият синдикат в страната обяви стачка срещу продължаващите мерки за строги икономии.Синдикатите поискаха лявото правителство на СИРИЗА да премахне ключови съкращения на доходите и пенсиите, наложени по искане на международните кредитори по време на 8-годишната спасителна програма на Гърция.Програмата беше прекратена официално през август, но мерките се очаква да останат в сила в продължение на години, за да се гарантира, че Гърция ще може да поддържа балансирани бюджети и да изплати дълговете си към международните кредитори.", "date": "2018.12.15", "title": "Хиляди на протест срещу бедността в Гърция и името на Македония "}
{"url": "https://news.bg/world/ambar-rad-prizova-da-se-izbegne-variant-za-brekzit-bez-sporazumenie.html", "text": ". За това призова британските партии и политици министърът на труда и пенсиите Амбър Ръд в позиция, публикувана в \"Daily Mail\".Известен поддръжник на оставането на Кралството в ЕС, Ръд настоява, че сега е важно всички да се концентрират върху това, което е най-добро за страната в момента., обръща се тя към всички критици на политиката на премиера Тереза Мей, които я обвиняват в слабост или предателство.Според министъра, такава политика не е слабост. Търси се най-доброто решение, напомни тя.Най-лошият сценарий, настоява Ръд, е вариантът без споразумение. Не трябва да се слушат онези гласове, които биха ни довели до това.Ръд предупреждава, че британският бизнес ще изпита смущения. Тя откроява производителите на коли, авиокомпаниите, превозвачите и търговците като най-засегнати от \"развода\" без споразумение.Всички сме съгласни, че това не трябва да се допуска, пише тя.Предстои гласуване на споразумението за Брекзит и се очаква то да не бъде одобрено от британските депутати.Припомняме, че последните седмици бяха особено драматични за Мей, след като гласуването бе отложено, Брюксел отсече, че предоговаряне няма да има, а премиерът оцеля след вота на недоверие, поискан от консерватори, но загуби мнозинството.Премиерът на Великобритания Тереза , че на базата на разговорите с европейските лидери е установила, че ЕС иска споразумение за Брекзит, което ще бъде одобрено от парламента в Лондон.Мей подчерта, че през \"следващите дни\" ще продължат преговорите с ЕС, отричайки информация, че евролидерите отказват да й предоставят уверения за плана за Брекзит и конкретно за защитния механизъм за избягване на \"твърда\" граница между Северна Ирландия и Ирландия.\"Намерението на ЕС е никога да не се използва защитният механизъм, ако трябва да се прибегне до него, трябва да бъде временно\", изтъкна министър-председателят.\"\", обясни Мей.", "date": "2018.12.15", "title": "Амбър Ръд призова да се избегне вариант за Брекзит без споразумение "}
{"url": "https://news.bg/world/radev-naukata-e-primer-za-obedinenie-ne-samo-na-stranite-ot-blizkiya-iztok.html", "text": "Това заяви президентът Румен Радев в първия ден от официалното си посещение в Йордания, съобщиха от пресцентъра на президентството. Припомняме, че президентът Радев и външният министър Екатерина Захариева Йордания по покана на крал Абдула II бин ал-Хусейн. В българската делегация е и проф. Леандър Литов - ръководител на българския екип от учени в ЦЕРН.Центърът за научни експерименти SESAME е единствено по рода си съоръжение в Близкия изток. Учредена от девет държави и под егидата на ЮНЕСКО, лабораторията цели да предостави възможност за изследвания в редица сфери и същевременно да насърчи международното научно сътрудничество.Президентът припомни, че от година и половина подпомага усилията за изграждане на Международен институт за устойчиви технологии в Югоизточна Европа. , декларира той.Радев посочи, че когато се взимат решения за инвестиране на средства, не трябва да се мисли само за магистрали. Те са кръвоносната система на икономиката, но трябва да се мисли и за инвестиции в човешкия капитал, в наука, в лаборатории за научни изследвания.  посочи държавният глава.Радев ще открие в Йордания Българо-йорданския бизнес форум, в който ще участват и компании от България в сферата на информационните технологии, хранително-вкусовата промишленост и др.Във фокуса на визитата е също така задълбочаване на политическия диалог и на двустранните отношения. Очакват се разговори за стимулиране на търговско-икономическото и инвестиционно сътрудничество, както и партньорството в сферата на отбраната и сигурността. Ще бъде обсъдена и ситуацията в Близкия Изток и миграционната криза, информираха от администрацията на президента.В кралския дворец в столицата Аман Радев и съпругата му Десислава Радева ще бъдат посрещнати с официална церемония от техни величества крал Абдула II бин ал-Хусейн и кралица Рания ал-Абдула на 16 декември.В Аман държавният глава ще се срещне с представители на нашата общност в Йордания и с йордански граждани, завършили образованието си в България.", "date": "2018.12.15", "title": "Радев: Науката е пример за обединение не само на страните от Близкия изток "}
{"url": "https://news.bg/culture/egipet-otkri-grobnitsa-na-4440-godini.html", "text": "Добре запазена гробница на около 4440 години е била открита в Египет. Откритието е било направено южно от столицата Кайро. Това оповестиха египетските власти в събота, съобщиха световните информационни агенции.Находката се счита за уникална и сред най-значимите подобни открития за последните десетилетия, признават властите. Те отбелязват със задоволство както доброто състояние, така и липсата на следи от грабежи.Това е съобщил министърът на антиките Халед ел Анани.Снимки показват йероглифи и цветни статуи. Очаква се обаче в следващите месеци изследователите да продължат с огледа на мястото и вероятно откритията ще се увеличат.Последното разчистване на мястото е било направено преди дни, за да могат посетителите да влязат.Гробницата е от времето на 5-ата фараонска династия (2500-2300 г. пр. Христа), от времето на управлението на фараона Нефериркар.Тя е висока 10 метра и широка три метра.Счита се, че там лежат останките на влиятелния жрец Уахтие. Рисунки по свените показват жреца и членовете на неговото семейство.Открити са и повече от 20 статуи. Те са разположени в няколко ниши. В местността Сакара, където е било направено откритие, е намерен древен некропол с останки и на други погребани лица.Там са разположени и пирамиди като Джосер.Тази година Египет представи открити саркофази на повече от 6000 години. В някои от тях бяха открити и мумии на животни, сред които котки и скарабеи.Египет се надява новите открития да се отразят положително на ръста на туризма в страната.През миналата година 8,3 млн. туристи са посетили страната - два пъти по-малко в стравнение с тези от 2016 година.", "date": "2018.12.15", "title": "Египет откри гробница на 4440 години "}
{"url": "https://news.bg/weather/valezhi-zhalt-kod-za-poleditsi-v-3-oblasti.html", "text": "Времето в съботния ден ще бъде облачно с превалявания, с все още положителни дневни температури.Валежите ще бъдат предимно от дъжд. В северните райони и в планините се очакват снеговалежи.На северозапад и в районите край река Дунав ще се образуват поледици. В областите Видин, Враца и Монтана е в сила жълт код за поледици.Очаква се слаб вятър от югоизток и изток, в крайните северни райони и по Черноморието - до умерен.Максималните температури варират в широки граници - от 0 в северозападните части на страната, до 10-12 в най-южните райони и по Черноморието.Минималните са между -2 и 3 градуса, по Черноморието около 5-6.", "date": "2018.12.15", "title": "Валежи, жълт код за поледици в 3 области "}
{"url": "https://news.bg/press/borisov-se-nadyava-na-novi-f-16-pak-proveryavat-lozan-panov-bolnitsa-lozenets-ostava-universitetska.html", "text": "Превъоръжаването на военновъздушните ни сили е сред водещите теми на съботните вестници.\"Борисов: Искаме по-бързо да напазаруваме за нашата авиация, което е необходимо Премиерът Бойко Борисов обяви пред журналисти в Брюксел, че се надява на по-добри условия в офертата за закупуване на изтребителите F-16. \"Надявам се да дадат по-добри условия, защото от това, което съм разговарял с пилотите - нов F-16 е значително по-добър самолет от всички останали, които се предлагат. И от старите \"Юрофайтър\", и от \"Грипен\"-ите, и от другите самолети. Но има комисии, които разглеждат тези оферти. По никакъв начин не се меся, с дебели букви подчертавам, освен, че искам за нашата изтребителна авиация да има най-добрия самолет. Защото ситуацията в района се усложнява, виждате. И не ние само \"еърполисинга\", който, дет` се вика, до вчера беше да си охраняваме само небето. Трябва ни боен самолет, който да може да влиза във военни действия и да надделява. Към този момент, мисля, че и съседите са се съсредоточили и имат такива самолети. Но, пак казвам, по никакъв начин нито влияя на комисиите, нито искам да влияя. Надявам се по геостратегическото партньорство, което имаме с НАТО и със Съединените щати, в един момент, и то в най-скоро време - дал съм много кратки срокове, защото това година, две, три, протакане вече почва да изнервя всички - заделили сме парите и искаме колкото може по-бързо комисиите да си дадат заключенията и да напазаруваме за нашата авиация това, което е необходимо. Тъй като в момента имаме само транспортни (самолети). В последните 10-15 години, в други правителства, разбира се, са купували само транспортни \"Кугъри\", транспортни \"Спартани\", транспортни \"Пантери\", без въоръжение - много пъти съм се шегувал - колкото да натоварят Генералния щаб и да избягат. Това сме към момента закупили и затова искам да имаме действително бойни машини, които, кат` се качат летците на тях, да знаят, че имат шанса да победят\", заяви Борисов.\" - в. \"Сега\".\"Швеция е представила днес подобрена оферта към българското министерство на отбраната във връзка с проекта за закупуване на бойни изтребители за 1,8 млрд. лева. Съобщението бе направено от Йоаким Валин, директор \"Експорт и международни отношения\" в Агенцията за отбранително имущество на Швеция (FMV). \"В петък, 14 декември 2018 г., Швеция представи подобрената си оферта пред българското Министерство на отбраната. Шведското правителство е оптимизирало офертата за Gripen и вече предложението е за 10 изтребителя, а не за 8. Това значително ще подобри оперативните способности на Българските ВВС. Оптимизираната оферта покрива всички задължителни изисквания на България, тя е в рамките на зададения бюджет и първите изтребители ще бъдат доставени до 24 месеца след подписването на договора\", пише в съобщението. Основният конкурент в процедурата е офертата на САЩ за нови изтребители F-16 от последното поколение (блок 70) на \"Локхийд Мартин\" известни и като Viper (V). С уговорката, че не се меси в работата на комисията, която оценява офертите на кандидатите да доставят боен самолет за българската авиация, премиерът Бойко Борисов изрази мнение днес, че нов F-16 е значително по-добър самолет от всички останали, които се предлагат. Компанията производител на F-16 \"Локхийд Мартин\" и правителството на САЩ ще намалят цената и срока за доставка в процедурата за избор на изтребител за българските военновъздушни сили, сравнено с досегашната си оферта...\" - в. \"Стандарт\".\"С уговорката, че не се меси в работата на комисията, която оценява офертите на кандидатите да доставят боен самолет за българската авиация, премиерът Бойко Борисов изрази мнение, че нов F16 е значително по-добър самолет от всички останали, които се предлагат... Днес (днес - б.р.) е срокът в който трите държави, достигнали до последната фаза на търга за нови самолети, трябва да отговорят на зададените въпроси от Министерството на отбраната и така да подобрят офертите си. Италия предлага употребявани \"Еврофайтър Тайфун\" - Транш 1, Швеция и \"Сааб\" нови \"Грипен\" C/D, а САЩ последната версия на F-16 (блок 70). В интервю за \"Дневник\" представител на компанията производител на F-16 \"Локхийд Мартин\" заяви, че тя ще подобри офертата си. \"Надявам се да дадат по-добри условия, защото това, което съм разговарял с пилотите - има комисии, които разглеждат тези оферти. По никакъв начин не се меся - дебело подчертавам, освен че искам за нашата авиация да има най-добрия самолет, защото ситуацията в района се усложнява. Трябва ни боен самолет, който може да навлиза във военни действия и да надделява\", каза Борисов, цитиран от пресслужбата си. Той добави, че очаква в най-скоро време решението на комисиите, които работят по избора на техника за бойната авиация. \"В момента имаме само транспортни. В последните 10-15 години в други правителства са купувани само транспортни кугари, спартани, пантери - без въоръжение\", добави премиерът.\" - в. \"Дневник\".Поредната проверка на председателя на ВКС Лозан Панов, назначена от съдийската колегия също е сред тематичните акценти.\"Съдийската колегия на Висшия съдебен съвет си намери повод да предизвика поредна проверка на председателя на Върховния касационен съд Лозан Панов. Той е недолюбван от статуквото в съдебната система и в чест конфликт с него. От месеци се говори, че се готви процедура по отстраняването му от поста. В момента срещу него тече проверка на антикорупционната комисия. След двучасов спор днес Висшият съдебен съвет реши, че Инспекторатът към съвета трябва да извърши проверка на проверката, която Панов възложи на делата за мерките за неотклонение на бившата кметица на \"Младост\" Десислава Иванчева и заместничката ѝ Биляна Петрова в Апелативния специализиран наказателен съд (АСНС), пише lex.bg. Като основа за решението си колегията посочи текст от Закона за съдебната власт, според който инспекторатът \"извършва проверки за почтеност и конфликт на интереси на съдии, прокурори и следователи, на имуществените им декларации, както и за установяване на действия, които накърняват престижа на съдебната власт, и такива, свързани с нарушаване на независимостта на съдиите, прокурорите и следователите\". Решението беше взето със 7 на 6 гласа, като срещу изпращането на казуса в инспектората гласуваха самият Панов, Атанаска Дишева, Олга Керелска, Цветинка Пашкунова, Боряна Димитрова и Красимир Шекерджиев. Повод за него стана писмо от 11 съдии от АСНС, които след като Панов разпореди да бъдат проверени делата за мерките на Иванчева и Петрова, поискаха становище от ВСС дали с проверката Панов им оказва натиск и дали отношението му към спецсъда е тенденциозно. Това накара колегията преди дни да поиска от апелативните спецсъдии да кажат нарушена ли е била всъщност независимостта им с тази проверка. В сряда те са провели общо събрание, на което са решили да отговорят на кадровиците по следния начин: \"Не твърдим и в становището си не сме твърдели, че е нарушена независимостта ни (изводима от понятието \"проверка за независимост\" по чл. 175к, ал. 3, ЗСВ)\". Като повтарят искането си ВСС да вземе становище дали е проявена тенденциозност към тях и дали проверката, разпоредена от Панов, е правомерна и допустима. Именно този отговор на самите магистрати беше причината, поради която почти всички членове на Съдийската колегия днес заявиха, че те нямат правомощие да се произнесат по писмото им, тъй като единствената хипотеза, при която биха могли да се намесят е, ако е накърнена независимостта на съда...\" - в. \"Сега\".\"Съдебният инспекторат да провери дали Лозан Панов, разпореждайки проверка в апелативния спецсъд по дела срещу подсъдимите за подкуп Десислава Иванчева и Биляна Петрова, е накърнил независимостта на съда. Ревизорите на Темида да коментират и дали не е оказван натиск върху вътрешното убеждение на трима магистрати, решавали за свободата на обвинените жени по време на проверката. Това реши съдийската колегия на Висшия съдебен съвет (ВСС) със 7 на 6 гласа след разгорещени дебати, продължили повече от час. Миналата седмица 11 апелативни спецсъдии изпратиха писмо до съдебните кадровици, в което питат дали Панов има тенденциозно отношение към техния съд. В уточнение към него те подчертават, че независимостта им не била засегната от проверката. Не така обаче разчете думите им членът на ВСС Вероника Имова, която в пламенна реч, каза, че проверката по администрирането на всички въззивни частни наказателни дела срещу Иванчева и Петрова, е опит за намеса в независимостта на съда. \"Съдът трябва да бъде оставен на спокойствие, докато решава за мерките за неотклонение на двете подсъдими\", посочи Имова и подчерта, че по време на ревизията проверяващите от ВКС изисквали делото от тримата съдии, които умували над него. Имова възрази и срещу интерпретациите на колегите си от ВКС Галина Захарова, Капка Костова и Галина Тонева, които след проверката посочиха, че апелативният спецсъд е нарушил НПК, когато спрял незабавното излизане на Иванчева и Петрова, без да им предостави възможност за възражения. Резултатите на ВКС излязоха 4 дни, след като тричленен състав на апелативния спецсъд отмени домашния арест, наложен на Иванчева и Петрова. Лозан Панов взе думата и каза, че 11-те апелативни съдии не твърдят, че независимостта им е накърнена. \"Няма опит и за намеса във вътрешното убеждение на тримата съдии, решавали за мерките за неотклонение на подсъдимите (бел. авт. - Даниела Росенова, Веселина Вълева и Димчо Георгиев)\", обясни съдия №1. И уточни, че целта на проверката била да се види как се администрират делата срещу 2-те подсъдими, а не как съдът е правораздавал. Драгомир Кояджиков също се изказа в дебатите. Преди да влезе във ВСС като номинация на БСП, той правораздаваше в апелативния спецсъд. \"Проверката е форма на натиск от ВКС\", сподели Кояджиков. \"Председателят на ВКС има правомощие да проверява организацията на апелативните съдилища по закон\", каза Цветинка Пашкунова и посочи, че в него няма ограничение дали може, или не да се проверят висящи дела...\" - в. \"24 часа\".\"Със седем на шест гласа съдийската колегия реши, че Инспекторатът към Висшия съдебен съвет (ИВСС) трябва да провери проверката, която председателят на Върховния касационен съд (ВКС) Лозан Панов възложи на делата за мерките за неотклонение на бившия кмет на \"Младост\" Десислава Иванчева и заместничката ѝ Биляна Петрова в Апелативния спецсъд. Съдебните инспектори трябва да установят дали назначената от Панов проверка е накърнила независимостта на съда. Да бъде пратена на инспектората наредената от Панов проверка гласува цялата парламентарна квота на съдийската колегия. Срещу решението, до което се стигна след 2 часа дискусии, се обявиха Панов, и също Атанаска Дишева, Олга Керелска, Цветинка Пашкунова, Боряна Димитрова и Красимир Шекерджиев - всички избрани от съдийската общност. Повод за дискусията днес в съдебния съвет стана писмо от 11 съдии от Апелативния спецсъд, които, след като Панов разпореди да бъде проверена организацията на делата за мерките на Иванчева и Петрова, поискаха ВСС да излезе със становище: - правомерно и допустимо ли е да се нарежда проверка, включваща и неприключило производство по чл. 270 от НПК, в срока на произнасяне на компетентния съд, без никакви данни и посочване на каквито и да е фактически основания за отклонения в разписаните правила за организацията на дейността на съдебния орган, и съставлява ли това опит за оказване на влияние върху вътрешното убеждение на съдиите, на които предстои да се произнесат по спорния предмет. - дали съставлява проява на тенденциозно отношение към специализираните съдилища и в частност към АСНС, предвид обстоятелството, че спрямо никой друг съдебен орган в страната не са били предприемани проверки при идентични условия. На редовното заседание на съдийската колегия във вторник обсъждането на този въпрос беше отложен като кадровците решиха да питат апелативните спецсъдии дали проверката е повлияла на вътрешното им убеждение (съдийската независимост), защото това могат да го кажат само те. На проведено в сряда общо събрание те са решили да отговарят на съвета така: \"Не твърдим и в становището си не сме твърдели, че е нарушена независимостта ни\". Като повтарят искането си ВСС да вземе становище дали е проявена тенденциозност към тях и дали проверката, разпоредена от Панов, е правомерна и допустима, уточнява news.lex.bg... Предложението казусът да отиде в инспектората беше на представляващия ВСС Боян Магдалинчев, който се позова на цитираната разпоредба, даваща право на ИВСС да извършва проверки на действия, свързани с нарушаване на независимостта на съдиите. Олга Керелска: От една страна казваме, че нямаме данни за накърняване на независимостта, от друга казваме - ама да направим проверка дали с действия на председателя на ВКС тя е накърнена. Как стигаме до този абсурден извод да се препрати преписката на инспектората? Как, с какви доказателствени средства ИВСС ще провери?\", попита Олга Керелска. В следващо изказване Керелска предложи - и действията на прокурорите, които посъветваха апелативния спец съд да не предоставя делото за проверка на комисията от ВКС, също да бъдат проверени от инспектората. Боян Магдалинчев: Все нещо има \"Доколко с тази заповед се засяга независимостта на съдиите от АСпНС. Иначе защо биха писали до нас? Все нещо има\", отговори представляващият ВСС Боян Магдалинчев. По едно нещо членовете на колегията бяха единодушни - председателят на ВКС има право да разпорежда проверки на организацията на дейността на съдиите от апелативните съдилища. Драгомир Кояджиков, който откри дискусията, обаче заяви, че е смущаващо, че проверката по мерките на Иванчева и Петрова е назначена, когато предстои АСпНС да се произнесе по определението на спецсъда двете да излязат под домашен арест. Като смущаващо той определи и това, че се проверява само едно дело и каза, че досега това се е случвало само по това на бившия кмет на Галиче Ценко Цоков, но пък след като е било приключено. Най-пространно изказване направи Вероника Имова, която стигна до извод че хем \"констатациите от проверката отговарят на фактическото положение\", хем е направен опит за намеса в независимостта на съдиите, но те са издържали и не са се поддали на натиска. Лозан Панов: Рискуваме да се загубим в словоблудство и затова ще ви върна към правото, така започна първото си изказване Панов. И обясни, че ЗСВ не прави разлика дали проверка по ЗСВ може да се възлага само по приключили дела, дали по много или само по едно. И припомни, че при проверката за мярката на Ценко Чоков, за която настоя и главният прокурор Сотир Цацаров, не е имало съмнение, че е накърнена независимостта на АСНС. \"Сега и самите съдии казват, че не е нарушена независимостта им. И няма как да е друго, защото проверката не касае съществото на делото\", каза председателят на ВКС. Той заяви още, че няма правно основание Съдийската колегия да обсъжда правомерна и допустима ли е наредената от него проверка, както иска АСпНС, защото ВСС не контролира тези актове на председателя на ВКС... Председателят на Върховния административен съд Георги Чолаков също каза, че няма ограничение за делата, по които може да бъде правена проверка. \"Доколко да има такава по висящо дело, е преценка е на административния ръководител. Лично аз не бих го направил, за да няма такива спорове. Но законът не го забранява\", каза той...\" - в. \"Дневник\".Казусът със статута на болница \"Лозенец\" също е сред актуалните теми.\"Днес проблемът с болница \"Лозенец\" се реши с решението на премиера Борисов да я запази като Национално многопрофилно лечебно заведение и учебно-клинична база на СУ \"Св.Климент Охридски\". Това заяви ректорът на Алма матер проф. Анастас Герджиков по БНТ. Планът болница \"Лозенец\" да се преструктурира в педиатрична би означавал, че 17 от 18-е ѝ отделения да се закрият, поясни ректорът на СУ. \"Не искахме да се закрива една болница, която работи добре и е в много отношения сред най-добрите болници. Второ, тя е учебно-клиничната база на медицинския ни факултет. В случай, че 17 от тези 18 отделения бяха пратени на други места, лекарите и медицинският персонал щяха да се пръснат и нямаше да имаме преподаватели.\" - посочи проф. Герджиков. Възможно е лекарите-преподаватели в МФ на СУ да останат такива, ако работят в една болница в България, допълни ректорът на Алма матер. Педиатрична болница може да се построи навсякъде и въпросът да се направи такава е важен и трябва да се осмисли добре - затова и вчерашният дебат в Парламента е бил важен и за това днешното решение на премиера Борисов е мъдро, допълни проф. Герджиков. \"Този дебат трябваше да се проведе, преди да предприемем каквото и да било\", каза ректорът на СУ. Болница \"Лозенец\" не е правителствена по име, нито дефакто, защото мнозинството от пациентите ѝ са обикновени граждани. Пациентите ѝ обхващат и народни представители, и дипломати, заради което не може да се нарича \"правителствена\", обясни проф. Герджиков...\" - в. \"Труд\".\"Болница \"Лозенец\" благодари на Борисов за решението му да я запази като база на СУ Ръководството и целият екип на Университетската болница \"Лозенец\", преподавателите, студентите и специализантите изказват благодарност и признателност на министър-председателя Бойко Борисов за решението му да запази Университетската болница \"Лозенец\", като Национално многопрофилно лечебно заведение и учебно-клинична база на Софийския университет \"Св. Климент Охридски\". Това се посочва в позиция от лечебното заведение, цитирана от БТА. В нея се казва, че от болница \"Лозенец\" ще продължат да подкрепят идеята за изграждането на нова Национална детска многопрофилна болница в България.\" - в. \"24 часа\".\"Премиерът Бойко Борисов съобщи в Брюксел, цитиран от БТА, че държи болница \"Лозенец\" да бъде на подчинение на Министерството на здравеопазването и подчерта, че името \"Правителствена\", както е наричана, го дразни. На заседание вчера парламентарната здравна комисия отхвърли плана на министъра на здравеопазването Кирил Ананиев болницата да премине към неговото ведомство и да бъде трансформирана в педиатрична. Всичко за заседанието на здравната комисия четете тук. Борисов заяви пред български журналисти в Брюксел, където участва в заседание на Европейския съвет, че не е очаквал предложението болницата да бъде превърната в място за лечението на деца да бъде отхвърлено. \"Това не съм го очаквал, защото от една страна болница на властта, с гръмкото име \"Правителствена\", независимо че се ползва от президентството, парламента, съдебната система. Всички я знаят като \"Правителствена болница\". Мислех, че ако направим детска болница, каквато нямаме, това е добро решение\", каза той. По неговите думи това предложение е срещнало яростна съпротива, каквато не е очаквал. \"Да приемем, че имат някакви аргументи. Затова - окей. Не считам, че Министерският съвет или администрацията, или инспекторатът на МС, е компетентен да управлява болница. Затова ще настоявам пред парламента да променят само това, да не е \"правителствена\" болница. Окей, държат да остане такава, каквато е, нека да остане. Ще сменим нашето решение да не е детска болница\", каза премиерът. \"Нека си остане такава - университетска, с всичките необходими неща\", каза премиерът по повод безпокойството в Софийския университет, че след преобразуването на лечебното заведение неговият Медицински факултет ще остане без учебна база. Премиерът допусна, че държавата ще покрие част от дълговете на лечебното заведение, които по данни на здравното министерство са около 30 млн. лв. \"Дори ще опитаме с финансовия министър да оправим част от дълговете, ако е възможно, но държа тя да си отиде към Министерството на здравеопазването. Там са компетентните органи, там са контролът, и както всички останали болници, да се казва \"Болница Лозенец\", да се махне думата \"правителствена\", защото ме дразни, а и считам, че не сме компетентни да управляваме болница. Защото, ако погледнем реално, сега вие за правителствена болница трябва да зададете въпросите към мене. Това не ми е работа. Има министър на здравеопазването, който управлява болниците в страната и моето настояване и единствено искане към парламента ще бъде да я прехвърлим към Министерството на здравеопазването, подчерта министър-председателят.\" - в. \"Дневник\".", "date": "2018.12.15", "title": "Борисов се надява на нови F-16, пак проверяват Лозан Панов, болница „Лозенец“ остава университетска…"}
{"url": "https://news.bg/int-politics/avstraliya-priznava-zapaden-jerusalim-za-stolitsa-na-izrael.html", "text": "Премиерът на Австралия Скот Морисън потвърди, че неговото правителство ще признава Западен Йерусалим като столица на Израел, предаде Би Би Си.Засега обаче австралийското посолството няма да бъде преместено от Тел Авив, това няма да стане докато не бъде сключено мирно споразумение, уточни Морисън.В Йерусалим страната ще открие представителство по въпросите на търговията и отбраната.Той добави, че Австралия признава и претенциите на палестинците да имат своя държава със столица Източен Йерусалим.Статутът на града е един от най-спорните въпроси между израелците и палестинците.Президентът на САЩ Доналд Тръмп стана обект на критики през миналата година, след като преобърна посоката, в която от десетилетия се развива американската външна политика в региона, и премести американското посолство в Йерусалим.", "date": "2018.12.15", "title": "Австралия признава Западен Йерусалим за столица на Израел"}
{"url": "https://news.bg/int-politics/edin-ot-riskovete-pred-kosovo-razpad-na-dve-chasti.html", "text": "От ноември насам Косово облага вноса от Сърбия с мита от 100 процента. Мярката е следствие от действията на властите в Белград, които малко преди това осуетиха приемането на Косово в Интерпол. Взаимните обвинения и претенции са само увертюра към едно опасно изостряне на кризата между сърби и косовари. А ЕС отложи и дългоочакваната от косоварите либерализация на визовия режим - факт, който допълнително усили тяхното разочарование и недоволство.След години на застой в \"замразения\" косовски конфликт, през 2018 за първи път открито беше повдигнат въпросът за размяната на територии и преместването на граници - така бе нарушено едно абсолютно табу в досегашната европейската политика. Сръбският президент Александър Вучич и косовският му колега Хашим Тачи лично инициираха този дебат и дори вече преговаряха помежду си. Идеята: населените предимно със сърби области в Северно Косово да бъдат придадени към Сърбия, а районите с албанско мнозинство в Южна Сърбия да преминат към Косово.Нови етнически граници в региона?Но никой вече не обсъжда тези планове официално, след като една среща в Брюксел, проведена през лятото, приключи със скандал, а сръбският президент си тръгна от нея видимо разгневен. Малко по-късно той отново поде старата песен: \"Косово е част от Сърбия\". Правителството в Косово на свой ред отказа да подкрепи идеята за размяна на територии, а премиерът Рамуш Харадинай, който е бивш сподвижник на Тичи от времето на войната в Косово, мобилизира политиката и обществеността за отпор срещу подобна възможност.Независимо от многобройните предупреждения на европейски политици - най-вече от Германия - да не се чертаят нови етнически граници в региона, темата изобщо не е отпаднала от дневния ред. Редовно се появяват съобщения, че Вучич и Тачи продължавали да преговарят.В същото време чувствително отслабва влиянието на ЕС, който дълги години ръководеше диалога между Белград и Прищина: на Брюксел почти не са му останали възможности да стимулира двете балкански държави, нито пък да ги заплашва с нещо по-сериозно. В началото на годината бе загатнато, че Сърбия може да бъде приета в ЕС през 2025 година, но сега вече никой не желае да се ангажира с конкретна дата. А в Косово, чиято независимост все още не е призната от 5 страни-членки на ЕС, постепенно се изпари еуфорията по Европа, след като Брюксел за пореден път отложи либерализирането на визовия режим за косоварите.Разочарованието на косоварите Всичко това кара хората в Косово да изпитват дълбоко разочарование. А сред тях почти няма човек без близки, роднини или познати в Германия или някоя друга страна-членка на ЕС. Цялата страна на практика оцелява благодарение на миграцията. Единственият изход: паспорт, който осигурява свободно придвижване. С такъв косоварите могат да се снабдят напр. в южната си съседка Албания. Още преди години ЕС премахна визите за албанските граждани, а албанският премиер Еди Рама им беше обещал паспорти в случай, че ЕС отново откаже да либерализира визовия режим за косовските граждани. И още нещо може да предложи Албания на северната си съседка: икономически връзки. На фона на досегашната икономическа зависимост на Косово от Сърбия, това е съществена алтернатива за Прищина. Но след като Белград блокира приема на Косово в Интерпол, Прищина вдигна митата за сръбските стоки, а вносът на практика замря. Въпреки предупрежденията на международните посредници, правителството на Косово държи на решението си и така блокира напълно търговията със Сърбия, която досега беше жизнено необходима за Косово. Тази празнина сега се запълва от Албания.Броени дни след като Косово наложи мита на сръбските стоки, в косовския град Печ се състоя едно необичайно събитие: под мотото \"Един народ, един език, една мечта\" на 26 ноември си дадоха среща правителствата на Косово и на Албания. На нея двата кабинета начертаха дългосрочни политически, икономически и културни цели: да вървят заедно напред към Европа. Това бе патетичното, но и недвусмислено послание от тази среща, а на семейната снимка се вижда и двуглавият албански орел - символ, който е твърде омразен на сърбите.Тази прегръдка с Албания внася нова динамика в региона, защото Косово може да отхвърли почти изцяло (до)сегашната си зависимост от Сърбия - не само политически, но и икономически. Потърпевши ще се окажат сърбите в Северно Косово, които са откъснати от Сърбия, но пък отказват да се интегрират в структурите на косовската държава. Така етническото разделение вътре в Косово се задълбочава.Интересите на руснаците и американцитеНе е изключено събитията от последните няколко седмици да доведат до фактическото разделение на Косово, а по-късно - и до създаването на конфедерация между Албания и част от Косово. Местни анализатори и политици вече открито обсъждат този сценарий, който за Сърбия би представлявал истинска травма. Защото Белград не го е грижа толкова за \"бедняшката колиба\" Косово, колкото за един исторически символ, който е неотменима част от сръбската историческа памет - едно по-скоро емоционално, отколкото рационално поведение.Но и военната реторика се вписва в тази напрегната ситуация: Сърбия заплашва с война, ако Косово наистина реши да основе своя собствена армия и да изпрати военни подразделения в Северно Косово. Според сръбската министър-председателка Ана Бърнабич, Белград може да предприеме действия в защита на сръбското население в Северно Косово - въпреки присъствието в страната на 4 000 войници от КФОР, които се грижат за мира и границите в региона. \"Надявам се, че все пак няма да ни се наложи да използваме армията си\", добави Бърнабич многозначително. Това, на практика, би означавало изпълнение на политическия план на Вучич и Тачи.По-мащабна военна конфронтация в региона обаче е малко вероятна, тъй като Косово е под пряката закрила на САЩ, които разполагат в региона с една от най-големите си военни бази извън САЩ - \"Бондстийл\". За разлика от други официални представители на НАТО, новият американски посланик вече се обяви за създаването на косовска армия. Тревожни са обаче сигналите от Москва. Кремъл обяви, че последиците от създаването на косовска армия могат да доведат до \"най-тежките последици не само за сръбското население в региона, но и като цяло за сигурността на Балканите\".", "date": "2018.12.15", "title": "Един от рисковете пред Косово - разпад на две части   "}
{"url": "https://news.bg/bulgaria/otkrivat-sezona-v-bansko.html", "text": "Днес е открива ски сезонът в Банско - с много игри, забавления и награди, предаде Нова ТВ.Официалният старт ще бъде даден на Бъндеришка поляна. Специални гости на снежния празник ще бъдат Гери Никол и балет \"Нова\".Вечерта празникът ще продължи на площада в центъра на града с музика, танци и специалитетите на Ути Бъчваров.Банско очаква силен сезон през тази година. Само преди дни зимният курорт се нареди сред 26-е най-предпочитани дестинации на планетата.През миналата седмица беше открит ски сезонът и в Пампорово.Министерството на туризма очаква броят на туристите да нарасне с 5 процента през следващите месеци.", "date": "2018.12.15", "title": "Откриват сезона в Банско"}
{"url": "https://news.bg/int-politics/politsiyata-v-solun-razprasna-opozitsionen-protest-sas-salzotvoren-gaz.html", "text": "Гръцката полиция използва сълзотворен газ, за да разпръсне антиправителствена акция в Солун, предаде БНР. Участниците протестираха срещу сделката с Македония.Демонстрантите се опитаха да провокират полицаите, обградили с плътен кордон проява на премиера Алексис Ципрас, който говореше пред свои привърженици.Противниците на, сред които е и консервативната опозиция, твърдят, че той няма да опази гръцкото наследство на древните македонци и ще представлява потенциална заплаха за териториалната цялост на страната.Споразумението предвижда бившата югославска република да се преименува на Република Северна Македония, в замяна на което Гърция ще оттегли възраженията си срещу нейното присъединяване към НАТО и, евентуално, към Европейския съюз.", "date": "2018.12.15", "title": "Полицията в Солун разпръсна опозиционен протест със сълзотворен газ"}
{"url": "https://news.bg/health/pari-i-politicheska-volya-nuzhnoto-za-reforma-v-psihiatrichnata-grizha.html", "text": "През изминалата седмица за първи път в Народното събрание се проведе . На фона на изключително лошите условия в психиатриите у нас, недостатъчната грижа и липсата на извънболнична услуга,  с психиатрично болни пациенти,  на системата ни и докладът е внесен в Министерство на здравеопазването.За основните изводи от него, както и за нуждата от основно реформиране в психиатричноздравната грижа разговаряме с националния консултант проф. Дроздстой Стоянов, който е и български делегат в секцията по психиатрия на Европейския съюз на медицинските специалисти.Издръжката на един концлагерист в Аушвиц до 1943 година е била приблизително 40 съвременни евро, а понастоящем един леглоден на пациентите струва между 18 и 25 евро. Затова специалистът сравнява психиатриите у нас с концлагери.\"Ако посетите центъра за психично здраве на Сточна гара, може да решите дали ви прилича на Аушвиц или Аушвиц ви прилича на хотел в сравнение с него\", коментира Стоянов по отношение на битовите условия в центровете.Държавата неглижира проблема с психичното здраве основно поради ефикасността, по думите му, тоест при вложени ресурси държавата очаква баланс между приходи и разходи. Проблемът на психиатрията е, че тя не може да достави ясно измерим критерий за ефективност, а цените на здравната грижа са сравнително високи и продължителността на лечението е много по-дълга от тази на физическите заболявания.Освен всичко това Стоянов акцентира и върху липсата на свободна конкуренция. Често политиците се оправдават със стигмата, но това той определя като прах в очите, защото обществото отдавна е толерантно по темата. Ако има работеща служба, няма кой да застане срещу нея. \"Митове и легенди са, че хората ще въстанат\".Стигмата не е сред определящите фактори за това, политиците и обществото да избутват психиатрията встрани от темата от дневния ред, решаваща е икономическата ефективност, убеден е специалистът.Реформите в психиатрията са свързани и с разкриване на определен брой легла на всеки 100 000 души население близо до други медицински центрове и до местоживеенето на пациентите, както и разкриването на определен брой дневни центрове, които могат да предоставят условия за психотерапия и психосоциална рехабилитация, като техният брой трябва да следва логиката на малките клиники.Специалността също така е непривлекателна, затова у нас няма достатъчно психиатри. Държавата трябва да приоритизира специалността, за да привлече повече кадри, смята проф. Стоянов. В основата си това е свързано със заплащане от минимум 2000 лева. Към момента заплащането е 770 лева за специалисти по психиатрия.Необходимо е създаването за стандартизиран механизъм за интегриране на услугата предболнична, болнична и извънболнична помощ под формата на психосоциална рехабилитация. Към момента тези услуги се предлагат разпокъсано, управляват се от различни институции, липсва отчетност и се финансират чрез различни механизми.Големите ресурси за преустройството и реорганизацията на големите психиатрични стационари се оказват основно предизвикателство за психиатричната помощ в страната. Механичното преместване на една здравна служба и на нейния персонал не е нито лесна, нито проста задача. Психиатричните стационари като тези в Раднево, Карлуково, Бяла и Кърджали трябва да бъдат преместени в териториална близост до многопрофилни болници и радикално реорганизирани с цел осигуряване на дългосрочни грижи в естествената социална среда на пациентите.Този процес е свързан с огромни капиталови инвестиции, които определени политически кръгове трябва да обявят, че са готови да направят. Проф. Стоянов обясни, че с механичното затваряне на една болница и създаването на по-малки стационари няма да доведе до преки икономии. 10 малки стационара с капацитет между 30 и 60 легла ще струват три пъти повече, отколкото е издръжката на болницата в Кочериново.Ефектът от тази политика е дългосрочен, добави Стоянов, а той включва необходимата адекватна интеграция на пациентите, за да разчитат в по-малка степен на помощи. При липсата на обезпечаване с алтернативен формат на медицински грижи, хора останаха на улицата след съкращаването на легловия фонд. Стоянов смята това за недалновидна и доказано неефективна политика.Намаляване на болничния престой, по-бърза рехабилитация, завръщане на работното място или намаляване на броя на хоспитализациите са традиционни индикатори за ефективността с ограничено приложение в психиатрията, изрази мнение специалистът. Въпреки това за период от наблюдение от минимум три години могат да бъдат представени доказателства, че тези измерители присъстват и по отношение ефикасността на психиатричната помощ. За да се случи това е наложително преустройство на болничния сегмент, като се започне от болниците.По отношение психотерапията, за да се създаде регулация по какъв начин се лицензират психотерапевтите, тази регулация трябва да бъде обвързана със заплащане от НЗОК, както е в Германия, и този вид амбулаторна помощ да придобие по-добра регламентираност и да бъде по-добре установен в нормативни рамки. Това, според Стоянов, е една от ключовите мерки, пред които е изправена държавата в по-краткосрочен план.Министерство на здравеопазването трябва да възложи изготвянето на план за оптимизиране на сектора. \"Искаме официални пълномощия една работна група в кратки срокове да изготви и да представи за одобрение такъв проект и разбира се, публичен ангажимент, че той ще бъде уважен\", заяви проф. Стоянов.Стоянов настоява за формирането на Национален съвет, който да замени работните групи, които изготвят стратегиите.Съветът трябва да включва представители от Министерство на труда и социалната политика, МВР, от МЗ, като той да функционира по подобие на Съвета за наркомания. Той трябва да предлага оперативни решения и да има достъп до изпълнителната власт, като неговият председател да е с ранг на заместник-министър, а решенията му следва да имат задължителен характер, обясни експертът.\"В изготвеното от работната група няма план за действие, няма конкретна визия достъп до какви ресурси е необходимо да има и документът виси в пространството вече почти 20 месеца\", подчерта Стоянов.Националният съвет трябва да се състои от 10 души, които след изготвяне на доклад да изискат той да бъде приведен в действие.\"Документ като Национална стратегия, написан от 37 човека, е контрапродуктивна заявка\", категоричен беше специалистът.Според него от важно значение е и устойчивостта на усилието и да не се сменят експертите \"просто защото на някой му е хрумнало да ги сменя\".Препоръката в доклада на ЕПА е за осигуряване на постоянно действащ механизъм за наблюдение, за да се стигне до ефективно оптимизиране на сектора.", "date": "2018.12.15", "title": "Пари и политическа воля - нужното за реформа в психиатричната грижа"}
{"url": "https://news.bg/crime/prokuror-ima-indikatsii-za-koruptsiya-v-patna-politsiya-kazanlak.html", "text": "Като индикации за корупционни практики в Пътна полиция говорят наличието на вещите (валута, незаконен револвер, тефтерче - б.р.) в близост до колата на открития прострелян шеф на КАТ-Казанлък Тодор Николов. Това заяви районният прокурор Таня Димитрова пред Нова телевизия.В настоящия етап все още няма събрани доказателства дали и други от полицаите са замесени. Точна схема не може да бъде оповестена от прокуратурата, заяви Димитрова.Към момента водещата версия, по която работят екипите, е че шефът на КАТ-Казанлък се е самоубил, обясни районният прокурор Таня Димитрова. При огледа е намерен личният автомобил, а инспекторът е бил заключен в него и е държал служебното си оръжие.Припомняме, шефът на КАТ- Казанлък Тодор Николов беше намерен мъртъв в колата си близо до казанлъшкото село Бузовград. В близост до мястото, където е открито тялото, са намерени няколко хиляди лева, незаконно оръжие и тефтерче. Сумата е била извън колата, в четири малки пачки.По-рано версиите бяха самоубийство и склоняване към самоубийство. Тодор Николов е част от системата на МВР от 2006 година. През 2014 година става ръководител на КАТ Казанлък, което е най-голямото районно полицейско управление в България.В петък, 14 декември, след повече от 48 часа издирване, инспекторът е намерен в началото на отводнителен канал, излизащ от язовир Копринка. Това е на около 6-7 км от селото, в което живее.", "date": "2018.12.15", "title": "Прокурор: Има индикации за корупция в Пътна полиция - Казанлък"}
{"url": "https://news.bg/politics/prezidentat-otkriva-balgaro-yordanski-biznes-forum-v-aman.html", "text": "Президентът Румен Радев и външният министър Екатерина Захариева са на официално посещение в Хашемитско кралство Йордания по покана на крал Абдула II бин ал-Хусейн. Информацията е от администрацията на президента и от Министерския съвет.В Аманската търговска камара Румен Радев ще открие Българо-йорданския бизнес форум, в който ще участват и компании от България в сферата на информационните технологии, хранително-вкусовата промишленост и др.Във фокуса на визитата е задълбочаване на политическия диалог и на двустранните отношения. Очакват се разговори за стимулиране на търговско-икономическото и инвестиционно сътрудничество, както и партньорството в сферата на отбраната и сигурността. Ще бъде обсъдена и ситуацията в Близкия Изток и миграционната криза, информираха от администрацията на президента.Вицепремиерът и министър на външните работи Екатерина Захариева ще разговаря с министъра на външните работи и емигрантите на Хашемитското кралство Айман ас-Сафади. Двамата министри ще продължат диалога от последната си среща през септември. Тя беше в Ню Йорк в рамките на 73-ата сесия на Общото събрание. Тогава основна тема на разговорите на Захариева и на Ас-Сафади бе Сирия и ситуацията в Близкия изток.По време на визитата си Радев ще посети съоръжението за научни експерименти SESAME. Това е единствено по рода си съоръжение в Близкия изток. Учредена от девет държави и под егидата на ЮНЕСКО, лабораторията цели да предостави възможност за изследвания в редица сфери и същевременно да насърчи международното научно сътрудничество.В българската делегация е и проф. Леандър Литов - ръководител на българския екип от учени в ЦЕРН.По време на визитата си в Йордания президентът ще посети и Центъра за подготовка на специалните сили \"Крал Абдула II\", както и древния град Петра.В бизнес делегацията, която придружава президента, са включени редица представители на български компании в областта на отбранителната индустрия. Очаква се те да обсъдят реализацията на общи проекти.В кралския дворец в столицата Аман българският президент Румен Радев и съпругата му Десислава Радева ще бъдат посрещнати с официална церемония от техни величества крал Абдула II бин ал-Хусейн и кралица Рания ал-Абдула на 16 декември.В Аман държавният глава ще се срещне с представители на нашата общност в Йордания и с йордански граждани, завършили образованието си в България.", "date": "2018.12.15", "title": "Президентът открива Българо-йордански бизнес форум в Аман"}
{"url": "https://news.bg/politics/karakachanov-do-golyama-stepen-izborat-na-iztrebiteli-e-politichesko-reshenie.html", "text": "До голяма степен изборът на изтребители е политическо решение. Това заяви министърът на отбраната Красимир Каракачанов пред Нова телевизия.В историята на всяка една държава закупуването на оръжия е важен избор - дали ще закупиш френски или немски оръжия. От избора зависи от кого ще вземеш заем и каква политическа ориентация ще има страната, поясни се военният министър.Нови . Тази сума ще се използва за ремонта на наличната военна техника и сградния фонд. \"28 години на армията е гледано като на брашнен чувал\", коментира Каракачанов.Той е категоричен, че трябва да се купи и нова техника, но доставката на един самолет не става за 24 часа. Това е поръчка, която означава, че се изработва тепърва, а това иска време. Проектът за авиацията може да бъде завършен след две години, а пилотите ще могат да управляват самолетите след три години, прогнозира военният министър.Относно факта, че в последните три години армията няма доставчик на храна заради тежки процедури, Каракачанов заяви, че ведомството му няма вина.\"Министерство на отбраната няма никаква вина. Това, че една фирма обжалва и се конкурира с друга, но процедурата блокира\", обясни той. Военните поделения организират храненето и всички войници, сержанти, офицери си заплащат за това. Не можеш да оставиш армията гладна, смята Каракачанов.Според него трябва да се направи нова обществена поръчка и да се прекъсне войната между фирмите.Припомняме, че от БСП и от фирми-участнички в конкурса за доставчици на храна за войската, обвиниха Министерство на отбраната в закононарушения. Оказа се, че за три години министерството е похарчило за храна 31 млн. лв. без обществена поръчка. Обществената поръчка се е проточила 3 години заради съдебни обжалвания. През ноември министърът я прекрати, защото планираните доставки за 2016, 2017 и 2018 г. вече не били актуални. Нова обществена поръчка била невъзможна, докато тече обжалване.\"Къде е корупцията? Когато дадеш на войника 5 лева и той отиде да си даде парите за храна, къде е корупцията\", запита реторично Каракачанов в отговор на обвиненията в корупция от страна на лидера на ПП \"Воля\" Веселин Марешки. \"Същият този екземпляр си мисли, че като атакува мен, ще спечели някакъв електорат, нека си го мисли\", реагира вицепремиерът.Анкетната комисия трябва да определи как работи Агенцията за българите в чужбина. Каракачанов очаква агенцията да си свърши работата. \"Очаквам всички опити за оклеветяване, които прави една чиновничка, която се бори да си запази позицията, да бъдат опровергани\", заяви лидерът на ВМРО и военен министър. Нейните обвинения се оказват клевети, според Каракачанов.Не вярвам на Петър Харалампиев, категоричен беше Каракачанов. Председателят на Агенцията за българите в чужбина беше предложение на Коалицията \"Обединени патриоти\".Припомняме, че Харалампиев беше обвинен за получаване на подкупи и участие в престъпна група, като той и още трима бяха обвинени. Бандата търсела чрез посредници кандидати, които да получат удостоверения за български произход.Каракачанов не смята, че трябва да поема политическа отговорност заради грешките на \"политически негодници\", по думите му.Министърът на отбраната стои зад думите си по отношение изказването му за Македония, че страната провежда антибългарска политика. \"Аз не съм съгласен България да прави компромиси със своята история. Въпрос на чест и достойнство на всяка една нация е да си защитава интересите\", допълни той.Според него е неприемливо при почитането на загиналите от Първата световна война в Битоля да се потъпква историята. Местната власт, по думите му, прави антибългарско представление.\"Българите били окупатори, убивали, насила мобилизирали мъжете в Македония. Това е храчка върху авторитета и историята на българската армия\", изрази мнение Каракачанов. Ако тази пропаганда, според него, не спре, той ще гласува против членството на Македония в НАТО.Министърът на отбраната не очаквал подкрепа за думите си към Македония от премиера Бойко Борисов.Военният министър коментира и билборовете с реклами на хомосексуалността, чийто текст гласи: \"Няма страшно, това е просто любов\".\"Никой не е тръгнал да ги преследва тези хора. Имаш права, недей да се натрапваш\", каза Красимир Каракачанов.", "date": "2018.12.15", "title": "Каракачанов: До голяма степен изборът на изтребители е политическо решение"}
{"url": "https://news.bg/politics/goranov-byudzhet-2019-mozhe-da-se-izpalni-samo-ot-kabineta-borisov-3.html", "text": "Бюджетът отразява и политическите намерения на правителството за какво и как да изразходва парите, които е събрало от българските граждани. Това се казва в интервю на финансовия министър Владислав Горанов пред \"24 часа\".\"Този бюджет може да бъде изпълнен само от този кабинет. Видяхме през 2017 г., за кратко, как друг кабинет конюнктурно и бързо влоши показателите в бюджета. Аз съм убеден, че имаме политически капацитет да запазим управляващото мнозинство и да запазим приоритетите, които са общоприети, или поне подкрепени от по-голямата част от българските граждани\", категоричен е министърът.Според него образованието, подобряването на инфраструктурата и на административното обслужване са основните предпоставки за по-добро качество на живот и за по-успешно развитие на обществото и затова за тези сфери са предвидени повече средства през 2019 г.Припомняме, вчера, . Държавният глава иска да се провери дали е в съгласие с Конституцията това, че не се предвижда определена сума от първата концесионна такса за аерогара София да постъпи във Фонда за пенсиите, както и това, че не се позволява пенсионери да бъдат назначавани като държавни служители.По думите на Горанов правителството успява да направи бюджета един по-голям инструмент за преодоляване на неравенствата. Това се дължи на нарастването на икономиката и на всички показатели на макрониво и дава за пример увеличението през 2018 г. на брутния вътрешен продукт (БВП) с 30 % и на данъчните приходи с 40 % спрямо 2014 г., убеждава Горанов.Според финансовия министър: \"Бюджетът преразпределя от една много по-голяма икономика, която е резултат от положителните процеси от последните няколко години\". Той тълкува това като по-голяма производителност на българския народ и изтъква, че данъците остават непроменени.\"Тук ще видите и половин милиард повече за здравеопазване. Тоест, основната част от произведеното отива за преодоляване на неравенствата и то без да се увеличават данъците. Това е отношението на сегашното управление през Новата година\", твърди министърът.За увеличението на заплатите в администрацията Владислав Горанов обръща внимание, че за първи път от 2008 г. се извършва хоризонтално увеличение на възнагражденията. Той разяснява, че целите са поне две - от една страна, това да е адекватно на процесите в реалната икономика, а от друга, да се притисне реалният сектор и той да осъзнае, че цената на труда не може да е източник на конкурентоспособност.\"Видяхме, че през дългите години, когато ниските данъци и ниската цена на труда бяха източник на конкурентоспособност, освен да се задълбочи неравенството и да напуснат огромен брой млади умове, да отидат в Европа, където цената на труда е по-висока, друго не успяхме да постигнем, макар и късно трябва да осъзнаем, че цената на труда не е само фактор на производителността\", каза Горанов.Дни след като на заседание на Министерския съвет бяха преразпределени над 1 млрд. лева от пари, определени като излишък, Владислав Горанов уверява, че правителството няма да направи нито един разход над одобрените със Закона за бюджета.Дебатът относно гъвкавостта на изпълнителната власт при преразпределението на бюджета е безкраен и , увери финансист номер 1. Съгласно последните изменения в Закона за публичните финанси на правителството се предостави възможността да прави това с публичен нормативен акт.Горанов обясни, че . \"И второ - правим уговорката, че по Конституция Министерският съвет е отговорен за изпълнението на бюджета. Би било грешка, небалансирано би било, ако на МС не е оставена никаква гъвкавост по отношение на изпълнението на бюджета\", заяви Владислав Горанов.", "date": "2018.12.15", "title": "Горанов: Бюджет 2019 може да се изпълни само от кабинета \"Борисов-3\""}
{"url": "https://news.bg/int-politics/nay-malko-25-arestuvani-vav-frantsiya-predi-nachaloto-na-protesta-na-zhaltite-zhiletki.html", "text": "Най-малко 25 души са арестувани в събота сутринта в северния френски регион Ил дьо Франс, който включва и Париж преди началото на очаквания протест на \"жълтите жилетки\". За това съобщи телевизия BFM, позовавайки се на полицията и на прокуратурата, цитирана от ТАСС.Шестима са арестувани в столицата Париж. Както по-рано съобщи телевизията, във френската столица са мобилизирани 8 000 полицаи, дежурят и бронемашини.Във Франция от 17 ноември започна протеста на движението на \"жълтите жилетки\", недоволстващи срещу поскъпването на горивото, по-високите данъци и разходи за живот.Шествията все по-често са съпроводени със стълкновение с полицията и безредици. Според МВР на Франция общото число на арестуваните от средата на ноември надхвърля 4 500 души. Според последната информация, в хода на протестите във Франция са загинали шестима участници на подобни акции.", "date": "2018.12.15", "title": "Най-малко 25 арестувани във Франция преди началото на протеста на \"жълтите жилетки\""}
{"url": "https://news.bg/politics/borisov-kam-salivan-balgariya-izpalnyava-poetite-angazhimenti-kam-nato.html", "text": "България напълно изпълнява поетите ангажименти към НАТО. В това българският премиер Бойко Борисов увери зам.-държавния секретар на САЩ Джон Съливан, който е на официално посещение в България.Борисов препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване, информираха от МС.На срещата не бяха поканени журналисти. Информацията и снимките бяха изпратени след срещата на редакционните мейли на медиите.Според прессъобщението, във фокуса на разговорите между Борисов и Съливан са били сигурността, енергетиката, инвестициите и двустранните отношения.\"Заместник-държавният секретар на САЩ Джон Съливан подчерта, че България е стабилен и предвидим партньор в рамките на Алианса и на двустранна основа. Съливан предаде на премиера Борисов послание от американския президент Доналд Тръмп за значимостта за САЩ на приятелските и партньорски двустранни отношения с България, и високата оценка за тях\", гласи информацията на МС.Акцент в срещата между Бойко Борисов и Джон Съливан бе още енергийната сигурност и сътрудничеството между двете страни в тази област. Министър-председателят запозна Съливан с напредъка по интерконектора между България и Гърция, с амбициите на страната ни да съхрани ролята си в преноса и търговията с газ, както и с проекта \"Белене\".\"България води политика, насочена към гарантиране на енергийната сигурност както за страната, така и за ЕС\", заяви премиерът Бойко Борисов. Той посочи, че работим активно за енергийна диверсификация и по проектите за газови връзки със съседните страни.", "date": "2018.12.15", "title": "Борисов към Съливан: България изпълнява поетите ангажименти към НАТО"}
{"url": "https://news.bg/politics/pred-prezidenta-radev-dzhon-salivan-otseni-visoko-satrudnichestvoto-ni-v-otbranata.html", "text": "Президентът Румен Радев разговаря със заместник-държавния секретар на САЩ Джон Съливан .В сградата на президентската администрация и в присъствието на американския посланик в България Ерик Рубин президентът обсъди стратегическото партньорство между двете страни. Във фокуса на разговорите бе и развитието на двустранното сътрудничество, уточниха от Администрацията на президента.Джон Съливан даде висока оценка на двустранното сътрудничество в сферата на отбраната и сигурността и на приноса на българските военнослужещи в НАТО.Президентът отбеляза значителния международен интерес към процеса на модернизация на Българската армия, в който участват и САЩ.Радев подчерта, че страната ни се стреми към стратегическо партньорство с бъдещия доставчик, обмен на програми за обучение и търси най-изгодното предложение на основата на равнопоставеност, конкурентност и прозрачност, при спазване на критериите, определени от Министерството на отбраната и Народното събрание.Страната ни има интерес към разширяване на икономическия обмен и увеличаване на инвестициите от САЩ в сфери с висока добавена стойност и информационните технологии. Според държавния глава България се утвърждава като регионален технологичен лидер и привлича все повече експерти и технологични компании от региона и Европа.Страната ни има амбицията да се развива като регионален енергиен център в Югоизточна Европа. Реалната диверсификация с изграждането на интерконектори с нашите съседи, заедно с директните доставки на енергийни ресурси, повишават сигурността и водят до намаляване на цените, с което съответстват на националните интереси на България и на Европейския съюз, допълни Радев.Обсъдена беше и възможността за разширяването на двустранното сътрудничество в разработването на перспективни енергийни източници.", "date": "2018.12.15", "title": "Пред президента Радев Джон Съливан оцени високо сътрудничеството ни в отбраната"}
{"url": "https://news.bg/politics/salivan-i-karakachanov-obsadiha-regionalnata-sigurnost.html", "text": "Американският заместник държавен секретар Джон Съливан посети и българското военно министерство.В разговор с вицепремиера и военен министър Красимир Каракачанов Джон Съливан обсъди теми от двустранното сътрудничество, стратегическото партньорство и регионалната сигурност.Преди това той се срещна с премиера Бойко Борисов и с президента Румен Радев. С тях бе обсъдено както военното сътрудничество между България и САЩ, така и възможността страната ни да участва в развитието на енергийни проекти.Припомняме, България и САЩ имат подписан  на 28 април 2006. В него подробно се разглеждат различни аспекти на сътрудничество, включително и определяне на наказателната юрисдикция за престъпления, извършени при изпълнение на служебни задължения.", "date": "2018.12.15", "title": "Съливан и Каракачанов обсъдиха регионалната сигурност"}
{"url": "https://news.bg/int-politics/sadiya-v-sasht-obyavi-obamakear-za-protivokonstitutsionna-za-radost-na-tramp.html", "text": "Съдия в американския щат Тексас обяви за противоконституционна здравната реформа на предишния президент на САЩ Барак Обама, известна като \"Обамакеър\", съобщават американските медии.Съдия Рийд О'Конър постанови, съгласявайки се с довода на 20 щата, завели дело за отмяна на \"Обамакеър\", че промяна в данъчното законодателство от миналата година, която премахва наказанието за липса на здравна застраховка, прави невалидна цялата реформа в здравеопазването.Съдията се произнесе ден преди изтичането на крайния срок за сключване на здравна застраховка за 2019 г.Републиканците отдавна се опитват да отменят здравната реформа на Обама - знаково постижение на бившия президент от Демократическата партия.Президентът на САЩ Доналд Тръмп приветства решението на съдията в профила си в \"Туитър\".\"Както прогнозирах от самото начало, Обамакеър беше ударена като ПРОТИВОКОНСТИТУЦИОННО бедствие! Сега Конгресът трябва да приеме СИЛЕН закон, който предоставя СТРАХОТНО здравеопазване и защитава предварително съществуващите условия... Чудесна новина за Америка!\", написа Тръмп.", "date": "2018.12.15", "title": "Съдия в САЩ обяви Обамакеър за противоконституционна за радост на Тръмп"}
{"url": "https://news.bg/bulgaria/nameriha-mazha-koyto-bedstvashe-v-pirin.html", "text": "Намерен е младежът, който изчезна в Пирин, предаде БНТ.Цветан Найденов, който в четвъртък тръгна на поход без вода и храна, беше застигнат от обилен снеговалеж. Той е тръгнал да прекосява Пирин единствено с нож и магнезиева запалка.Младежът е подал сигнал към Планинската спасителна служба в Сандански, че бедства лошите метеорологични условия и не може да продължи пътя си. Екип от спасители е потеглил към неговата локация.Цветан е намерен в добро здравословно състояние, свален е в град Кресна. Оттам е заминал за Банско със свои съмишленици. Още тази вечер те занесоха дарения в защитените домове в курортния град.", "date": "2018.12.15", "title": "Намериха мъжа, който бедстваше в Пирин"}
{"url": "https://news.bg/bulgaria/ot-2027-g-shte-patuvame-do-skopie-s-vlak.html", "text": "Влакът от Скопие за София ще тръгне през 2027 г. Планира се железопътната линия от Скопие до българската граница да бъде построено до 2025 г. За цялостното свързване на железните пътища на двете съседни страни ще са необходими още две години, когато се очаква да бъде изградена линията от София до българо-македонската граница, съобщи \"Дневник\" с позоваване на македонската телевизия \"Алсат М\".Министерството на финансите в Скопие подписа днес договора за грант от 68.6 млн. евро, отпуснат чрез Инвестиционната програма за Западните Балкани. Тя беше договорена през миналото лято на срещата на високо равнище в Триест.С тези средства се финансира втората фаза от изграждането на жп линията от Беляковце до Крива паланка, която е част от коридор номер 8. Отсечката е дълга 34 км и струва общо 145 милиона евро. За нея беше обявен търг и се очаква изграждането да започне догодина.\"През тези няколко години, тъй като това е стратегически проект за коридор номер 8, ние от наша страна ще бъдем максимално посветени, надявам се да няма проблем и от страна на България\", коментира министърът на транспорта и съобщенията Горан Сугарески.", "date": "2018.12.15", "title": "От 2027 г. ще пътуваме до Скопие с влак"}
{"url": "https://news.bg/int-politics/v-kiev-sabor-reshava-badeshteto-na-ukrainskata-tsarkva.html", "text": "В украинския манастирски комплекс \"Света София\" (Софийски Собор) започна събор, който се очаква да определени създаването на Автокефална православна църква в Украйна, да утвърди нейния Устав и да избере предстоятел, съобщи украинската агенция УНИАН.Очаква се заедно с Киевския патриарх от УПЦ да присъстват и 42 архиерея, а с тях и по един свещеник и мирянин, общо 126 делегати.От Укрианската автокефална православна църква (УАПЦ) потвърдиха участие на 12 епископа и всеки ще води със себе си и епископ и мирянин, което означава 36 делегати.От Московската патриаршия потвърдиха участие на 10 епископа и всеки от тях със свещеник имирянин, общо 30 души.По предварителни данни на Екзарха на Вселенския патриарх, в събора ще участват общо 64 архиерея, 64 свещеника, 64 мирянина - общо 192 участника на Обединителния събор.Припомняме, на 11 октомври в резултат на заседанието на Синода на Константинополския патриарх бе обнародвано решение, в което се казва, че Вселенския патриарх продължава процедурата за предоставяне на автокефалия на Украинската църква.Тогава бе обявено, че се отменя писмо на Синода от 1686 г., според което Киевската митропиля попада под юрисдикцията на Москва, възстановява каноничния статус на предстоятеля на УПЦ Киевския патриарх, патриарх на Киев и цяла Руско-Украинска църква Филарет и предстоятеля на Украинската автокефална православна църква Макарий.На 3 ноември президентът на Украйна Петро Порошенко и вселенския патриарх Вартоломей подписаха споразумение за сътрудничество и взаимодействие между Украйна и Вселенския патриарх.На 29 ноември Вселенският патриарх утвърди проект на устав на Украинската църква, който ще бъде предоставен за томос за автокефалия.Пред news.bg специалисти по църковно право уточниха, че този томос е по-скоро за учредяване на самостоятелна поместна православна църква. След това ще трябва да се регулира нейният кононичен статус - дали е автономна или автокефална. Това ще зависи от устава, който ще се състави и приеме от църковния събор на новата структураВ единия случай се утвърждава избрания първойерарх от друга инстанция, която го определя и назначава като предстоятел. При автокефалия епископите сами си избират първия между тях- архиепископ или патриарх и ги интронизират без да се нуждаят от съгласие и одобрение от върховна юрисдикция на църква-майка.Други условия за автокефалия са дали другите автокефални църкви ще я признаят за такава, дали ще влязат в църковно и евхаристийно общение с нейните епископи и клирици и дали и как ще бъде вписана в диптиха на каноничните автокефални църкви, за да бъде споменаван нейния предстоятел от другите патриарси по време на Литургия.", "date": "2018.12.15", "title": "В Киев събор решава бъдещето на Украинската църква"}
{"url": "https://news.bg/int-politics/hilyadi-zhalti-zhiletki-zalyaha-ulitsite-na-frantsiya-v-petata-sabota-na-protestite.html", "text": "Хиляди протестиращи излязоха по улиците на френските градове в петия уикенд на демонстрации в цяла Франция срещу правителството на президента Еманюел Макрон, въпреки призивите за отлагане след  по-рано тази седмица, съобщава \"Ройтерс\".Според френските власти около 16000 \"жълти жилетки\" са излезли на протест из страната до този момент. Няколко хиляди \"жълти жилетки\" протестират в Париж. На бул. \"Шанз Елизе\" протестиращите изградиха жива пирамида. В редиците се забелязват синдикални лидери и политици от крайната левица, невинаги посрещани с одобрение от протестиращите.В Париж бяха разположени хиляди полицаи, които да овладеят евентуални изблици на насилие. Стигна се до кратки сблъсъци. Но няколко големи магазина, като Galeries Lafayette, са отворени за купувачите на коледни подаръци.Много от демонстрантите повтарят исканията за референдум за граждански инициативи. Полицията е задържала 85 души, 46 са останали в ареста - значително по-малко от миналата събота по същото време, и досега рядко прибягва до сълзотворен газ.На централния бул. \"Шанз-Елизе\" няколко голи активистки от феминистката протестна група \"Фемен\" се изправиха пред полицаите на няколко метра от Елисейския дворец, резиденцията на френския президент.Вътрешният министър уточни, че около 69 000 полицаи са на крак днес със засилено присъствие в градовете Тулуза, Бордо и Сент Етиен.Вчера Макрон призова за възстановяване на спокойствието във Франция след почти един месец на протести на т. нар. \"жълти жилетки\" срещу политиката на правителството. Демонстрациите удариха икономическия растеж и предизвикаха масов хаос.\"Франция се нуждае от спокойствие, ред и връщане към нормалността\", подчерта Макрон след срещата на лидерите на Европейския съюз в Брюксел вчера.В телевизионно обръщение към нацията в понеделник френският президент обяви повишение на заплатите за най-бедните работници и намаляване на данъците за пенсионерите, допълнителни отстъпки, целящи да сложат край на протестите на \"жълтите жилетки\", но мнозина заявиха, че ще продължат да подържат натиска върху правителството.Правителството, както и няколко синдикати и опозиционни политици призоваха протестиращите да не излизат по улиците днес, след като четирима души бяха убити при нападение на коледния базар в Страсбург на 11 декември.", "date": "2018.12.15", "title": "Хиляди \"жълти жилетки\" заляха улиците на Франция в петата събота на протестите"}
{"url": "https://news.bg/regions/ek-odobri-oshte-210-mln-lv-za-remont-na-uchilishta-v-stranata.html", "text": "Европейската комисия одобри още 210 млн. лв. за ремонт на училища в страната по Оперативна програма \"Региони в растеж\" (ОПРР) 2014-2020 г., съобщиха от МРРБ.Парите се прехвърлят от инвестиционен приоритет \"Енергийна ефективност\" на първата ос на ОПРР. Бенефициенти по програмата са 39-те големи градове. Те са към приоритет \"Образователна инфраструктура\" на същата ос, уточняват от регионалното ведомство.С преразпределението на ресурса се покрива и недостигът от средства по вече сключени договори за \"Образователна инфраструктура\" за големите градове. Това ще допринесе за постигане на правителствения приоритет за по-високо ниво на качеството на образованието.В момента по ОПРР 2014-2020 се изпълняват 119 проекта на обща стойност 623 млн. лв. С тези пари ще се рехабилитира материално-техническата база на общо 442 детски градини, основни и средни училища и университети.От МРРБ отчитат, че са изпълнили 7 от проектите за 12,2 млн. лв. Така 5 716 души се обучават и работят в модернизираните 21 образователни институции.Изменението на програмата е предложено след извършен вътрешен анализ по изпълнението й от Управляващия орган в МРРБ, и е одобрено от Комитета за наблюдение и от Министерския съвет. С промените се намаляват рисковете по отчитане на някои междинни индикатори към края на 2018 г., заложени в ОПРР, поясняват от ведомството.", "date": "2018.12.15", "title": "ЕК одобри още 210 млн. лв. за ремонт на училища в страната "}
{"url": "https://news.bg/int-politics/vitseto-jotova-pochete-tragichnoto-bezsmislie-na-smartta-na-shestte-yastrebincheta.html", "text": "\"Ксенофобията и национализмът днес шестват в речите на политиците в цял свят. Но омразата и национализмът не са лекарство за никой проблем. Те няма да преборят неравенството и липсата на справедливост в обществото ни. Само слабите лидери управляват със страховете на хората.\"Това заяви вицепрезидентът Илияна Йотова на възпоменателния събор по повод 75-ата годишнина от разстрела на шестте ястребинчета. \"Все още отекват думите на 7-годишния Стойне: Не ме убивайте, аз съм малък\", посочи вицепрезидентът и подчерта трагичното безсмислие на смъртта на 18 невинни души, сред които 6 деца.\"75 години продължаваме да се питаме защо се случи това безмилостно деяние. Успяхме ли за тези години като хора, като българи да изминем нелекия път от безумието към помъдряването\", запита тя.Вицепрезидентът определи като недостойни опитите за пренаписване на историята. \"Последните години самозвани научни работници, общественици, политици казват, че няма защо да се помнят тези дати от българската история и да присъстват в учебниците на децата ни. Уроците на историята са тежки, но горко на тези, които не ги помнят и не ги предават на поколенията\", отбеляза Илияна Йотова.Вицепрезидентът посочи, че е наш дълг да разказваме за тази трагедия на децата си, за да ги предпазим от опасностите в този страшен свят, в който човешките ценности нямат значение. \"Ще предаваме на поколенията историята, за да се чувстваме силни като народ, който всеки път въстава срещу несправедливостта, срещу разделението и омразата, която трайно се настани в обществото ни. В един народ, оцелял над 13 века, няма място за разделение\", заяви Илияна Йотова.Припомняме, шестте ястребинчета са 6 деца от с. Ястребино, област Търговище, разстреляни на 20 декември 1943 г. заедно с родителите си за укриване и подпомагане на преминали в нелегалност членове на БЗНС. Екзекутирани са общо 18 души. Извършител е картечна рота, ръководена от подпоручик Коста Йорданов. Децата са: Стойне (7 г.), Иван (9 г.) и Надежда (12 г.) - три от шестте деца на Петър Калайджийски; Димитринка Стоичкова (11 г.); близначките Ценка и Цветанка (13 г.) от семейството на Иван Димитров.След разстрела всички са заровени в плитък гроб, който на следващия ден е разкопан, а телата на загиналите са изгорени на клада.", "date": "2018.12.15", "title": "Вицето Йотова почете трагичното безсмислие на смъртта на шестте ястребинчета"}
{"url": "https://news.bg/economics/bivshiyat-shef-na-bdzh-vladimirov-kompaniyata-ne-e-vav-falit.html", "text": "\"Никога не съм пращал доклад в ДАНС\". Това заяви пред bTV вече бившият изпълнителен директор на БДЖ Владимир Владимиров. \"Никакъв документ не е излизал от мен и да отива в каквато и да била служба\", категоричен беше Владимиров.Припомняме, за доклад за състоянието на БДЖ, изпратен и до ДАНС се заговори, след като транспортният министър Росен Желязков поиска оставките на тримата членове на Съвета на директорите в \"Холдинг БДЖ\".\"БДЖ не е компания, която се намира във фалит, няма задължения и загубите ѝ от 70 милиона са доведени до нула\", заяви още Владимиров.Владимиров подчерта, че в момента задълженията на БДЖ са 170 милиона лв. и са най-ниските от последните 12 г.\"Не бих казал, че БДЖ е в криза. Има известна криза в \"Пътнически превози\" и тя се свързана с това, доколко е възможно с наличния ресурс да се изпълнява амбициозният график, който ръководството на \"Пътнически превози си е заложило, и доколко ремонтната програма, изработена по този график, е в състояние да бъде изпълнена\", заяви доскорошният директор на БДЖ.Относно репликата на сегашния транспортен министър Росен Желязков, че лошата комуникация и невъзможността за работа в екип са причини за трите рокади в ръководството на БДЖ Владимиров коментира, че не би определил комуникацията като лоша.Според него е имало дебат доколко е реалистично с наличния ресурс да бъде изпълнен този график в \"Пътнически превози\" и доколко ремонтната програма може по такъв начин да поддържа подвижния състав, така че този график да бъде изпълнен. В резултат от този дебат може да се каже, че е имало разминаване в мненията в Съвета на директорите, изтъкна Владимиров.Според него наличният ресурс към днешна дата не позволява да се изпълнява този оптимистичен график и ремонтната програма има сериозни пропуски, за да може да се изпълнява графикът.Според него трябва да има готов алтернативен график, ако обстоятелствата покажат, че този не може да бъде изпълняван.", "date": "2018.12.15", "title": "Бившият шеф на БДЖ Владимиров: компанията не е във фалит"}
{"url": "https://news.bg/weather/zhalt-kod-za-snyag-i-poleditsi-v-7-oblasti.html", "text": "Жълт код за валежи от сняг и образуване на поледици е обявен за 6 области за неделя, съобщават от НИМХ.Той е в сила за областите Видин, Враца, Кюстендил, Монтана, Перник, София и София Област.Очаква се образуването на снежна покривка.По поречието на Дунав ще има условия за поледици.Максималните температури ще са между 1 и 11 градуса, като по-високи ще бъдат те в източните райони на страната.Атмосферното налягане слабо ще се повиши. ", "date": "2018.12.15", "title": "Жълт код за сняг и поледици в 7 области "}
{"url": "https://news.bg/world/osvobodeni-sa-rodninite-na-atentatora-ot-strasburg.html", "text": "Полицията във френския град Страсбург е освободила роднините на атентатора Шериф Шекат. Няма данни те да са били замесени в атентата.Трима души, познати на Шериф, все още са в ареста. Бащата на терориста е потвърдил, че синът му е бил поддръжник на групировката \"Ислямска държава\".За последен път двамата са се срещнали 3 дни преди атаката. Това е заявил бащата в интервю. Той твърди, че е правил опити да разубеди сина си, но очевидно неуспешно.Припомняме, че след кървавата атака бяха задържани 7 души, сред които родителите и двамата му братя. Прокуратурата оповести, че разследването продължава, като целта е да се установи имал ли е терористът помощници, предадоха френски медии.По-късно полицията. Както стана ясно, младият мъж е с богато криминално минало. Стана ясно, че той е имал 27 присъди и е лежал в затвора.Нападателят е бил в списък с имената на хора, които представляват потенциална заплаха за сигурността на Франция. 29-годишният се е радикализирал в затвора.В социалните мрежи се появиха данни, че и Сами, единият брат на Шериф, също е бил в среди на радикални ислямисти.При атаката на Коледния базар във вторник вечерта загинаха четирима, а други 12 бяха ранени.След нападението Шекат избяга и бе издирван. До убийството му се е стигнало след престрелка с полицията.Министърът на вътрешните работи на Франция Кристоф Кастанер отхвърли информацията, че ДАЕШ (\"Ислямска държава\") е отговорна за нападението в Страсбург.Днешният пореден протест на \"жълтите жилетки\" в столицата Париж започна с минута мълчание в памет на жертвите.", "date": "2018.12.15", "title": "Освободени са роднините на атентатора от Страсбург "}
{"url": "https://news.bg/world/mnogohilyaden-protest-sreshtu-vuchich-v-sarbiya.html", "text": "Многохиляден протест срещу сръбския президент Александър Вучич и правителството се проведе тази вечер в сръбската столица Белград. Лошото време не е спряло несъгласните с управляващите да участват в проявата, предаде АП.Шествието е преминало и покрай президентството. Демонстрантите са поискали оставката на Вучич.Някои от участниците са носели жълти жилетки, добили популярност от протестите във Франция и превърнали се в символ на несъгласие с управляващите и в други европейски държави.Управляващите бяха обвинени в авторитарност.  Това  за този месец по тези обвинения. Според опозицията, прави се опит устата на несподелящите официалния курс в страната да бъде затворена.Леви партии обявиха, че няма да позволят насилствено да бъдат накарани да замълчат. На протеста е присъствал опозиционера Борко Стефанович, който по-рано този месец бе пребит. излязоха миналата седмица в центъра на Белград в съботния ден, за да изразят възмущението си срещу , лидер на сръбската Лява партия.Вучич увери, че нападателите са били арестувани скоро след инцидента, но според опозицията зад нападението стои Прогресивната партия. Представители на политическата сила категорично отхвърлиха обвиненията.Вучич, който победи на президентските избор и през 2016 г., остава най-популярният политик в страната, въпреки че рейтингът му леко се понижи след встъпването му във власт.Управляващата коалиция разполага с мнозинство от 160 депутатски мандата в 250-местния парламент. Вучич обяви като стратегическа цел влизането на Сърбия в ЕС, но поддържа тесни контакти с Русия и Китай.", "date": "2018.12.15", "title": "Многохиляден протест срещу Вучич в Сърбия "}
{"url": "https://news.bg/world/koalitsiyata-udari-dzhamiya-na-islyamska-darzhava-v-siriya.html", "text": "Водената от САЩ коалиция е ударила джамия, използвана като команден център от групировката \"Ислямска държава\", предаде \"Ройтерс\".Това е станало в град Хаджин.Ликвидирани са били най-малко 16 бойци на групировката, използвали въпросната джамия като база.Американското командване е съобщило в изявление за атаката.Очакваше се до ден-два да бъдат прочистени останалите в града части на ДАЕШ.Според САЩ, операцията по изтласкването на джихадистите върви отлично и скоро ще дойде краят на тяхната блокада.Ден по-рано, сирийски бойци, подкрепяни от САЩ, превзеха град , съобщиха Сирийският център за наблюдение на човешките права и източници от милиция, която участва в битката.Хаджин беше последният голям град под контрола на ДАЕШ в територията й източно от река Ефрат до границата с Ирак. Сирийските демократични сили се борят за ликвидирането на групировката в региона от няколко месеца.Сега ДАЕШ контролира малка ивица територия по източното крайбрежие на Ефрат. Джихадистите също контролират пустинен терен западно от реката на територия, която е окупирана от сирийското правителство и съюзниците им.", "date": "2018.12.15", "title": "Коалицията удари джамия на \"Ислямска държава\" в Сирия"}
