{"url": "https://news.bg/int-politics/navalni-zayavi-che-mu-okazvat-psihologicheski-natisk.html", "text": "Руският опозиционер Алексей Навални - основател на Фонда за борба с корупцията, заяви, че срещу него се оказва психологически натиск, предаде Дойче веле.Днес Навални публикува в Instagram видео, на което се вижда как двама тийнейджъри го снимат в гръб с мобилен телефон.Опозиционерът уточнява, че това не е първият подобен случай.По думите му, тормозът е започнал след разкритията за връзката между заразата от дизентерия в московски училища и детски градини и продуктите, доставяни от компанията на Евгений Пригожин. Припомняме, Пригожин е близък до президента на Русия Владимир Путин. Той е известен с прозвището \"готвача на Путин\". Негова собственост е петербургската \"фабрика за тролове\", която официално е представяна като Агенция за интернет изследвания.Навални разказва, че всекидневно забелязва хора, които вървят плътно след него и непрекъснато го снимат, независимо от това къде отива.Навални допълва, че по същия начин и преследвана неговата съмишленичка от Фонда за борба с корупцията Любов Собол, която е автор на разследвания за дейността на Пригожин.Руският опозиционер смята, че именно Пригожин е организатор на психическия тормоз.", "date": "2019.03.23", "title": "Навални заяви, че му оказват психологически натиск"}
{"url": "https://news.bg/crime/dve-momcheta-blasnati-ot-kola-kray-park-sveta-troitsa-v-sofiya.html", "text": "Момчета на 7 и 9 години са пострадали при инцидент на пътя в столицата, станал към 11:50 часа в района на парк \"Света Троица\", на кръстовището на улиците \"Хисаря\" и \"Цар Симеон\", съобщават от пресцентъра на МВР.По първоначални данни, двамата внезапно са изскочили на платното и са били ударени от лек автомобил, шофиран от 51-годишна жена.Децата спешно са откарани за преглед, едното е с по-леки контузии, но другото е с по-сериозни наранявания.По случая е образувано досъдебно производство. Предстои изясняване на обстоятелствата, довели до инцидента.", "date": "2019.03.23", "title": "Две момчета блъснати от кола край парк \"Света Троица\" в София"}
{"url": "https://news.bg/politics/karakachanov-preizbran-za-predsedatel-na-vmro.html", "text": "На днешния VII-ми редовен конгрес на ВМРО-БНД Красимир Каракачанов беше преизбран за председател на партията с 516 гласа. Той е на поста от 22 години. Един лидер е толкова силен, колкото са силни и имат доверие в него хората, които го следват, каза Каракачанов в словото си след избора, като изрази благодарност към делегатите, които му гласуваха доверие за пореден път. \"Успехите са общи, постигнахме ги заедно. Аз съм на този пост благодарение на Вас. Не защото съм най-великият или най-красивият, а защото всички в ръководството успяхме да обединим и мотивираме нашите членове, че има смисъл да се бориш. Когато всички ние си повярвахме, започнаха да ни вярват и други и постигнахме успехи. И изборите го показват. Един човек е велик, според това какво се каже за него след като приключи политическата му кариера. Без труд и усилия, без жертва на лично време, всички знаем, че няма как да се постигне успех\", изтъкна той.\"Най-великият за мен лидер на ВМРО Тодор Александров е казал и ще го цитирам: Едно дело побеждава тогава, когато за него се води борба\", подчертал Каракачанов. Делегатите на конгреса на ВМРО преизбраха досегашните членове на националното ръководство - заместник-председатели Ангел Джамбазки, Искрен Веселинов, Милен Михов, Атанас Стоянов, организационен секретар Юлиан Ангелов, членове - Александър Сиди, Антон Андонов, Борис Вангелов, Васил Христов, Георги Дракалиев, Красимир Богданов, Султанка Петрова.Конгресът разшири състава на Националния изпълнителен комитет с трима души. Новите попълнения - членове на НИК, са съответно депутатите Йордан Йорданов от Добрич и д-р Калин Поповски от Плевен. За член на НИК бе избран и председателят на политическа група \"Патриоти за София\" в Столичния общински съвет Карлос Контрера.", "date": "2019.03.23", "title": "Каракачанов преизбран за председател на ВМРО"}
{"url": "https://news.bg/politics/arteks-plashat-da-sadyat-vsichki-oklevetili-gi-za-zamenkata-s-tsvetanov.html", "text": "Нашумялата в последните дни архитектурно-строителна компания \"Артекс Инженеринг\" публикува в профила си във \"Фейсбук\" становище на наетата от тях правна кантора \"Пенков, Марков и партньори\" във връзка с избухналия скандал с придобития от Цветан Цветанов апартамент в жилищна кооперация, намираща се в елитния столичен кв. \"Изток\", построена от фирмата.Юристите обясняват, че с нотариален акт за замяна на недвижими имоти от 12 юни 2018 г. \"Артекс\" са прехвърлили на Цветанов и съпругата му собствеността върху апартамент в новопостроената жилищна сграда, находяща се на ул. \"Латинка\" № 8, с площ от 239.90 кв. м, гараж и съответните идеални части от правото на строеж.Допълва се, че в замяна Цветанов и съпругата му са прехвърлили на \"Артекс\" собствеността върху два апартамента на ул. \"Елемаг\" № 22, с обща площ 192.76 кв. м, заедно с два подземни гаража и идеални части от собствеността върху земята. За изравняване на стойностите на заменяемите обекти Цветанов e заплатил сумата от 100 000 лева.Според адвокатите на \"Артекс\" заменените жилища били в един и същи квартал и на еднакво престижни улици. Апартаментът на ул. \"Латинка\" е новопостроен, докато получените в замяна два по-малки апартамента били с подобрения и добре обзаведени, а освен това към тях е прехвърлена и собствеността върху прилежащите идеални части от терена.\"Горните ценообразуващи фактори (локация на обектите, степен на завършеност и подобрения) обосновават равностойността на обектите, предмет на замяна, поради което предвиденото изравнително плащане отчита единствено разликата в квадратурата на заменените обекти (около 40 кв. м - по около 1280 евро на кв. м, което с оглед предмета и спецификата на сделката се явява доплащане на пазарно ниво)\", твърдят от правната кантора, наета да защитава интересите на \"Артекс\".Според адвокатите на строителната компания било некоректно твърдението, че Цветанов е придобил луксозния апартамент на цена 342 852 лева, като това била данъчната оценка на апартамента, която е посочена в акта като част от задължителното съдържание на всеки нотариален акт. Всъщност Цветанов бил придобил апартамент в замяна на други два по-малки апартамента (завършени и добре обзаведени) и доплащане.Според правната кантора сделката била напълно законосъобразна и стандартна.В края на позицията се отправя заплаха, че след преглед и анализ на различните публикации и изказвания по казуса, \"Артекс\" щели да предприемат съдебни действия (в това число искове за вреди) срещу всички лица и организации, които \"с клеветнически и набеждаващи твърдения уронват безупречната търговска репутация на дружеството\".Трябва да се отбележи обаче, че адвокатите изобщо не споменават, че новото жилище на Цветанов разполага и с \"ВИП асансьор\", който освен че увеличава квадратурата на жилището, също така е свръхекстра, защото е самостоятелен, т. е. се ползва само от Цветанов и семейството му, като свързва двата самостоятелни гаража на Цветанов директно с апартамента. Това е изключително рядко срещана екстра в жилищното строителство у нас, което предполага и неимоверно покачване на цената. Покрай скандала също така стана известно, че сградата на \"Латинка\" 8 е една от най-луксозните в столицата и страната, което означава, че аналогията между двете сгради е много проблемна, защото цената на един квадратен метър в двете сгради е много различна, като според различни информации в сградата, където е новото жилище на Цветанов, цените на квадратен метър започват от 2400 евро, но по-скоро вървят около 3000 евро на квадрат. ", "date": "2019.03.23", "title": "\"Артекс\" плашат да съдят всички, оклеветили ги за заменката с Цветанов"}
{"url": "https://news.bg/politics/rumen-petkov-nastoyava-kakvoto-za-tsetska-tova-i-za-tsetsko.html", "text": "Каквото за Цецка, това и за Цецко. Така лидерът на АБВ Румен Петков коментира събитията около скандалните сделки с имоти на висши членове на управляващите от ГЕРБ и  Цецка Цачева.Петков беше категоричен, че по случая е било задължително БСП да настоява за анкетна комисия и вот на недоверие заради апартаментите.\"Ръководството на БСП три дни си мълча. Адекватното действие е на часа, влизане в Народното събрание и искане за назначаване на парламентарна анкетна комисия, доминирана от опозицията и председателствана от опозицията, която да разследва случая, с един единствен мотив - произхода на средствата\", посочи Петков.В контекста на скандалния апартамент на Цветан Цветанов (\"Цецко\"), Румен Петков направи следната сметка: \"Апартамент, който има, струва 1,6 млн. лв. по груби сметки. Какво означава това - 160 хил. лв. на година за последните 10 години активен политически живот. Означава, че той е спестявал по грубо 15 000 лева на месец. Това мълчание, това неискане на анкетна комисия, означава да оставим тези, които ни обясниха, че тъщата му е дала 6 апартамента, сега да ни обяснят, че баджанакът му е дал седмия. Ръководството на БСП си мълча три дни, защото не знае какво да направи - как да слугува на Цветанов и да го пита едновременно - ти откъде взе 1.6 млн.\".Румен Петков заяви, че БСП не искали широка лява коалиция, защото това било против интересите на Цветан Цветанов.\"Поради отказ на председателя на БСП, като този отказ е мотивиран от факта, че това е против интересите на г-н Цветан Цветанов, а г-жа Нинова няма да тръгне срещу тях. На повърхността е това, че тя досега, като председател на БСП, не е казала една лоша дума по адрес на Цветан Цветанов. А единственият аргумент на Борисов да държи Цветанов са изборните резултати. Друг е въпросът как той ги постига и с какви инструменти контролира Корнелия Нинова\", коментира лидерът на АБВ.\"Много брутално беше общото гласуване в края на миналата година на промените в енергийната стратегия, които практически гарантират грабеж; БСП излезе отвсякъде и остави ГЕРБ във всички институции да прави, каквото пожелае; БСП извади членовете си от НСОРБ; Липса на коментари от страна на БСП по многото примери за злоупотреба с власт от страна на управляващата партия, както и липса на защита на обвинените в злоупотреби хора с властови позиции и БСП\", изтъкна Румен Петков. .", "date": "2019.03.23", "title": "Румен Петков настоява: Каквото за Цецка, това и за Цецко"}
{"url": "https://news.bg/int-politics/erdogan-ubezhdava-turtsiya-shte-stane-svetoven-igrach-vav-voennata-promishlenost.html", "text": "Турският президент Реджеп Тайип Ердоган обяви, че Турция ще стане световен играч във военната промишленост със своя уникален дизайн и напреднали технологии, съобщават турските медии.Ердоган се изказа по темата на съвместен предизборен митинг с лидера на Партията на националистическото действие Девлет Бахчели в столицата Анкара преди местните избори на 31 март.През 2018 г. износът на турска аерокосмическа и отбранителна продукция се е увеличил със 17 процента. По данни на Съвета на турските износители износът в този сектор е надвишил планираните 2 млрд. долара, като е достигнал рекордната сума от 2,035 млрд. долара.", "date": "2019.03.23", "title": "Ердоган убеждава: Турция ще стане световен играч във военната промишленост"}
{"url": "https://news.bg/crime/tir-palen-s-furazh-se-preobarna-v-kresnenskoto-defile.html", "text": "ТИР марка \"Волво\", тип \"гондола\", превозващ фураж, катастрофира заради несъобразена скорост на излизане от \"Свинския\" завой на пътя Е-79 в Кресненското дефиле, като е скъсал мантинелата, излязъл е от пътя и три тополи са го спрели да не падне в р. Струма, съобщава БГНЕС.В ранния следобед товарният автомобил е бил вдигнат с кран и преместен на стария обходен път около \"правия\" тунел.Цял ден разпиленият фураж се събира и претоварва на ръце на други автомобили. 40-годишният водач е с болки в гърдите, потърсил е помощ едва към 16 ч., но за щастие е само с натъртвания.", "date": "2019.03.23", "title": "ТИР пълен с фураж се преобърна в Кресненското дефиле"}
{"url": "https://news.bg/int-politics/italiya-stana-parvata-strana-ot-g-7-chast-ot-edin-poyas-edin-pat-na-kitay.html", "text": "Италия одобри мащабната индустриална инициатива на Китай \"Един пояс, един път\", като това я прави първата европейска страна членка на Г-7, в която членуват едни от най-мощните икономики в света, която се присъединява към китайския проект, съобщават световните осведомителни агенции.Подписването на споразумението стана по време на тридневното посещение на китайския президент Си Цзинпин в Италия в опит за подобряване на отношенията с Рим, докато в момента Китай води търговска война със САЩ.Освен споразумението по \"Един пояс, един път\", китайски и италиански компании са сключили около десет други търговски споразумения, като сред тях са проекти в стоманодобивната, енергийната и газовата промишленост.Това става, след като вчера италианският президент Серджо Матарела коментира планираното сключване на споразумение с Китай, изтъквайки, че то ще създаде \"идеални условия\" за засилване на сътрудничеството между бизнесите на двете страни.Той също така изрази надежда, че \"Един пояс, един път\", известен още като \"Морски път на коприната на 21 век\", ще бъде \"двупосочен път\" и ще позволи обмен не само на стоки, но и на идеи. От своя страна китайският му колега Си Цзинпин посочи, че той и Матарела са постигнали \"широко споразумение\".През 2013 г. Си Цзинпин разкри планирания от Китай проект \"Един пояс, един път\", като целта му е да ускори икономическото развитие и да засили отношенията между страните в Евразия.", "date": "2019.03.23", "title": "Италия стана първата страна от Г-7, част от \"Един пояс, един път\" на Китай "}
{"url": "https://news.bg/int-economics/frantsiya-zasilva-privatizatsiyata-s-kontsesiya-na-osnovni-letishta.html", "text": "Френският парламент прие законодателни промени, с които даде зелена светлина на приватизацията на държавните дялове в дружеството Aéroports de Paris (ADP), което оперира някои от най-големите летища в страната - \"Шарл дьо Гол\", \"Орли\" и \"Льо Бурже\". Целите на приватизацията са намаление на държавния дълг предаде .Зад промените стои правителството, което настоява, че след приватизацията ще продължи да разполага с инструменти да контролира цените, както и със самото опериране на летищата. Според френския министър-председател, концесията на летищата за 70 години ще подмогне нарастването на стратегическите активи.Всички операции, свързани с митниците и граничната сигурност, ще продължат да бъдат обслужвани от държавата. В същото време социалистическата опозиция се противопоставяше на приватизацията с обвинението, че държавата се отказва от \"гъската със златните яйца\".Средствата, които ще генерира концесията на ADP, ще бъдат използвани за финансиране на фонд за иновации на стойност 250 милиона евро.Друг мотив за концесиониране на летищата е свързан с нуждите да се финансират допълнителни инвестиции, свързани с намаляването на замърсяването на въздуха, които се очаква да достигнат 55 милиона евро, както и инвестиции в звукоизолация на сградите. До 2023 г. се очакват и инвестиции, свързани с въздушния контрол, които да намалят кръженето на самолетите над летището преди кацане.Приватизацията на ADP е поредна стъпка на правителството за намаляване на собствеността на френската държава в различни компании, които доскоро бяха определяни като стратегически.През февруари парламентът одобри приватизацията на миноритарния държавен дял в енергийното дружество Engie. Държавата притежава 23.64% от дружеството, но 34% от акциите, които имат право на глас. Една от причините за приватизацията е нуждата от увеличаване на капитала на дружеството и набиране на допълнително финансиране. Министърът на икономиката на Франция Бруно льо Мер обясни, че приватизацията на Engie има за цел дружеството да се разрасне и да има възможност да инвестира в производство на електроенергия от възбновяеми източници.", "date": "2019.03.23", "title": "Франция засилва приватизацията с концесия на основни летища"}
{"url": "https://news.bg/world/nov-spor-mezhdu-atina-i-skopie-chiya-e-markata-makedonsko-vino.html", "text": "Преспанският договор сложи край на дългогодишния спор между двете съседни страни Гърция и Северна Македония, както страната се нарича отскоро. Съществени въпроси, например в областта на търговията, обаче все още не са напълно изяснени. Така например за марковите продукти и търговски марки договорът предвижда двете страни да се споразумеят за приемливо решение чрез \"откровен диалог\". В помощ на договарянето ще се включи и експертна група, която ще представи резултати през следващите три години.Около този сюжет могат да възникнат нови напрежения, както показа една спречкване на Международно изложение за вина и спиртни напитки Провайн в Дюселдорф: участието в него на Асоциацията на македонските винари - неправителствена организация, представяща северномакедонските производители на вина, предизвика бурни протести от страна на гръцките изложители. Още в началото на изложението те се оплакаха, че производителите трябва да се придържат към ангажиментите от Преспанския договор.Защитен с патент продукт \"Вината от Северна Македония трябва да се продават именно като \"северномакедонски\", а нашите вина да са \"македонски вина\", както е решен въпросът с европейски патент още преди 20 години\", посочва Стелиос Бутарис, който е един от най-известните винопроизводители в Гърция. Действително \"македонското вино\" е патентован в ЕС продукт със запазена географска марка, както например \"тюрингската наденица\". Това означава, че марката \"македонски вина\" могат да носят само вина от македонския регион в Гърция, при това само определени сортове.\"Асоциацията на македонските винари\" обаче има друго виждане по въпроса. \"От десетилетия продаваме вина от Македония и се надяваме да можем да продължим да го правим.\" Представител на асоциацията, пожелал да остане анонимен, изтъква, че наименованието \"вина от Македония\" трябва да може да се използва от всички, т.е. както от гърците, така и от винарите в Северна Македония, а даже и от производителите в България, където се намират части от древна Македония.Но как при това положение консуматорът ще разпознава правилно различните продукти? \"Много просто: на етикета ще е посочена страната-производителка - например: продукт от Северна Македония или продукт от Гърция\", добавя винопроизводителят и дава за пример мозелските вина: \"Реката Мозел преминава през Германия, Люксембург и Франция, но произвежданото в тези райони вино се продава с марката \"вино от Мозел\".Как ще се разберат?Такива и подобни аргументи със сигурност ще бъдат приведени, когато започнат преговорите между двете страни, както е предвидено в Преспанския договор. Само че те едва ли ще бъдат лесни. Теоретично гърците държат по-силните карти - те могат да се позоват на факта, че наименованието \"македонски вина\" от 20 години е патентована и запазена марка. Ако Северна Македония се противопоставя, гърците могат да блокират приемането ѝ в ЕС.Северна Македония обаче няма така лесно да се предаде - тя може да изтъкне това, че е успяла да завоюва силни пазарни позиции: \"В Германия под \"вино от Македония\" повечето хора разбират именно продукт, идващ от Северна Македония, а не от Гърция\", признават дори гръцките винопроизводители. Това е резултат от една ориентирана към износа стратегия, която гърците следват далеч не така последователно.Въпреки различните позиции и очакваните напрежения, винопроизводителите от двете страни вярват, че решение ще се намери, защото това е от взаимна изгода.Юбилейното 25-то изложение Провайн тази година привлече над 61 хиляди посетители от 142 страни. В него участваха 6 900 изложители на вина и алкохолни напитки от 64 страни, сред които водещи бяха традиционни винопроизводители като Италия, Франция, Испания и Португалия.", "date": "2019.03.23", "title": "Нов спор между Атина и Скопие – чия е марката „македонско вино“?"}
{"url": "https://news.bg/bulgaria/v-lovech-se-pokloniha-pred-zhertvite-ot-lagera-slanchev-bryag.html", "text": "Десетки репресирани от комунистическия режим, както и обикновени граждани се включиха в традиционното поклонение в памет на жертвите от лагера \"Слънчев бряг\" край Ловеч, предаде БНТ.организирано от Съюза на демократичните сили.Шествието, организирано от СДС, тръгна от центъра на Ловеч, за да достигне мястото, където между 1959 и 1962 г. е бил лагерът на смъртта.Първото такова поклонение се провежда преди 30 години, когато за първи път се заговаря за зверствата на комунистическия режим. Според някои от хората, времето вече изтрива следите в паметта на поколенията за случилото се край Ловеч.\"В някаква степен се забрави и то от младите хора. Защото, за голямо съжаление, те не знаят или много малко знаят. Това е един дълъг период от време, който е така или иначе наша история. Хубава или лоша, но наша история. Трябва да се знае.\" - коментира Кирил Николчев.Всяка година бившият лагерник Кольо Вутов от луковитското село Торос се връща на това зловещо място.\"Няма нещо, което да изтрие тук тая памет, от кръста до оня връх тези скали са изровени с голи ръце. Тая рана, която ние сме сложили тука, никога никой не е в състояние да я заличи.\" - споделя той.В лагера край Ловеч намират смъртта си над 150 души. Предстои в края на март общинският съвет в града да вземе решение за изграждане на параклис в тяхна памет.", "date": "2019.03.23", "title": "В Ловеч се поклониха пред жертвите от лагера \"Слънчев бряг“"}
{"url": "https://news.bg/disasters/kray-bregovete-na-norvegiya-bedstva-kruizen-layner.html", "text": "Круизен лайнер с около 1300 души на борда е аварирал край западното крайбрежие на Норвегия при 10-метрови вълни, предаде Би Би Си. Предприета е евакуация на хората с пет хеликоптера и с няколко плавателни съда.Местните власти съобщават, че са отказали двигателите на кораба. От лайнера, чието име е \"Вайкинг скай\", около 14:00 ч. местно време е подаден сигнал за бедствие при силно вълнение и силен вятър около. Уточнява се, че скоростта на вятъра достига почти 20 метра в секунда.Плавателният съд, който е потеглил от Ставангер, се е насочвал към Тромсьо.Районът на аварията е смятан за един от най-опасните за корабоплаването край норвежките брегове.Засега не е известен точният брой на хората, които вече са превозени до брега.Авариралият кораб се намира на около 2.5 морски мили (по-малко от 5 километра) от брега.Според спасителите, няма риск от сблъсък с брега, тъй като са пуснати котви. Съобщава се също, че все пак е възобновена работата на единия от двигателите, с което рискът допълнително е снижен.Няма пострадали хора.Според местни медии заради силния вятър и опасните вълни спасителните кораби не могат да доближат до борда на \"Вайкинг скай\", за да слязат спасителните екипи, затова евакуацията се извършва само с хеликоптери.Екипите превозват евакуираните пътници и членове на екипажа в спортен комплекс на брега, а оттам те биват насочвани към местни хотели.\"Вайкинг скай\" е трансокеански лайнер. Първото му плаване е извършено през 2017 г.", "date": "2019.03.23", "title": "Край бреговете на Норвегия бедства круизен лайнер"}
{"url": "https://news.bg/bulgaria/oshte-edna-grupa-ukrainski-voenni-rehabilitirani-u-nas-otpatuva-za-rodinata-si.html", "text": "Поредната група украински военни, които бяха у нас по програмата на НАТО за рехабилитация на бойци, воювали в Донбас, отпътува за родината си.\"Останахме с прекрасни впечатления\", споделя пред news.bg Микола Ризник, мобилизиран през 2015 г.\"За първи път съм в чужбина. Много съм впечатлен от страната и от хората. България ни прие много добре, видяхме едно много добро отношение, европейски свят. Медицинските процедури бяха ниво, храната е хубава.Най-много ме впечатлиха планините в България, необикновени са, различни са от нашите в Украйна.Пожелавам ви мир! Да общуваме българи и украинци, да идваме тук не на рехабилитация, а като гости. Вие да идвате при нас. Благодаря, че сте такива, каквито сте!\" - казва Ризник.\"Бихме искали да знаем повече за историята на България. Програмата е за лечение и времето ни беше ангажирано с процедури, но с радост бих посетил исторически места, Шипка. Имате много хубави пътища.\" - разказва Олег Селницки, един от защитниците на летището в Донецк, които в Украйна нарекоха герои-киборги.Ранен сериозно в сраженията, той все още се възстановява.\"Защитаваме Украйна. За да има ред, да няма грабежи, нашите деца, нашите родители да спят спокойно, затова сме там, на фронта.\" - споделят Олег Селницки и Павло Стърнец.За първи път сред бойците, които идват у нас, има и жена - Олена Статник, парамедик, кадрови военен. Заминава за Донецка област със своята воинска част още през 2017 г. и остава в района на бойните действия до август 2018 г.\"Сега съм заслужил пенсионер\", шегува се тя.Групата беше изпратена на летището в София от военния аташе на Украйна у нас Леонид Кукуруза и председателката на сдружението \"Мати Украина\" Олена Коцева.\"Програмата е вече от година. Рехабилитирахме около 90 войници, това е много важно и оценяваме българския принос за това. Всички си тръгват много доволни, не само от лекарите, а от българския народ.\" - посочва Леонид Кукуруза.\"Безкрайно съм благодарна за тази програма на НАТО и на Българи. Преди нея имаше тригодишна програма, организирана от посолството на Украйна, финансирана изцяло от почтните консули на Украйна в Бургас, Пловдив и Русе. По нея преминаха рехабилитация 85 души. Тогава пристигаше по една група на три месеца, за около 10 дни.\" - допълва Олена Коцева.", "date": "2019.03.23", "title": "Още една група украински военни, рехабилитирани у нас, отпътува за родината си"}
{"url": "https://news.bg/world/protestirashtite-v-sarbiya-otnovo-poiskaha-ostavki-i-izbori.html", "text": "И тази вечер в Сърбия се състояха масови протести, на които демонстрантите поискаха поискаха оставките на президента Александър Вучич, на премиера Анна Бърнабич и председателя на парламента Мая Гойкович, предаде БНТ. Те настояват и за смяна на ръководството на държавната телевизия РТС.Инициатор на акцията е организацията \"1 от 5 милиона\".В началото на протеста говори известният сръбски артист Бранислав Лечич. Той повтори исканията на демонстрантите и призова за организиране на свободни и честни избори в рамките на 6 до 9 месеца. Лечич призова \"цяла Сърбия да се събере в Белград на 13 април и да протестира срещу режима на Вучич\".В множеството се виждаха транспаранти с надписи: \"Вучич, ти си приключил\", \"Плячката на пенсионерите не е реформа\", \"Да не позволяваме страхът да стане професия\", \"Добре дошли в Дисниленд\", \"Събуди се Сърбия\" и др. На протеста прозвуча и хитът \"Пада влада\" (Правителството пада) на Момчил Баягич-Баяга.Впоследствие множеството се оправи към сградата на РТС, на чийто вход са поставени ограждения. Един от протестиращите заяви пред репортери, че гражданите искат медиите да бъдат свободни и властите да спрат да се опитват да разделят хората. Той поясни, че нахлуването в сградата на РТС миналата събота е реакция на гражданите срещу отказа на правителството да чуе исканията им.Протестиращите призоваха гражданите да изразят недоволството си от сегашния режим с достойнство и култура. Демонстрантите изискват честни и свободни избори, свободни медии 6 до 9 месеца преди изборите, промяна в държавното ръководство, както и разкриването на убийството на лидера на СДП Оливер Иванович.", "date": "2019.03.23", "title": " Протестиращите в Сърбия отново поискаха оставки и избори"}
{"url": "https://news.bg/politics/vladimir-kisyov-se-otkaza-ot-uchastie-v-evroizborite.html", "text": "Владимир Кисьов от СДС, който беше сочен като кандидат за евроизборите на избираемо място в общата листа с ГЕРБ, е обявил, че няма да се кандидатира, съобщи \"Дневник\".Кисьов беше назован поименно от лидера на ГЕРБ Бойко Борисов като желан кандидат в общата листа. Борисов напомни, че Кисьов като председател на Столичния общински съвет единствен му е оказвал подкрепа по времето, когато ГЕРБ се формираше и не разполагаше със своя група в СОС.\"С Владо Кисьов се познавам от времето, в което беше председател на СОС, а аз станах кмет без нито един съветник. (...) Разчитаме на твоята мъдрост, приятелю. Да не се забравя, че Владо Кисьов е първият преговарящ с ЕС.\" - призова Борисов.Днес в Плевен Националният съвет на СДС даде мандат на председателя на партията да доведе докрай преговорите с ГЕРБ и да подпише политическо споразумение за съвместно явяване на европейския вот.Решено е да се съкрати срокът за подаване на номинации, гласуван на предишното заседание на съвета на 15 март. Номинации за кандидати на СДС за европейските избори ще се приемат до 11 ч. във вторник, 26 март, за да може в четвъртък, при финалните преговори с ГЕРБ, да бъдат предложени окончателните имена.\"Аз мисля, че направихме една стъпка в правилна посока от гледна точка на това, че желанието на Съюза на демократичните сили, а и на ГЕРБ, е да обединим десния вот, който е около Европейската народна партия. За нас тя е изключително стабилизиращ фактор в Европейския съюз. Ние сме най-старата партия, член на ЕНП, и няма нищо по-логично с най-голямата партия, член на ЕНП, да бъдем заедно на евроизборите.\" - заяви пред журналисти председателят на СДС Румен Христов.Той уточни, че споразумението е само за европейските избори. Целта, която си поставят СДС и ГЕРБ, е да постигнат осем депутатски места в Европейския парламент.", "date": "2019.03.23", "title": "Владимир Кисьов се отказа от участие в евроизборите"}
{"url": "https://news.bg/politics/bzns-izdigna-kandidaturata-na-nikolay-nenchev-za-evrodeputat.html", "text": "БЗНС издига кандидатурата на Николай Ненчев като независим кандидат за предстоящите евроизбори. Това стана ясно на днешното заседание на партията.Самият Ненчев благодари на събралите се граждани и общественици за доверието.Живеем в сложно време и следващия Европейски парламент ще бъде вододел за европейското единство, за крехките ценности, които всеки ден се заглушават от глашатаи, които искат да разединят народите ни, да ни върнат във времената на омраза и на икономически протекционизъм, да ни направят зависими от страни, които години наред са потъпквали българската свобода и европейско развитие, заяви той и допълни, че за 30 години България все още е на опашката по доходи и показатели, а това означавало, че все още има хора, които искат страната ни да не върви напред и да не следва демократичните ценности.Когато говорим за правосъдие, искам европейското правосъдие да бъде българско правосъдие, европейското здравеопазване да е българското, държавността да е европейска и да бъдем богати и благоденстващи, каза още председателят на БЗНС.Ненчев увери, че ще се бори за утвърждаване на европейската идентичност и за налагане на норми, които да изравнят България с най-технологично развитите страни.", "date": "2019.03.23", "title": "БЗНС издигна кандидатурата на Николай Ненчев за евродепутат"}
{"url": "https://news.bg/economics/parvi-sme-v-evropa-po-broy-zheni-v-it-sektora.html", "text": "Вицепремиерът и министър на външните работи Екатерина Захариева представи опита на България в равнопоставеността на половете на Петата световна среща на жените в Токио.България е първа в Европа по брой жени, работещи в сектора на информационните технологии, изтъкна тя, посочвайки, че делът им през 2017 г. е 27%, при средно ниво за ЕС 17.2%, а сред учените и инженерите в страната ни жените са 53%\".Вицепремиерът изтъкна доброто сътрудничество между държавния и частния сектор, както и липсата на предразсъдъци за мъжки и женски професии у нас.От своя страна бившият президент на Чили и настоящ върховен комисар на ООН за правата на човека Мишел Бачелет цитира доклада на Световната банка \"Жени, бизнес и законодателство 2019: десетилетие на реформи\", според който България е на едно от челните места сред страните по равенство на половете. За страната ни от 100 възможни пункта индексът показва 93.75. В 22 държави, сред които е и България, са премахнали пречките пред работните места за жените.Захариева подчерта, че в света едва 29 външни министри са жени, докато в България тя е третата дама на този пост. Бачелет пък напомни и че настоящият и.д. президент на Световната банка Кристалина Георгиева е българка, както и бившата директорка на ЮНЕСКО.50,78 % от служителите в дипломатическата служба на България също са жени, като 18 от тях са ръководители на дипломатически представителства.\"Често обаче трябва да мотивираме жените да растат в кариерата. Имало е случаи, в които съм предлагала посланически постове на дами от министерството, но съм получавала отказ\", сподели Екатерина Захариева. Така тя обясни тезата си, че не са необходими само законодателни мерки за гарантиране равното третиране на двата пола.\"Понякога имаме всички законодателни гаранции за равнопоставеност, но на практика имаме още работа. 52% от населението на Европа са жени, но само една-трета от старт-ъп компаниите са собственост на жени: това означава, че може би нямат лесен достъп до финансиране и административна помощ\", каза българският първи дипломат. Комисар Бачелет потвърди думите й с опита си от Чили: оказва се, че там има по-труден достъп до кредити за жени, въпреки че те са по-коректни в изплащането им.На конференцията Захариева заяви още, че по отношение на неравенството в заплащането България е над средното ниво в Европа, като за континента разликата в заплатите на мъже и жени е около 14% за еднакви длъжности.На форума бе обсъдено и как отделните държави да достигнат 40% участие на жените в публични дружества и в бизнеса. Според българския вицепремиер жените и мъжете трябва да са представени дори поравно в компаниите.", "date": "2019.03.23", "title": "Първи сме в Европа по брой жени в ИТ сектора"}
{"url": "https://news.bg/int-politics/desetki-hilyadi-v-london-protestirat-s-iskane-za-nov-referendum-za-brekzit.html", "text": "Десетки хиляди хора, които се противопоставят на излизането на Великобритания от Европейския съюз, се събраха, за да преминат през централната част на Лондон и да поискат нов референдум, докато задълбочаващата се криза около Брекзит рискува да свали от власт премиера Тереза Мей, отбелязва \"Ройтерс\".След три години мъчителни дебати все още не е сигурно как, кога или дори дали Брекзит ще се случи, докато Мей се опитва да намери изход от най-тежката политическа криза във Великобритания от десетки години.Мей намекна вчера, че може да не върне в парламента през следващата седмица претърпялото вече две поражения нейно споразумение с ЕС по развода, оставяйки стратегията си за Брекзит пред разпадане. Консервативни медии като The Times и The Daily Telegraph съобщиха, че нараства натискът върху Мей да подаде оставка.\"Това е недопустимо, положението, в което се намираме, и се опасявам, че Тереза е проблемът\", коментира депутатката Анна Субри, която подкрепя оставането в ЕС и която напусна Консервативната партия на Мей, за да се присъдени към групата на независимите депутати през февруари.\"Тя трябва да си ходи, а ние имаме нужда от временен премиер, който може да протегне ръка, да постави страната на първо място и да върне това обратно на британския народ. Ето за какво всички ние демонстрираме днес\", изтъкна още Субри.Въпреки че страната и нейните политици са разделени по въпроса за Брекзит, повечето са съгласни, че това е най-важното стратегическо решение, пред което е изправено Обединеното кралство след Втората световна война.Протестиращите поддръжници на оставането на страната в ЕС се събраха за демонстрацията в района на Мраморната арка до Хайд парк около обяд, преди шествието им да премине покрай кабинета на премиера на Даунинг стрийт 10 и да завърши пред парламента.Въпреки че нямаше официална оценка на броя на протестиращите, репортер на \"Ройтерс\" каза, че десетки хиляди хора са се събрали още преди официалното започване на събитието.Организаторите бяха убедени, че размерът на тълпата ще надмине подобен митинг, проведен през октомври, когато поддръжници посочиха, че в демонстрацията са участвали около 700 000 души.18-годишната Фийби Пул, която държеше плакат с надпис \"никога няма да предадем ЕС\", което е препратка към песен на попзвездата от 1980-те години Рик Астли, не е била достатъчно голяма, за да има право на глас на референдума през 2016 г. за излизането на Великобритания от ЕС.\"Ние дойдохме тук днес, защото се чувстваме така, сякаш бъдещето ни е откраднато от нас. Нашето поколение ще трябва да живее с последствията от това бедствие\", коментира тя пред \"Ройтерс\", допълвайки: \"Ще стане по-трудно да си намеря работа. Вече виждате, че много големи компании напускат. Притеснена съм за бъдещето.\"Двеста автобуса от цяла Великобритания са били резервирани, за да откарат хората в Лондон за шествието.Петиция за отмяна на Брекзит е събрала около 4 млн. подписа само за 3 дни, след като Тереза Мей каза на обществеността, че \"аз съм на ваша страна\" за Брекзит и призова депутатите да подкрепят споразумението ѝ с Брюксел.На референдума на 23 юни 2016 г. 17,4 млн. гласоподаватели, или 52 процента, подкрепиха Брекзит, докато 16,1 млн. души, или 48 процента, подкрепиха оставането в Общността.Ала оттогава противниците на Брекзит проучват начините за провеждането на нов референдум.Тереза Мей многократно е отхвърляла възможността за провеждането на нов референдум за Брекзит, като заяви, че това ще задълбочи разделенията и ще подкопае подкрепата за демокрацията. Привържениците на Брекзит твърдят, че втори референдум ще предизвика голяма конституционна криза.Поддръжниците на Брекзит изтъкват, че въпреки че разводът с ЕС може да доведе до някаква краткосрочна нестабилност, в дългосрочен план Великобритания ще процъфтява, ако се освободи от онова, което те определят като обречен експеримент в доминирания от Германия съюз, който далеч изостава от другите големи световни сили.Някои социологически проучвания показаха лека промяна в подкрепа на оставането в Европейския съюз, но сякаш няма решителен превес на тези настроения над тези за излизането от ЕС.Много гласоподаватели във Великобритания твърдят, че стават все по-отегчени от Брекзит, а Мей заяви в сряда, че те искат този етап от процеса по Брекзит да бъде доведен до край.", "date": "2019.03.23", "title": "Десетки хиляди в Лондон протестират с искане за нов референдум за Брекзит"}
{"url": "https://news.bg/politics/i-vanya-koleva-s-apartament-v-iztok-hvarli-ostavka.html", "text": "Заместник-министърът на спорта Ваня Колева подаде оставка, съобщиха от пресцентъра на министерството.Това е станало по искане на премиера Бойко Борисов. По непотвърдена информация причината е , който през последните дни непрестанно се разрастваше.Припомняме, по-рано днес Цецка Цачева, а преди минути стана ясно, че ", "date": "2019.03.23", "title": "И Ваня Колева с апартамент в \"Изток\" хвърли оставка"}
{"url": "https://news.bg/politics/joncheva-obvini-borisov-che-e-predal-balgarskite-prevozvachi.html", "text": "Правителството изпусна момента за \". Бойко Борисов предаде българските превозвачи два пъти и то категорично. Той не постави този въпрос пред Макрон, когато беше в България и не защити интересите на нашите превозвачи.Тези обвинения отправи водачът на листата на БСП за европейските избори Елена Йончева пред Дарик радио.Тя допълни, че по време на нашето председателство на ЕС тази тема не е била приоритет. \"Ние я оставихме за австрийското председателство, което има най-неблагоприятни позиции за този пакет\", посочи тя.\"Грабежът в България е 11 млрд. лв. всяка година, според доклад на Зелените в ЕП\", коментира още Йончева. Като пример за корупция тя посочи случая \"!\" и подчерта, че всичко е в ръцете на прокуратурата и ОЛАФ.\"Събираме още документи, които ще докажат по категоричен начин, че всичко, което е наредил Банов от своя кабинет - да не бъдат взети от една фирма минимум 700 000 лв., а става ясно, че са повече от 1 млн. лв., тези нареждания са били изпълнени\", допълни тя.По повод исканите , Елена Йончева обяви, че има напредък. \"Всеки опит да бъде показан грабежът в България среща силна съпротива. В началото АПИ казаха, че нямаме право да правим такава проверка. Сега вероятно ще ни мотаят, но тази битка ще я спечелим и благодарение на европейските институции. Битката трябва да започне от България\", категорична е тя. \"Когато ни разрешат от АПИ, ще поканим и журналисти, които да проследят проверката\", каза още тя и допълни, че 40% от стойността на тези магистрали се връща към управляващите.\"ГЕРБ си отиват. Те са пътници. Важно е следващите, които ще дойдат на власт, да променят начина, по който се управлява България\", подчерта Йончева.", "date": "2019.03.23", "title": "Йончева обвини Борисов, че е предал българските превозвачи"}
{"url": "https://news.bg/int-politics/nad-30-arestuvani-pri-porednite-protesti-na-zhaltite-zhiletki-v-parizh.html", "text": "Повече от 30 души са били арестувани до обяд в Париж в поредната събота на протести на \"жълтите жилетки\" във Франция, съобщават световните информационни агенции.Наложени са и глоби във връзка със забраната на демонстрации на необявени места. Сред глобените е и Ерик Друе, който е един от водачите на движението на \"жълтите жилетки\". Повече от 6 хил. полицаи, подпомагани от военни патрули, следят за сигурността в Париж. Те са оборудвани с два дрона и нов вид газови гранати с оцветяващи вещества.Хиляди \"жълти жилетки\" се събраха на днешния протест във френската столица, но в южната част на града, а не на обичайното място, като се отправиха на марш по левия бряг на Сена. Шествието се очаква да завърши в квартал Монмартър. Вчера френската полиция забрани достъпа на протестиращите до емблематичния булевард \"Шанз-Елизе\" след бунтовете от миналата седмица, при които бяха нанесени огромни щети.В Ница напрежението е по-голямо, като полицията евакуира струпалите се хора на площад в центъра на града въпреки забраната на митинга.Днешният протест е тест за движението, чиито надежди за нов подем се провалиха с безредиците миналата събота.Миналата събота , след като в него се врязаха около 1500 крайни активисти, които безчинстваха в района на \"Шанз-Елизе\".", "date": "2019.03.23", "title": "Над 30 арестувани при поредните протести на \"жълтите жилетки\" в Париж"}
{"url": "https://news.bg/politics/borisov-prie-ostavkata-na-tsetska-tsacheva.html", "text": "Премиерът Бойко Борисов прие оставката на министъра на правосъдието Цецка Цачева.Двамата са обсъдили свързаната с името й имотна сделка. Пред премиера министър Цачева е заявила решението си, че подава оставка и не желае създалото се напрежение да се пренася върху работата на правителството.\"Така се носи отговорност. Оставката ми е личен акт. Натиск категорично не е имало от страна на премиера.\" Това заяви за БГНЕС самата Цачева в Стара Загора днес. Тя посочи, че както след провала на президентските избори, така и сега е поела отговорност.Моите убеждения са, че докато върви проверката, не е редно да изпълнявам функцията министър на правосъдието. Поради тази причина едновременно с подаването на оставка съм заявила и молба да ми бъде разрешен полагаемия ми се годишен отпуск до момента, в който оставката ми бъде гласувана в пленарна зала, заяви Цецка Цачева.Припомняме, по-рано днес стана ясно, че .След скандала с апартамента на Цветан Цветанов, стана ясно, че от страна на министъра на правосъдието Цецка Цачева и депутата Вежди Рашидов.През юли 2018 г. министър Цачева закупува от строителната фирма \"Артекс\"апартамент с площ 199 квадратни метра. Като се прибави площта на допълнителните гараж и таванско помещение, общата квадратура на имота става 233 квадратни метра. Цената, която Цачева е платила през юли, когато сградата е била на етап \"груб строеж\", е едва 138 000 евро (т.е. малко над 590 евро за квадратен метър).Седем месеца след сделката апартаментите в тази сграда, която е и една от най-луксозните в района, се продават на четворно по-високи цени от платената от Цачева.По информация на отдел \"Продажби\" на \"Артекс\" жилищата на високите етажи в техните сгради се продават на цени около 2 200 евро на квадратен метър без ДДС.Заради скандала вчера  за придобития от нея апартамент на столичната улица \"Юри Гагарин\", за да се установи дали има конфликтни интереси с фирмата продавач и злоупотреби с власт.Днес по време на редовния конгрес на ВМРО коментар във връзка с подадената оставка направиха и лидерът на партията Красимир Каракачанов, както и гостуващият на събитието председател на \"Атака\" Волен Сидеров. , което определиха като морален акт на добър специалист и добър български политик. Заради случая Сидеров изрази мнение, че От своя страна в изявление до медиите лидерът на \"Воля\" Веселин Марешки заяви, че оставката на Цачева е Припомняме, това е седмата оставка в кабинета Борисов - 3, формиран от коалицията с Обединените патриоти преди по-малко от 2 години, май 2017 година.Първата оставка бе на  след журналистическо разследване за обществена поръчка в конфликт на интереси, докато министърът ръководеше Военномедицинска академия. Николай Петров бе заменен от На 31 август 2018 година - причината бе поемане на политическа отговорност след тежката катастрофа на автобус с пътници край Своге.На 21 ноември след продължили повече от месец протести на майки на деца с увреждания.На практика обаче още двама от министрите на Борисов са с подадени, но и неприети оставки  (заради затруднения в преговорите с протестите са промяна на законодателството за хората с увреждания) и  (след скандала с продажбата на ЧЕЗ на \"Инерком България\")", "date": "2019.03.23", "title": "Борисов прие оставката на Цецка Цачева"}
{"url": "https://news.bg/regions/20-tina-protestiraha-kray-malko-tarnovo-sreshtu-krizisniya-tsentar.html", "text": "Жители на Малко Търново излязоха на протест срещу плановете на МВР да изгради кризисен център в града, предаде bTV.Тази сутрин те блокираха пътя към граничния пункт, заявявайки, че не са съгласни да съжителстват с бежанци.Припомняме, преди дни от поръчка на МВР стана ясно, че По непотвърдена информация целта на въпросните селища е била именно настаняването на мигранти. Тогава кметовете на двете населени места заявиха, че не знаят за тези планове на МВР.Заради появилите се спекулации Те заявиха категорично, че не желаят бежански лагер в близост до домовете си.Вчера заместник-вътрешният министър Красимир Ципов увери, че , когато има миграционен натиск от Турция. Обособяването на площадките се правело с европари и проектът приключвал следващия януари. По негови думи това било решено още преди две години.Местните обаче настояват за обществено допитване.Кметът на Елхово Петър Киров, разбрал за процедурата от сайта на Агенцията за обществени поръчки, заяви, че в града вече има един разпределителен център, който обаче стои празен. По тази причина не смята, че е необходим втори.В близкото село Бояново също са в протестна готовност, тъй като е възможно казармите на бившия сапьорен батальон да бъдат превърнати в бежански център.", "date": "2019.03.23", "title": "20-тина протестираха край Малко Търново срещу кризисния център"}
{"url": "https://news.bg/finance/fich-povishi-reytinga-si-za-balgariya.html", "text": "Перспективата на дългосрочния кредитен рейтинг на България беше повишена от стабилна на положителна от международната рейтингова агенция Fitch Ratings.Агенцията потвърди дългосрочния кредитен рейтинг на България \"BBB\" в чуждестранна и местна валута, тавана за рейтинг на страната \"A-\", както и краткосрочния кредитен рейтинг в чуждестранна и местна валута \"F2\".Подобряването на перспективата до положителна отразява оценката на Fitch Ratings, че показатели, които влияят на крайната оценка за рейтинга, имат по-добро изпълнение за България в сравнение с групата държави с рейтинг \"BBB\". Бюджетните резултати са преизпълнени, с което допълнително се засилва фискалната и дълговата позиция на България в сравнение с останалите държави.Очертава се оценяваният бюджетен излишък през 2018 г. да бъде по-висок в сравнение с предишната прогноза. Това е най-доброто представяне на страната през последните 20 години. Според рейтинговата агенция ангажиментът на България за разумна фискална политика ограничава рисковете пред страната. Очакванията са растежът на БВП да се засили през 2019-2020 г. (средно 3,3 %) след по-силно от очакваното забавяне през 2018 г. до 3,1 %.Според агенцията показателите за външните финанси на България продължават да се подобряват и превъзхождат тези за държавите с рейтинг \"BBB\". В края на 2018 г. положителната външна позиция на страната се затвърди, докато държавите със сходен рейтинг са нетни длъжници. От агенцията посочват, че факторите, които биха предизвикали повишаване на оценката за рейтинга, са продължаващо подобряване на външните и фискални баланси, напредък в присъединяването към еврозоната, както и благоприятни перспективи за икономически растеж, които водят до по-бързо сближаване към нивата на доходите за държавите от групата със сходен рейтинг.До негативни действия по рейтинга могат да доведат появата на външни дисбаланси, влошаване на външната конкурентоспособност, както и рязко покачване на държавния дълг, посочват още от Fitch Ratings.", "date": "2019.03.23", "title": "\"Фич\" повиши рейтинга си за България"}
{"url": "https://news.bg/crime/ik-lozenets-osporva-stroitelstvoto-na-nebostargach-v-administrativniya-sad.html", "text": "\"Артекс\" се ползват с политически протекции. Доказателството е, че те нямат валидно строително разрешение. Това заяви пред bTV Никола Вапцаров - адвокат и член на инициативния комитет \"Лозенец\", който се бори срещу строителството на 34-етажния небостъргач \"Златен век\" в елитния квартал.Вапцаров подчерта, че комитетът протестира активно вече две години, като през този период са организирани шест протеста със затваряне на \"Черни връх\" и са отправяни жалби до всички институции.\"99% от хората се обезвериха от цялата ситуация. Останахме една шепа хора, които казахме, че ще изчерпаме докрай всички легални възможности, които имаме, преди да се откажем\", посочи той.Поправка, гласувана от предишното Народно събрание, променя сроковете, в които важат строителните разрешителни. Те са валидни десет години не от издаването, а от започването на строежа.В свое писмо до общината от 2017 г. бившият регионален министър Валентин Йовев посочва, че новите текстове трябва да важат и за небостъргача. \"Срокът за завършване на строежа е 10 години след започване на строителството, а именно 11.01.2020 г.\", пише той.Адвокат Вапцаров заяви, че срещу Валентин Йовев се води разследване за престъпление по служба и превишаване на служебни правомощия, тъй като той не е упълномощен от министър да дава подобни тълкувания.Предстои ДНСК отново да извърши проверка за законността на сградата.Загубих доверие в способностите на ДНСК да предприемат адекватни действия, защото през годините са доказали, че нямат капацитета и желанието да се справят с проблемите с презастрояването, коментира Вапцаров и допълни, че от инициативния комитет са завели дело в Административния съд заради бездействието на институцията.Той изрази надежда този път ДНСК да си свърши работата и проектът да бъде преработен. Вапцаров бе категоричен, че небостъргачът не бива да се изгражда на определеното място, тъй като самият закон не го позволява.", "date": "2019.03.23", "title": "ИК \"Лозенец\" оспорва строителството на небостъргач в Административния съд"}
{"url": "https://news.bg/regions/planinsko-selo-zameni-avtobusa-s-taksita.html", "text": "Две таксита вместо автобус обслужват планинското село Смочево, предаде БНР. По този начин фирмата превозвач намалява разходите и загубите заради малкото пътници.Автобусът до кюстендилското село е спрян окончателно по Нова година. Това обаче предизвикало силно недоволство сред местните хора.По тази причина бил избран компромисен вариант - всеки ден до Смочево се изпращат по две таксита, които обслужват пътуващите на цената на автобусния билет - 2 лева в посока.", "date": "2019.03.23", "title": "Планинско село замени автобуса с таксита"}
{"url": "https://news.bg/politics/harizanov-ako-partiite-praveha-transferi-tsvetanov-shteshe-da-e-nay-skapiyat-igrach.html", "text": "Каквото и действие да предприеме Бойко Борисов по отношение на Цветан Цветанов, ще е лошо. Ако го защити, все едно ще поеме вината. Ако пък го махне, ще си нанесе удар, тъй като това е един от най-силните играчи. Това заяви социологът Андрей Райчев пред bTV.Според него, ако Борисов изключи Цветанов от ГЕРБ, ще бъде изправен пред \"смъртоносната опасност\" зам.-председателят на партията да се разприказва.Затова премиерът се стараел да печели време и да не прави необратими ходове, смята Райчев. Той не вярва, че е възможна мълчалива договорка между първия и втория в ГЕРБ Цветанов да напусне.От своя страна политическият анализатор Георги Харизанов смята, че разприказването на някого след изключването му от партията е стар сюжет и досега нищо такова не се е случило. Той изрази мнение, че Борисов няма да изчака и ще предприеме действия, а последиците ще са в политически план.Ситуацията в ГЕРБ с хората, замесени в тази публична драма, няма да останат без последствия, убеден е той и допълни, че това ще покаже разликата в начините, по които реагират ГЕРБ и БСП към скандалите.Ако имаше възможност между партиите да се правят трансфери като във футбола, Цветан Цветанов от години щеше да е най-скъпият играч, тъй като липсата на такава фигура в другите партии си личи, обобщи Харизанов.Според анализатора създалата се ситуация ще се превърне в позитив за ГЕРБ. Ще се покаже двойният аршин при реакциите на ГЕРБ и БСП, което ще бъде умело използвано в кампанията, коментира той.Не така обаче смята Андрей Райчев. Според него ГЕРБ няма да извлече никакъв позитив от създалия се ", "date": "2019.03.23", "title": "Харизанов: Ако партиите правеха трансфери, Цветанов щеше да е най-скъпият играч"}
{"url": "https://news.bg/disasters/64-stanaha-zhertvite-na-eksploziyata-v-iztochen-kitay.html", "text": "Броят на жертвите при  за пестициди в източната китайска провинция Дзянсу достигна 64, съобщиха китайските държавни медии, цитирани от ТАСС.Китайската телевизия съобщи, че 28 души все още са в неизвестност, а 34 са в критично състояние. Според данните други 60 души са тежко ранени. Така това става една от най-тежките промишлени злополуки за последните години.Инцидентът се случи в четвъртък следобед в завод за пестициди на химическата компания Tianjiayi Chemical в Йенчън, в който работели 195 души.  е предоставено лечение на 640 пострадали.Китайският президент Си Цзинпин и премиерът Ли Къцян призоваха за цялостно разследване и за действия, с които да бъдат предотвратени подобни промишлени аварии в бъдеще.Компанията Tianjiayi Chemical преди е била нееднократно санкционирана и поставяна под наблюдение заради занижени стандарти за безопасност.", "date": "2019.03.23", "title": "64 станаха жертвите на експлозията в Източен Китай"}
{"url": "https://news.bg/politics/volya-pokazali-che-sa-po-vazhni-ot-bsp.html", "text": "Показахме, че столетницата е по-маловажна от младата партия \"Воля\". Това заяви лидерът на \"Воля\" Веселин Марешки пред bTV. Той изтъкна, че за разлика от БСП те не говорeли за машинно гласуване, а за доходи, образование и здравеопазване.Марешки обясни защо първоначално \" а след това обявиха, че  но не и в дебатите в зала.Ние стреснахме управляващите, че няма просто така да си говорят, заяви той.Според него най-малкото ощетяване на хората било кой на каква цена си е купил апартамент. Не това била темата. Не говорим за милиардите, които ще похарчим за самолетите, а сделката си върви тихомълком, посочи Марешки и допълни, че \"Воля\" искали да събудят управляващите от това \"дребнотемие\".По думи на Марешки неговите депутати продължават да са в парламента, защото другата опасност е още по-голяма. Предсрочни избори, харчене на милиони, лобиране от страна на още по-слабо правителство, назначено от президента, грабеж, нов грабеж и повтаряне на същите резултати, обобщи той.", "date": "2019.03.23", "title": "\"Воля\" показали, че са по-важни от БСП"}
{"url": "https://news.bg/politics/karakachanov-ostavya-otvorena-vrata-za-koalitsiya-za-evroizborite.html", "text": "\"Бог ми е свидетел, че винаги съм бил радетел за това да бъде запазена коалицията. Ние продължаваме да бъдем отворени за общо явяване на изборите, но няма да е фатално, ако се явим поотделно. Няма да участваме срещу някой друг в нашата партия, защото това не е нормално\". Това заяви вицепремиeрът и министър на отбраната Красимир Каракачанов при откриването на VII-ия редовен конгрес на ПП \"ВМРО - Българско национално движение\" в парк хотел \"Москва\".\"Ще видим дали разумът ще надделeе, но трябва максимално добре да си вършим работата, да се подготвим добре за предстоящите избори и с това да покажем, че има алтернатива на досегашния политически модел в борба за проблемите на нацията\", посочи Каракачанов.Коалицията ОП-ГЕРБ и отношенията на Каракачанов с ВМРО са перфектни и няма място за никакви спекулации, категоричен е вицепремиерът.Той обясни, че партията излиза пред нови предизвикателства - предстоящите европейски и местни избори. От това как ние се държим като поведение в изпълнителната власт, хората ще оценяват нашите качества и възможности, поясни Каракачанов.Каракачанов припомни историята на партията и заяви, че днес живеем в едно време, в което ВМРО има възможността да прави реална политика. По думите му въпреки всички тогавашни \"арендатори\", които смятали, че патриотите не могат да бъдат обединени, с лидера на \"Атака\" Волен Сидеров са показали, че могат да участват в изпълнителната власт.С патриотите успяхме да спрем пакта за миграцията и навлизането на радикалния ислям в България, но и показахме, че българската армия и Министерство на отбраната е нашата амбиция.В процесите в Европа през последните 50 години има сили, които унищожават социалната идентичност и християнската ценности. ВМРО не са съгласни да идват едни хора, които смятат, че ние сме длъжни да си променим ценностите.Ние се намираме във война между две цивилизации - християнската култура и ислямския радикален свят, заяви КаракачановВ последните няколко години самата Европа са пробужда, защото нормалният европеец вижда, че е важно да имаш пари, да работиш добре не е достатъчно.България никога не е правила компромиси с подобни неща, въпреки опитите да се прокарват през задния вход политиките на бюрократите в Брюксел.", "date": "2019.03.23", "title": "Каракачанов оставя отворена врата за коалиция за евроизборите"}
{"url": "https://news.bg/politics/tsetska-tsacheva-podava-ostavka.html", "text": "Министърът на правосъдието Цецка Цачева подава оставка, съобщиха от \"24 часа\". Причината е купения от нея евтин апартамент в елитния столичен квартал \"Изток\".В разговор с премиера Бойко Борисов Цачева сама е пожелала да напусне правителството. Рано тази сутрин тя е била привикана за обяснения в кабинета на министър-председателя.Припомняме, след скандала с апартамента на Цветан Цветанов, стана ясно, че от страна на министъра на правосъдието Цецка Цачева и депутата Вежди Рашидов.През юли 2018 г. министър Цачева закупува от строителната фирма \"Артекс\"апартамент с площ 199 квадратни метра. Като се прибави площта на допълнителните гараж и таванско помещение, общата квадратура на имота става 233 квадратни метра. Цената, която Цачева е платила през юли, когато сградата е била на етап \"груб строеж\", е едва 138 000 евро (т.е. малко над 590 евро за квадратен метър).Седем месеца след сделката апартаментите в тази сграда, която е и една от най-луксозните в района, се продават на четворно по-високи цени от платената от Цачева.По информация на отдел \"Продажби\" на \"Артекс\" жилищата на високите етажи в техните сгради се продават на цени около 2 200 евро на квадратен метър без ДДС.Заради скандала вчера  за придобития от нея апартамент на столичната улица \"Юри Гагарин\", за да се установи дали има конфликтни интереси с фирмата продавач и злоупотреби с власт.", "date": "2019.03.23", "title": "Цецка Цачева подава оставка"}
{"url": "https://news.bg/politics/siderov-kam-voyvodite-biem-li-se-pomezhdu-si-nyama-kak-da-biem-obshtiya-vrag.html", "text": "\"Ще работя затова да бъдем заедно на изборите. Дай Боже разумът да надделее и да стигнем до разбирателство, че ще постигнем успех на изборите\". Това заяви лидерът на \"Атака\" Волен Сидеров по време на гостуването си на VII-ия редовен конгрес на ПП \"ВМРО - Българско национално движение\". НФСБ обаче не изпратиха свой представител на събитието, а на вчерашното си посещение в Сливен лидерът Трябва да покажем на хората, че патриотичната идея е политически израз, с който можем да продължим напред, каза още Сидеров. \"Ние не сме мижитурки и безлични хора, но съм убеден, че тези избори, които идват наесен, местните са по-важни\", категоричен е той. По думите му политическата история не свършва с изборите.\"Именно изборите на есен са много важни и на тях трябва да затвърдим патриотичната идея\", посочи лидерът на \"Атака\".Трябва да се поучим от грешките си, призова атакистът и допълни, че каквото и да става, мандатът трябва да се завърши, за да може коментатори и критици да погледнат в цялост какво е направено.Волен Сидеров благодари за дълбокото сътрудничество като председател на ОП. Той заяви, че коалицията работи чудесно и се надява да остане така и за оставащата част от мандата.\"Няма да премерваме усилията кой колко е направил, но ако сега имаме сложен въпрос в нашите отношения, с разум можем да го преодолеем\", каза още Сидеров.Сидеров категорично заяви, че той е за единство, за единно явяване на \"Обединени патриоти\" на европейските избори.\"Ако с този призив, с това послание остана на този конгрес, ще бъда доволен. Да го чуят и други, да го чуе цяла България\", каза Сидеров и пожела успех на конгреса на ВМРО.\"Бог да пази България. Бием ли се помежду си, няма как да бием общия враг\", каза шефът на \"Атака\". \"Най-лесното е да се разделим, a по-трудното е да се явим заедно. Въпросът е можем ли сега да го направим. От моя гледна точка, като лидер на партия \"Атака\", аз казвам, че можем. Не е приключила тази възможност. Казвам го с убедеността, че мога да предявя претенции. Защо този, защо онзи? Не, няма да го направя. Аз няма да имам претенции и ще работя за това да бъдем заедно\", заяви категорично Сидеров", "date": "2019.03.23", "title": "Сидеров към войводите: Бием ли се помежду си, няма как да бием общия враг"}
{"url": "https://news.bg/politics/vmro-odobryava-ostavkata-na-tsacheva.html", "text": "ВМРО подкрепят  Това заяви депутатът от ВМРО Юлиан Ангелов по повод оставката на правосъдния министър по време на VII-ия редовен конгрес на партията.Той на няколко пъти повтори, че това е морален акт и личен избор, който се подкрепя от воеводите. Доколко обаче ще бъде приета нейната оставка, Ангелов не може да гарантира, но той лично като човек я подкрепя.\"Аз подкрепям оставката на г-жа Цачева, защото тя показа, че е добър специалист и добър български политик, който показа, че има морал и подава своята оставка\", подчерта Ангелов.Ангелов изтъкна, че в българската политика по този начин трябва да се работи, но се надява институциите да направят обективни проверки по случая с апартаментите.На въпрос ще има ли предложение за нов правосъден министър от коалицията на Обединени патриоти, Ангелов заяви, че има разписана програма и позиции в изпълнителната власт. Обединени патриоти нямат претенции и нямат желание те да излъчат нов министър на правосъдието.\"Има министър-председател и той ще си направи съответни предложения, ако тя бъде приета\", обясни Ангелов. По думите му до момента управляващата коалиция е стабилна, но нормално е да имаме различни позиции по определени неща. Няма обстоятелства, които да разклатят отношенията помежду ни, каза още воеводата.", "date": "2019.03.23", "title": "ВМРО одобрява оставката на Цачева"}
{"url": "https://news.bg/int-politics/nato-izgrazhda-skladove-za-amerikanska-voenna-tehnika-v-polsha.html", "text": "НАТО планира да изгради техническо съоръжение в Полша за съхраняване на американска военна техника. Това съобщава The Wall Street Journal, позовавайки се на думи на генералния секретар на НАТО Йенс Столтенберг. Намеренията са показателни за доброто сътрудничество на Алианса със САЩ, отбелязва Столтенберг и обяснява, че целта на съоръженията е да се засили американското присъствие в Полша.Намерението е складовете да се изградят в продължение на две години и да се намират в близост до авиационната база в Повидз. Градът се намира западно от Варшава, в Централна Полша.За строителството се планират да се отделят 260 милиона долара, пише \"Интерфакс\", а началото на изграждането на складовете е насрочена за лятото на 2019 година.Предвидено е в складовете да се съхранява бронирани превозни средства, оръжия и боеприпаси.", "date": "2019.03.23", "title": "НАТО изгражда складове за американска военна техника в Полша"}
{"url": "https://news.bg/politics/za-vmro-makedoniya-e-bratska-i-balgarska.html", "text": "За ВМРО Македония никога няма да бъде Северна, Южна, Горна или Долна. Македония е една, тя е братска и тя е българска. Това заяви евродепутатът от ВМРО Ангел Джамбазки по време на VII-ия редовен конгрес на партията.По повод изтичащия мандат на настоящия европейски парламент Джамбазки коментира, че българските евродепутати са дали всичко от себе си, за да защитят българския интерес в ЕП.Той обясни, че са открити инструментите, които трябва да използват, за да се защитават българските интереси в ЕП, и допълни, че са използвали мандата, за да защитят правата и законните интереси на българите в Македония.Джамбазки отбеляза, че  е исторически пробив. \"Успяхме да решим въпрос с близо 100-годишна давност. ЕП прие резолюция на Албания и нашето предложение за признаването на българското национално малцинство\", каза още Джамбазки.", "date": "2019.03.23", "title": "За ВМРО Македония е братска и българска"}
{"url": "https://news.bg/health/puskat-elektronnata-sistema-za-lekarstvata-nay-rano-prez-may.html", "text": "Електронната система за следене на количествата на лекарствата ще заработи най-рано през май, предаде bTV.Министерството на здравеопазването публикува за обществено обсъждане наредбата, която указва кой, как и в какъв срок ще докладва чрез системата количествата лекарства по НЗОК, които внася, продава или изнася от страната.Системата, която ще се администрира от Агенцията по лекарствата, ще генерира списък с недостигащите медикаменти у нас и техният износ временно ще се прекратява.Все още обаче не е обявена обществена поръчка за изграждане на системата. Здравните власти обясняват, че е правят със собствени сили и ако е необходимо надграждане, ще се похарчат най-много 300 000 лв.По време на тестовия период, който тече в момента, всички на пазара трябва да подават информация, за да е ясно кой колко лекарства е внесъл, продал или изнесъл от страната. При старта на системата ще се подават данни за шест месеца назад. Целта е да могат да се изчислят първите дефицити на медикаменти.От Фармацевтичния съюз посочват, че ако аптеката не е разполагала със софтуер, тя няма как да подаде такава информация и вероятно това ще е един от проблемите.Търговците трябва да са технически обезпечени, да разполагат с нужните системи и с електронен подпис. Процесът по изпращане на данните ще бъде автоматизиран. Все още се обмисля как да се унифицира информацията за лекарствата, за да не настъпи хаос.Изпълнителният директор на БАРПТЛ Боряна Маринкова заяви, че от асоциацията ще настояват за допълнение в наредбата относно защитата на данните.От здравното министерство гарантират, че данните ще бъдат криптирани и достъп до тях ще имат само оторизирани лица с електронен подпис. През март и април ще бъдат провеждани тестове, обучения и срещи със заинтересованите страни.Прозрачността, обученията, които ще бъдат направени, ще бъдат толкова, че според мен няма да се компрометира началото на въвеждането на информацията, коментира зам.-министърът на здравеопазването Жени Начева.Системата ще заработи най-рано през май. Чрез нея ще се изчислява недостигът на лекарства и всяка седмица ще се генерира списък със забранените за износ. Първият списък би трябвало да е готов най-рано в края на юли.", "date": "2019.03.23", "title": "Пускат електронната система за лекарствата най-рано през май"}
{"url": "https://news.bg/politics/ostavkata-na-tsacheva-e-dobar-povod-za-po-golyam-remont-na-kabineta-ubeden-mareshki.html", "text": "Оставката на правосъдния министър Цецка Цачева е добър повод за премиера Борисов да направи по-голям ремонт на кабинета. Това заяви зам.-председателят на Народното събрание и лидер на \"Воля\" Веселин Марешки по повод новината от тази сутрин, че след разговор с министър-председателя,  от поста си в правителството.Според Марешки \"ремонтът\" трябва да е в посока правителството да заработи по-ефективно по дневния ред на хората, а именно по въпросите, свързани с доходите, здравеопазването, образованието, демографската криза и битовата престъпност.Припомняме, днес стана ясно, че Цачева сама е пожелала да подаде оставка. Причината за решението й беше избухналия скандал с апартаментите на властта. След проверката за апартамента на Цветан Цветанов, стана ясно, че от страна на министъра на правосъдието Цецка Цачева и депутата Вежди Рашидов.Заради скандала вчера  за придобития от нея апартамент на столичната улица \"Юри Гагарин\", за да се установи дали има конфликтни интереси с фирмата продавач и злоупотреби с власт.От своя страна на днешния си редовен конгрес , което определиха като морален акт на добър специалист и добър български политик.", "date": "2019.03.23", "title": "Оставката на Цачева е добър повод за по-голям ремонт на кабинета, убеден Марешки"}
{"url": "https://news.bg/comments/irak-novoto-eldorado-na-blizkiya-iztok.html", "text": "В сърцето на редица разделителни линии в региона, между Сирия на запад и Иран на изток, за момента Ирак е пощаден от регионалните железни прегръдки. Ситуация, която международните и регионалните играчи се опитват да поддържат, полагайки усилия да стабилизират страната. Свидетелство за това са многобройните дипломатически визити като тази на иранския президент в Багдад миналата седмица или тази на иракския му колега Бархам Салих в Париж в края на февруари и в Анкара през януари. Всички имат интерес Ирак да се стабилизира. И причина за това е, че страната е стратегическа за борбата с тероризма, точно когато халифатът на Ислямска държава изживява последните си дни, но множество спящи клетки продължават да присъстват в Сирия и Ирак. Освен това Ирак е считан за надежден и важен политически партньор, както и за атрактивен пазар, пише в свой анализ ливанският всекидневник L\"Orient-Le Jour.Сравнението със Сирия е шокиращо. Докато Западът отказва да участва във възстановяването на Сирия и да възстанови контактите с Дамаск в условията на липса на политически процес, той подава ръка на Ирак , за да му помогне да обърне страницата с Ислямска държава.\"Ирак е държава, която има потенциала да участва в т. нар \"съксес стори\". Той има петрол, пари и голям човешки ресурс. И е стратегически от гледна точка на географското си положение в сърцето на региона\", обяснява Мишел Дюкло, бивш посланик на Франция в Сирия и член на института Монтен. \"Ирак беше арена на конфронтация между чужди сили и най-вече на териториална и идеологическа експанзия. Сега той не е пасивен актьор и е в състояние да стане играч, способен да съществува самостоятелно\", добавя още той. Става дума за това настоящите играчи в страната да предотвратят възможността тя да изпадне отново в мрачен период на война или на борба с тероризма. \"Сгромолясването на една държава преувеличава опасности като тероризма или масовото преселение на хора. \"По-добре е да се управлява една слаба, но функционираща държава\", уточнява Хейко Вимен, специалист по Ирак в Crisis Group. Тази всеобща воля за стабилизиране на страната не пречи на играчите-участници да имат различни интереси.Всеки има своето парче от тортатаСАЩ и Иран са на нож и същевременно имат нужда от Ирак. Техеран иска да консолидира регионалната си стратегия и да заобиколи икономическите санкции, на които е подложен, а Вашингтон иска на всяка цена да ограничи иранското влияние в региона. Неотдавна двамата съперници постигнаха съгласие да не превръщат Ирак в бойно поле, установявайки своеобразен модус вивенди, който се материализира посредством назначаването през октомври на новия премиер Адел Абдел-Махди, който беше подкрепен едновременно от Белия дом и Ислямската република. Впрочем, и двете сили се радват на сериозно присъствие в страната. САЩ разполагат с повече от 5000 войници на терен и са участвали широко във възстановяването и консолидацията на някои официални иракски институции. Що се отнася до Иран, то той разшири влиянието си благодарение на подкрепата си за парадържавни формирования като шиитските милиции. Те придобиха важност постепенно, след като заеха втора позиция на последните парламентарни избори през май 2018 г. Приносът на двете страни в борбата срещу Ислямска държава е равен.\"За САЩ е важно да съблюдават страната да остане обединена, да се подсили правовата държава и да се забрани връщането на ИДИЛ или други терористични организации. За Иран целта е да запази контрола върху страната посредством своите хора в управлението, както и чрез своите милиции, по такъв начин, че да попречи на завръщането на ИД, като същевременно ограничи влиянието на САЩ и на сунитите в страната.\", добавя Уаел Алзаят, главен съветник на бившата американска посланичка в Обединените нации Саманта Пауър.Франция от своя страна иска да се позиционира като партньор, способен да предложи трети път, посредник в региона по проблеми като възстановяването на Ирак, за което е заела над 400 млн. евро, както и да запази редовни контакти с Иран, отношенията с който в момента са изострени.Анкара държи на това да се разбира с Багдад, особено по въпроси, касаещи сигурността, в рамките на борбата с кюрдските сили на ПКК, които смята за терористи. Въпреки, че турската авиация регулярно извършва удари в масива Кандил и в района на Синджар, Сараят се надява на по-близко сътрудничество с Ирак.По този повод турският президент Реджеб Таийп Ердоган трябва да посети Багдад на 31 март, за да препотвърди разбирателството между двете страни и да обсъди евентуални съвместни операции в региона.Дълбоки белезиЩе е необходим повече от един семпъл оптимистичен волунтаризъм, за да може Багдад да се изправи срещу многобройните капани, останали след ИДИЛ.Икономически Ирак е в плачевно състояние. Въпреки че страната изобилства от петрол, особено на юг (близо до Басра), иракчаните не могат да се възползват от него и са подложени на трудни условия на живот. Споменът за масовите демонстрации от август миналата година срещу липсата на обществени услуги и повишаването на безработицата още е жив. Към него се прибавят проблемите с ендемичната корупция в Ирак и струпването на населението в градове, силно засегнати от войната срещу ИД и от които са останали само руини. Багдад в крайна сметка остава в дълбока зависимост от иранците.Не липсват и политически трудности. Въпреки успешно организираните избори и назначаването на новия президент Бархам Салех, на новия премиер Адел Абдел-Махди и на ново правителство, страната не може да отбележи напредък и да приложи необходимите реформи за \"преосноваването си\". Американците, които фаворизираха възстановяването на един определен брой иракски политически институции, остават много влиятелни , без да говорим за значението на шиитските милиции, подкрепяни от Техеран в политическия живот на страната.Конфесионалният въпрос, без съмнение най-трънливият, остава най-големият проблем в настоящата ситуация. В страна с преобладаващо шиитско население, сунитите остават маргинализирани и почти лишени от политическо представителство, което съществено допринесе за успеха на Ислямска държава.", "date": "2019.03.23", "title": "Ирак - новото \"Елдорадо\" на Близкия изток"}
{"url": "https://news.bg/press/4-g-za-izbor-na-pensiya-po-starata-ili-novata-formula-darzhavno-finansirane-za-poveche-bolnitsi.html", "text": "4 г. за избор на пенсия по старата или новата формулаИзборът по коя формула да се пресмята индивидуалният коефициент за пенсия ще важи в следващите 4 години.Това съобщи социалният министър Бисер Петков.Промяната ще бъде разписана в преходните разпоредби в Кодекса за социално осигуряване. \"Ако бъде подкрепена такава промяна, в бъдеще хората ще имат възможност при заявяване за отпускане на пенсия, да поискат тя да им бъде изчислена и по старата методика, която беше действаща до края на 2018 г.\", каза Петков.Държавно финансиране за повече болнициПовече болници ще могат да получават държавно финансиране от бюджета на Министерството на здравеопазването, предвижда проектонаредба на ведомството, публикувана за обществено обсъждане. Става въпрос за медицински дейности, които са извън заплащаните от НЗОК.При определени условия право да предлага за финансиране допълнителен брой лечебници, които досега не са били в списъка, ще има Националното сдружение на общините.От промените ще се възползват болници, които обслужват пациенти в труднодостъпни райони. Предвижда се и субсидиране на повече центрове, които предлагат психорехабилитационна програма за жени, оперирани от рак на гърдата.Само 1 от 4 електромера се отчита дистанционноВъв всяко от другите две ерепета - ЧЕЗ и \"Електроразпределение - Север\" (\"Енерго-Про\") този дял е малко над една десета. \"В системата на ЧЕЗ има над 2 млн. електромера, като само за последната година са монтирани още 100 хил., позволяващи дистанционно отчитане\", съобщи за \"Монитор\" Зорница Генова от управителния съвет на дружеството. Отчитащите консумацията на ток устройства на крайните абонатите в системата на \"Електроразпределение Север\" са над 1,1 млн., съобщиха от пресцентъра на ерепето, обслужващо Североизточна България.Държавните вузове с по-високи таксиПо-високи такси за следващата учебна година искат много от държавните университети у нас. Повишението се отнася дори и за част от специалностите в професионалните направления с най-сериозен недостиг на кадри на трудовия пазар. За да станат по-привлекателни, от следващата учебна година държавата предвижда да поеме таксите на студентите за тях. Предложенията на университетите за новите такси стават ясни от проект на Решение на Министерския съвет, публикуван за обществено обсъждане на сайта на МОН. Променените такси за обучение трябва да бъдат утвърдени с постановление на Министерския съвет, което се очаква да стане в края на април.", "date": "2019.03.23", "title": "4 г. за избор на пенсия по старата или новата формула, Държавно финансиране за повече болници"}
{"url": "https://news.bg/int-politics/robart-malar-nyama-da-e-spetsialen-prokuror.html", "text": "Робърт Мълър ще завърши работата си като специален прокурор на САЩ през следващите дни, каза неговият говорител Питър Кар. Това съобщава CNN.Според Питър Кар част от екипа на Мълер ще помогне при затварянето на офиса на специалния прокурор.Питър Кар добави още, че това се дължи на приключването на разследването на случая за \"намесата на Русия\" в американските избори, в които участва Мълер.По-рано се съобщава, че републиканците призоваха главния прокурор на САЩ Уилям Бар да публикува доклад за \"руския случай\".", "date": "2019.03.23", "title": "Робърт Мълър няма да е специален прокурор"}
{"url": "https://news.bg/int-economics/apple-otnovo-se-zavarna-na-varha.html", "text": "Американският технологичен гигант Apple приключи търговската сесия в петък като най-голямата компания по пазарна капитализация, съобщават специализираните сайтове.Apple детронира от първото място Microsoft в началото на търговията на Уолстрийт.Пазарната капитализация на производителя на iPhone в края на тази седмица възлиза на 900,8 млрд. долара, докато пазарната капитализация на Microsoft възлиза на 898 млрд. долара.Търговският гигант Amazon държи третото място с 866.8 млрд. долара.", "date": "2019.03.23", "title": "Apple отново се завърна на върха"}
{"url": "https://news.bg/disasters/v-budapeshta-zadarzhaha-dzhihadist.html", "text": "Мащабна антитерористична операция се проведе в Унгария, съобщи АП.27-годишен унгарец е задържан от полицията в Будапеща. Срещу него са повдигнати обвинения, че е член на \"Ислямска държава\" от Сирия.Освен това е заподозрян в убийства, съобщиха от прокуратурата в Будапеща.Смята се, че 27-годишният мъж е убил 20 души в Сирия от семейството на човек, който отказал да се присъедини към джихадистите през 2016 г., уточняват от \"Евронюз\".", "date": "2019.03.23", "title": "В Будапеща задържаха джихадист"}
{"url": "https://news.bg/int-politics/advokatite-na-tramp-ochakvame-obektivno-razsledvane.html", "text": "Адвокатите на американския президент Доналд Тръмп Руди Джулиани и Джей Секулов коментираха приключването на разследването на специалния прокурор Робърт Мюлър относно възможната намеса на Русия в президентските избори.Според адвокатите те са \"доволни, че Службата на специалния адвокат е представила доклада си\" на главния прокурор на САЩ Уилям Бар, съобщава Fox News. Те отбелязаха, че Бар \"ще определи следващите стъпки\".- Очакваме разкриването на факти - каза Джулиани. Той не пропусна да отбележи, че Тръмп е говорил от самото начало, че не е направил нищо лошо.\"Според Джулиани адвокатите биха искали да се запознаят с доклада преди неговото публикуване, съобщава Асошиейтед прес.На 22 март американското министерство на правосъдието обяви официалното приключване на разследването на Мюлър по обвинения срещу Тръмп в тайно споразумение с Русия и предаването на доклада на прокурора на Уилям Бар. Белият дом заяви, че не е получил подготвения документ и не е бил информиран за него.Разследването на Мюлер се провежда от 2017 г. насам. Алтернативно разследване на предполагаемите връзки на Тръмп с Кремъл се провежда от комитет по разузнаването на Камарата на представителите на САЩ.", "date": "2019.03.23", "title": "Адвокатите на Тръмп: Очакваме обективно разследване"}
{"url": "https://news.bg/int-politics/tramp-i-merkel-obsadiha-svetovni-temi.html", "text": "Американският президент Доналд Тръмп и германският канцлер Ангела Меркел проведоха телефонен разговор, съобщи ДПА.Според агенцията лидерите обмениха мнения по редица международни теми.Както беше отбелязано, Тръмп и Меркел, по-специално, обсъдиха ситуацията в Украйна и НАТО.В същото време страните обсъдиха и редица търговски въпроси.По-рано медиите съобщиха, че Тръмп е говорил с Меркел, когато е узнал за приключването на разследването на \"руския случай за намеса в президентските избори в САЩ\".", "date": "2019.03.23", "title": "Тръмп и Меркел обсъдиха световни теми"}
{"url": "https://news.bg/world/su-57-e-smartonosniyat-protivnik-za-f-22.html", "text": "Су-57 е смъртоносният противник за F-22. Това е заключението на списанието National Interest.Медията сравни характеристиките на руския изтребител Су-57 с американския F-22 Raptor.Според експерти, F-22 превъзхожда Су-57 в присъствието на стелт технология и специална форма на фюзелажа.Поради комбинацията от маневреност и инфрачервено търсене, руският изтребител обаче става \"смъртоносен противник\" за САЩ.По-рано медиите съобщиха, че американските военновъздушни сили започнаха да разработват цели, които имитират руския Су-57.", "date": "2019.03.23", "title": "Су-57 е смъртоносният противник за F-22"}
{"url": "https://news.bg/int-economics/shoyble-mislehme-za-grekzit.html", "text": "Бившият германски финансов министър Волфганг Шойбле, широко смятан за архитект на строги икономии в страните в Еврозоната, заяви в интервю за \"Файненшъл таймс\", че Гърция е трябвало да бъде \"извадена\" за 10 години от Общността.Икономистът, който беше шеф на финансите на германския канцлер Ангела Меркел от 2009 до 2017 г., през върха на гръцката дългова криза, призна, че е представил идеята за временен Грекзит на срещи на германския кабинет.Шойбле призна, че преговорите станали особено трудни през 2015 г., след като левичарската СИРИЗА излезе с обещание да оспори сделките с кредиторите на страната.", "date": "2019.03.23", "title": "Шойбле: Мислехме за Грекзит"}
{"url": "https://news.bg/int-economics/aston-martin-izbra-rumaniya.html", "text": "Главният изпълнителен директор на британския производител на автомобили Aston Martin, д-р Анди Палмър, ще дойде в Букурещ на 27 март за официалното стартиране на дейността на компанията в Румъния и региона на Централна и Източна Европа (ЦИЕ), съобщиха местните представители на компанията.Събитието ще се проведе в Центъра \"Астън Мартин\" в Отопени, близо до Букурещ, който бе открит през есента на 2018 година.Марката Aston Martin е представена в Румъния и региона от румънската група Forza Rossa, която представлява и италианската марка за луксозни автомобили Ferrari. Групата се контролира от местните предприемачи Камелия Базак и Кристиан Колтеану.", "date": "2019.03.23", "title": "Aston Martin избра Румъния"}
{"url": "https://news.bg/int-economics/es-nyama-da-se-otkazva-ot-huawei.html", "text": "Европейският комисар за единния цифров пазар Андрус Ансип във вторник ще представи препоръки на Европейската комисия (ЕК) за засилване на контрола върху киберсигурността. В същото време ЕК не възнамерява да изисква от страните в ЕС да се откажат от използването на технологии и оборудване на китайската компания Huawei, съобщи \"Ройтерс\".Препоръките, които няма да имат правна сила, ще подчертаят общия подход на ЕС към заплахите за сигурността, по-специално по отношение на използването на мобилни комуникационни системи от пето поколение - 5G. Европейската комисия възнамерява да препоръча на европейските държави да засилят координацията на действията в областта на кибернетичната сигурност, по-специално засилване на обмена на информация по въпросите на системите 5G. В същото време ЕК няма да търси от страните от ЕС изоставянето на оборудването на китайската компания Huawei при създаването на мрежи съгласно стандарта 5G.В ЕС темата за допускане на китайски ИТ корпорации до създаването на 5G мрежи възникна във връзка с обвиненията на САЩ срещу Huawei относно наличието на системи в продуктите на компанията, които се използват за шпиониране. Държавният секретар на САЩ Майкъл Помпео заяви по-специално, че \" и призова американските съюзници, най-вече държавите от НАТО, да се откажат от покупките на оборудването на Huawei. Компанията от своя страна заяви, че няма да нарушават законите на чужди държави.През последните години Китай активно работи по технологията 5G. Комуникационната технология от пето поколение се характеризира с по-висока скорост в сравнение с 4G и по-ниско забавяне в предаването на сигнала. Освен това към мрежата 5G може да се свърже по-голям брой устройства, отколкото към LTE мрежата.Най-големите производители на смартфони са планирали да пуснат джаджи с 5G поддръжка още през 2019 година. Според Ericsson Mobility Report, до края на 2024 г. повече от 40% от населението на света ще живее в зоната на 5G покритие на мрежата, а една четвърт от мобилния трафик ще бъде обработена в тези мрежи.", "date": "2019.03.23", "title": "ЕС няма да се отказва от Huawei"}
{"url": "https://news.bg/disasters/armiyata-sreshtu-zhaltite-zhiletki-v-parizh.html", "text": "Превантивни мерки в Париж преди поредните протести на \"жълтите жилетки\" днес. Забранени са събирания на авеню \"Шанз Елизе\" и околностите му, както и в периметър, включващ президентството и Националното събрание на Франция, съобщава бТВ.От събота сутринта се спира движението на автомобили в района около Елисейския дворец. За първи път правителството разполага войници, които да поддържат сигурността.Тези мерки бяха взети след безредиците и вандалските прояви миналата събота, които опустошиха центъра на Париж.", "date": "2019.03.23", "title": "Армията срещу жълтите жилетки в Париж"}
{"url": "https://news.bg/weather/slantse-v-sabota-5.html", "text": "През деня ще преобладава слънчево време. По-значителни увеличения на облачността ще има над източната половина на страната, но вероятността за валежи е малка.Това съобщиха от НИМХ.В Западна България ще духа слаб северозападен вятър, а в Източна - до умерен североизточен вятър. Преобладаващите максимални температури ще са между 16° и 21°, по-ниски ще останат в Североизточна България и по Черноморието - 10°-14°.Над планините ще преобладава слънчево време с по-значителни увеличения на облачността в следобедните часове, но валежи не се очакват. Ще духа умерен до силен вятър от север-североизток. Максималната температура на височина 1200 метра ще е около 9°, на 2000 метра - около 3°.Над Черноморието ще има по-значителни увеличения на облачността, но вероятността за валежи е малка. Ще духа до умерен североизточен вятър. Максимални температури на въздуха: 10°-14°. Температурата на морската вода е 9-10°. Вълнението на морето ще е 1-2 бала.", "date": "2019.03.23", "title": "Слънце в събота"}
{"url": "https://news.bg/regions/vizhdame-nuzhdata-a-i-interesa-na-obshtinite-kam-patronazhna-grizha.html", "text": "Известен е проблемът с големия брой възрастни хора по малките населени места. С какво проектът Патронажна грижа може да им бъде в услуга?България е една от страните с тежка демографска картина и доста негативни тенденции, тъй като имаме наистина застаряващо население. Това е тенденция за цяла Европа. Над 20% е населението над 65-годишна възраст. Голяма част от хората, които живеят в малките населени места, и хора с увреждания имат нужда от почти ежедневна подкрепа в дома, за да могат самостоятелно да се справят с ежедневното. С годините сме развили множество социални услуги през общините и през частни доставчици, но пътят оттук нататък е да развием така наречените интегрирани здравно-социални услуги. Много често възрастни или хора с увреждания, които живеят в малките населени места, дори в големите градове имат нужда от медицинско лице, което да ги посети, да погледне дали правилно са изпълнили рецептата, дали си пият лекарствата, много често има нужда от някаква манипулация. Създаването на такъв тип здравно-социални грижи считаме, че ще подпомогнат много хора, които живеят самотно или не могат дори сами да се обслужат и да излязат от вкъщи. Има хора, които имат нужда да бъдат придружени до болницата.Този тип услуги надграждат всички усилия, които сме направили. Отдели сме 47 млн. лева за програмата за патронажна грижа. Тя е насочена към всички общини в България. Надяваме се минимум 17 000 човека да ползват тази услуга. За момента това, което виждаме в проектите, които вече са подадени, е, че независимо от индикативните бройки и разпределение коя община колко потребители може да обслужи с финансирането, което ние предоставяме - виждаме, че повечето общини предлагат да обслужват много повече хора. Целта е максимум до два часа на ден да се предоставят здравни и социални услуги в дома средномесечно. Ако се налага повече от два часа, тогава специалистите в здравеопазването казват, че човекът трябва да бъде настанен в болница. Проектът трябва да стартира тази пролет и да създадем толкова важна и необходима за обществото ни услуга.Голям проблем често се оказва липсата на старчески домове, включително и за възрастни хора, които се нуждаят от медицинска грижа. Какви мерки предвижда МТСП в тази посока?Патронажната грижа е един от механизмите, с които можем да подкрепим млади семейства , които трудно могат да се грижат за родителите си, в повечето случаи те са далеч. Патронажната грижа и услугите като домашен асистент целят превенцията на настаняване в домове. Същевременно в България стартира тежка реформа в социалната сфера, това е реформата на социалните домове за възрастни хора, като през този етап до 2023 година с изграждането на 162 нови услуги планираме да затворим на първи етап домовете, които са в най-тежко състояние - за хора с увреждания, с деменция, с психически отклонения и лека-полека да започнем да реформираме всички останали домове за възрастни хора.Можете ли да обясните защо проектите за Патронажна грижа от една страна е пилотен, а от друга не?Проектите за патронажна грижа са пилотни, защото са нови. Такъв тип услуги не сме изпълнявали до момента с такъв мащаб на територията на цялата страна. Тук има смесване на здравната услуга със социалната работа. Заедно с Министерство на здравеопазването правихме методологията как да се изпълнява тази услуга, като той е органът, който ще издаде наредба, както и е орган, който ще контролира дали общините изпълняват качествено услугата.С подкрепата на българо-швейцарската програма в общините Криводол, Оряхово, Враца и Бяла бяха създадени такъв тип патронаж, както и центрове, които обслужват хора, които са самотноживеещи, хора с увреждания. Стъпвайки на тези четири пилотни общини, изградихме тази програма вече на национално ниво. Вярвам, че с приемането на новия закон за социалните слуги, където ясно регламентираме интегрираните услуги, ще можем да гарантираме и това, че след като приключат тези проекти, ще има устойчивост на тази дейност.", "date": "2019.03.23", "title": "Виждаме нуждата, а и интереса на общините към Патронажна грижа"}
{"url": "https://news.bg/regions/tu-varna-naznachi-nov-rektor-sled-skandala-za-plagiatstvo.html", "text": "Проф. д-р инж. Венцислав Вълчев е новият ректор на Техническия университет във Варна с мандат 2015-2019 година. Това стана ясно след вчерашното събрание на ръководството.Новият ректор спечели изборите с мнозинство от 95 гласа след второ гласуване.В началото на заседанието колективният орган избра ново ръководство на Общото събрание на ТУ-Варна, също с мандат 2015-2019 г. За председател с 88 гласа беше избран доц. д-р инж. Йончо Каменов, а негов заместник е доц. д-р инж. Никола Николов, за когото гласуваха 143 представители.Изборите за ректор и ръководство на Общото събрание се проведоха чрез тайно гласуване.Припомняме, до смяната на ръководството се стигна заради избухналия скандал за плагиатство от страна на бившия ректор Росен Василев.Преди повече от година редакцията на , която нарушава Закона за развитие на академичния състав в България.Година по-късно - на , според които проф. Василев е извършил плагиатство. Ректорът беше отстранен и бе постановено .В края на февруари се разпространи информация, че Варненският районен съд постанови  Дни по-късно обаче от университета ", "date": "2019.03.23", "title": "ТУ-Варна назначи нов ректор след скандала за плагиатство"}
{"url": "https://news.bg/politics/rodni-prevozvachi-gotvyat-protest-sreshtu-paketa-mobilnost-i-v-sofiya.html", "text": "Българските превозвачи излизат на протест срещу гласуването и приемането на мерките в Пакет \"Мобилност\" и в София. Това са решили от Камарата на автомобилните превозвачи в България, Националното сдружение на българските превозвачи и Асоциацията на българските предприятия за международен превоз и пътища.Демонстрацията у нас също ще се състои на 27 март, като участниците ще организират и протестно шествие, което ще завърши пред сградата на Европейската комисия.Организаторите на протеста посочват, че той е наложителен, защото приемането на Пакет \"Мобилност\" застрашава българската икономика. Според родните превозвачи той е средство за унищожаване на икономиките на периферните европейски държави и за ограничаване на достъпа до вътрешния пазар.Те са категорични, че ще отстояват правата си до край и ако е необходимо, дори ще започнат инициатива за излизането на България от Европейския съюз.Припомняме, само преди дни стана ясно, че  срещу Пакета \"Мобилност\" в Страсбург. Причината е възможността пакетът да влезе в ", "date": "2019.03.23", "title": "Родни превозвачи готвят протест срещу Пакета \"Мобилност\" и в София"}
{"url": "https://news.bg/politics/volen-siderov-ochakva-razmestvaniya-v-kabineta-na-borisov.html", "text": "Лидерът на \"Атака\" Волен Сидеров очаква да има размествания в кабинета на управляващите. Коментарът си той направи по повод Цецка Цачева, след като взе участие на VII-ия редовен конгрес на ПП \"ВМРО - Българско национално движение\".Той очаква да има раздвижвания срещу председателя на ПГ на ГЕРБ Цветан Цветанов, тъй като той не заема пост в изпълнителната власт в Министерския съвет. Какви обаче раздвижвания очаква да има, Сидеров не посочи.\"Моите очаквания са, че там ще има някакви промени и размествания, но все пак това е работа на ГЕРБ, защото Борисов работи по тази начин\", подчерта Сидеров и посочи, че трябва да се провери откъде тръгва и защо се появява чак сега скандалът с апартаментите.На въпрос дали Цветанов, Вежди Рашидов и зам.-министъра на спорта да подадат оставки от позициите, които заемат, Сидеров заяви: \"Вие слагате Вежди Рашидов, но той е един човек с международно признание и той е друг случай, който може да си купи къщи и апартаменти. Цветанов е другата основна фигура в ГЕРБ, нито тази зам.- министърка е известна и Борисов ще поговори с нея\", коментира Сидеров.Той очаква премиерът да поговори с правосъдния министър в оставка Цецка Цачева и с Цветан Цветанов. Сидеров не смята, че са застрашени изборите за ГЕРБ, ако Цветанов се оттегли. По думите му малко се митологизират твърденията, че председателят на ПГ на ГЕРБ е машина за избори.\"ГЕРБ ще си направят изборите дори и той да не е председател на изборния щаб\", каза още Волен Сидеров.Той е категоричен, че случаите са различни и те трябва да се разделят спрямо важността си и да се види кой какъв е. \"Много гръмотевично беше хвърлена тази тема, с едим импулс, хайде сега да мразим политиците. Достатъчно ги мразят хората\", сигурен е атакистът.За него оставката на Цачева е един морален акт, тъй като тече проверка на контролните органи. Най-вероятно нещата били законово точни, но морално-етичният въпрос е станал много шумен. Чисто морално се разсъждава дали цената е допустима срещу всеки, посочи той.\"Българите са много чувсвителни на тема имоти и това е един морален акт, който е типичен\", каза още Сидеров. По думите му другият основен проблем в България е, че има разделение между хората и политическата класа.", "date": "2019.03.23", "title": "Волен Сидеров очаква размествания в кабинета на Борисов"}
{"url": "https://news.bg/politics/ostavkata-na-tsacheva-nyama-da-e-problem-za-pravitelstvoto-ubeden-karakachanov.html", "text": "Оставката на министъра на правосъдието на Цецка Цачева няма да е проблем за стабилността на правителството. Такъв коментар направи вицепремиерът и лидер на ВМРО Красимир Каракачанов по повод , след като взе участие в VII-ия редовен конгрес на ПП \"ВМРО - Българско национално движение\".По думите му в края на краищата всеки министър преценява по какви причини да подаде оставка, но това не означава, че оставката ще развали мнозинството в парламента или ще го направи по-нестабилен.Във всеки един мандат има множество оставки и смени на министри, административни постове, коментира вицепремиерът и посочи, че не може да каже дали ще има още оставки в Каракачанов заяви, че не може да коментира оставката на министъра на правосъдието, тъй като за нея научил едва по време на настоящия конгрес на ВМРО. По думите му, ако мотивите за оставката са лични, тогава не се коментират, тъй като това е решение на Цачева.Лидерът на ВМРО не знаел, че правосъдният министър е била сутринта на среща с премиера Бойко Борисов в Министерския съвет. Той отказа повече да отговоря на журналистически въпрос, тък като е дошъл на конгрес на ВМРО.", "date": "2019.03.23", "title": "Оставката на Цачева няма да е проблем за правителството, убеден Каракачанов"}
{"url": "https://news.bg/int-politics/podkrepyanite-ot-sasht-siriyski-kyurdi-obyaviha-padaneto-na-halifata-na-daesh.html", "text": "Подкрепяните от САЩ Сирийски демократични сили (СДС) обявиха, че 5-годишният \"халифат\" на терористичната групировка ДАЕШ (\"Ислямска държава\") е приключил, след като терористите са били окончателно победени в Сирия, съобщават световните информационни агенции.Бойците на СДС са издигнали знамената на победата в Багуз, последната крепост на джихадистката групировка.В пика си ДАЕШ контролираха 88 000 кв. км територия, простираща се в Сирия и Ирак.Но въпреки загубата на всички територии, групировката все още се разглежда като голяма глобална заплаха за сигурността.ДАЕШ запазва присъствие в региона и има филиали в няколко други страни като Нигерия, Йемен, Афганистан и Филипините.Оглавяваните от сирийските кюрди СДС започнаха последната си офанзива срещу ДАЕШ в началото на март, като остатъците от терористичната групировка се укрепиха в село Багуз в източната част на Сирия, близо до границата с Ирак.СДС бяха принудени да забавят офанзивата си, след като стана ясно, че там има и голям брой цивилни, подслоняващи се в сгради, палатки и тунели.Хиляди жени и деца, чужденци сред тях, избягаха от сраженията и сериозния недоимък, за да се доберат до лагерите за разселени хора, ръководени от СДС.Много терористи от ДАЕШ също избягаха от Багуз, но онези, които останаха, оказаха ожесточена съпротива, използвайки атентатори-самоубийци и коли бомби.\"Сирийските демократични сили обявяват пълно ликвидиране на така наречения халифат и 100 процента териториално поражение за ДАЕШ\", написа в \"Туитър\" Мустафа Бали, който е шеф на пресцентъра на СДС.\"В този уникален ден почитаме хилядите мъченици, чиито усилия направиха победата възможна\", изтъкна Бали.Президентът на САЩ Доналд Тръмп обяви разгром на ДАЕШ още в края на миналата година, обявявайки в тази връзка планове за изтегляне на американските войски от Сирия, ход, който разтревожи съюзниците на САЩ и предизвика оставката на висши правителствени лица. Белият дом след това заяви, че част от американските сили ще останат в региона.ДАЕШ се \"пръкна\" от \"Ал Кайда\" в Ирак след инвазията на САЩ в Ирак през 2003 г. Тя се присъедини към бунта срещу сирийския президент Башар Асад през 2011 г. Към 2014 г. тя овладя обширни територии в Сирия и Ирак и обяви \"халифат\".В пика си ДАЕШ управляваше почти 8 млн. души и печелеше милиарди долари от петрол, изнудвания, грабежи и отвличания, използвайки територията си като платформа за предприемане на атаки в чужбина.Падането на Багуз е важен момент в кампанията срещу ДАЕШ. Правителството на Ирак обяви победа срещу терористите през 2017 г.Ала терористичната групировка далеч не е победена напълно. Американските власти смятат, че ДАЕШ може да има 15 000 до 20 000 въоръжени привърженици, които са активни региона, много от тях в спящи клетки, и че ще се завърне към своите бунтовнически корени, докато се опитва да се възстанови.Дори докато нейното поражение в Багуз беше въпрос на дни, ДАЕШ разпространиха дързък аудиозапис, предполага се от техния говорител Абу Хасан ал Мухаджир, в който той се зарича, че халифатът все още не е мъртъв.", "date": "2019.03.23", "title": "Подкрепяните от САЩ сирийски кюрди обявиха падането на \"халифата\" на ДАЕШ "}
