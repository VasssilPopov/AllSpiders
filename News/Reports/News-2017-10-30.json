{"url": "https://news.bg/int-politics/manafort-pledira-nevinen-po-obvineniyata-sreshtu-nego.html", "text": "Бившият шеф на предизборната кампания на американския президент Доналд Тръмп Пол Манафорт пледира \"невинен\" по обвиненията срещу него, предаде ABC News. Същото е направил и бившият му бизнес партньор Рик Гейтс.Припомняме, че на двамата бе наредено да се предадат на ФБР. Бяха им повдигнати 12 обвинения, включително заговор срещу САЩ, пране на пари и нарушаване на федералните закони за лобиране и банкиране.Те са първите обвинени във връзка с руската афера.Американският президент Доналд Тръмп побърза да се разграничи от скандала, като обяви, че обвиненията са отпреди години. Той попита и защо не се разследва бившият му конкурент за Белия дом Хилъри Клинтън. ", "date": "2017.10.30", "title": "Манафорт пледира \"невинен\" по обвиненията срещу него "}
{"url": "https://news.bg/politics/prezidentat-si-naznachi-sekretar-po-evropredsedatelstvoto-ni.html", "text": "С указ държавният глава Румен Радев назначи Николай Милков за свой секретар по Българското председателство на Съвета на ЕС - 2018.Милков има дългогодишна кариера на дипломат и е заемал редица ръководни длъжности в държавните институции и дипломатическите ни представителства в чужбина.От 2013 до 2017 г. Николай Милков е посланик на България в Канада, а в периода 2010-2013 г. е постоянен секретар на отбраната. Той е бил генерален консул на България в Ню Йорк и посланик на България в Румъния.", "date": "2017.10.30", "title": "Президентът си назначи секретар по европредседателството ни"}
{"url": "https://news.bg/int-politics/vmro-dpmne-iska-ostavkata-na-gruevski.html", "text": "Реформисткото крило на ВМРО-ДПМНЕ поиска оставката на лидера Никола Груевски, предаде МИА. Причината е катастрофалната загуба, която претърпя партията на провелите се този месец местни избори. Недоволните от лидера настояват за нов конгрес на партията, чрез който да се върне автентичното лице на ВМРО-ДПМНЕ, както и призовават Груевски да сформира нова партията след оттеглянето, тъй като в тази носи само разделение. Нека си търси поддръжници с неговата екстремистка идеология, настояват те. Също така се отхвърля призива на Груевски за предсрочни парламентарни избор. Съпартийците му считат за ненужно провеждането им в момента, тъй като при настоящите крайно лоши резултати не могат да си позволят нов разгром.Сега е нужно да се погледне трезво реалността и да се приеме волята на избирателите с достойнство, убедени са те.  Припомняме, че социалдемократите на премиера Зоран Заев печелят надмощие в 19 общини. Те побеждават във всички големи градове. Бившите управляващи на Груевски спечелиха само 3 общини. Това стана ясно след втория тур на вота. Първият се проведе на 15 октомври, когато бяха избрани кметове на град Скопие и още 45 общини. Тогава бяха избрани и членове на общинските съвети.Общо партията на Заев взима 57 общини след двата тура, срещу едва 3 за хората на Груевски. Самият Заев отрече по-рано вероятността за предсрочен парламентарен вот. ", "date": "2017.10.30", "title": "ВМРО-ДПМНЕ иска оставката на Груевски"}
{"url": "https://news.bg/politics/410-hil-leva-poveche-za-nzok-spored-proektobyudzheta-za-2018-g.html", "text": "Правителството одобри законопроекта за бюджет на Националната здравноосигурителна каса за 2018 г. по време на днешното извънредно заседание на кабинета \"Борисов-3\", съобщиха от Министерския съвет. В законопроекта са предвидени 3 859 978 хил. лв. за приходи и трансфери. Здравноосигурителните приходи са в размер на 3 818 478,0 хил. лева. От тях 2 556 292,0 хил. лв. са приходи от здравноосигурителни вноски и 1 262 186,0 хил. лева са трансфери за здравно осигуряване.Разчетените пари за здравноосигурителни вноски в размер на 2 556 292 хил. лв. са с 276 562 хил. лв. повече в сравнение с 2017 г.Разходите и трансферите са в размер на 3 859 978 хил. лв., в т.ч. разходи в размер на 3 858 395 хил. лева. Това е с 409 633 хил. лева повече спрямо Закона за бюджета на НЗОК за 2017 г.Парите за здравни плащания са разпределени в три направления.За медицински дейности са предвидени 2 337 060,7 хил. лв. В тях се включва и първичната извънболнична медицинска помощ - 207 200 хил. лева. Специализирана извънболнична медицинска помощ (включително за комплексно диспансерно/амбулаторно наблюдение) - 222 300 хил. лева. Медико-диагностичната дейност е 83 000 хил. лева, а болничната медицинска помощ - 1 824 560,7 хил. лв.В проекта на Здравната каса за 2018 г. за дентални дейности са предвидени 157 000 хил. лева. В сферата на  е заложено осигуряване на 6,5 млн. броя зъбни манипулации, което е с 2,6 млн. повече от предходната година.В третото перо - за лекарствени продукти, медицински изделия и диетични храни за специални медицински цели се предвиждат 1 098 000 хил. лева. В това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната - 718 000 хил. лева.В тази проектосума са включени и лекарствени продукти за лечение на злокачествени заболявания в условията на болнична медицинска помощ, които Касата заплаща извън стойността на оказваните медицински услуги - 282 000,0 хил. лева, а за медицинските изделия, прилагани в болничната медицинска помощ - 98 000 хил. лв.Заложеният в проекта резерв за 2018 г. е в размер на 114 554,3 хил. лв. Това е три на сто от сумата на приходите от здравноосигурителни вноски и трансферите за здравно осигуряване. В хода на 2018 г. с тях ще се гарантира устойчивост и ритмичност на здравноосигурителните плащания.С проекта се предлагат и изменения и допълнения в Закона за здравното осигуряване. Прецизират се функциите на Надзорния съвет и на управителя на НЗОК. Дава се право на НЗОК да придобива недвижими имоти за нуждите на НЗОК, и при неговото реализиране в дългосрочен план ще се търсят финансово най-ефективните решения за НЗОК.Предлагат се промени, с които се гарантира посочването на отчетен документ при заплащането на потребителската такса на лечебните заведения от НЗОК, както и правото на достъп до наличната информация за ползваната от лицата дентална помощ, а не само до медицинската такава, каквато е действащата разпоредба, гласят мотивите към проектобюджета на Здравната каса.", "date": "2017.10.30", "title": "410 хил. лева повече за НЗОК, според проектобюджета за 2018 г."}
{"url": "https://news.bg/int-politics/savetnik-ot-shtaba-na-tramp-lagal-fbr-za-ruska-mrasotiya.html", "text": "Джордж Пападопулос се призна за виновен, че е направил лъжливи изявления пред агенти на ФБР във връзка с \"мръсотия\", която му е била предложена за Хилари Клинтън от неофициален представител (жена) на Русия в началото на 2016 г., която му била представена като роднина на руския президент Владимир Путин. Това обяви специалният прокурор Робърт Мюлър, като бившият външнополитически съветник от предизборния щаб на Доналд Тръмп Пападопулос става третият съветник, срещу когото биват повдигнати криминални обвинения във връзка с разследването на аферата, в която Русия е заподозряна, че е работила срещу Хилари Клинтън и в полза на избирането на Тръмп, съобщава \"Ройтерс\".Пападопулос, който е от Чикаго, е международен адвокат в областта на енергетиката и беше част от екипа съветници на Тръмп по време на предизборната кампания.Той се e признал за виновен още на 5 октомври по казуса, като днес специалният прокурор Мюлър го разгласява.По-рано днес стана ясно, че още двама приближени на Тръмп са били обвинени в заговор срещу САЩ, за пране на пари, незаконен лобизъм и др. Това са бившият шеф на предизборния щаб на Тръмп Пол Манафорт и неговият бизнес партньор Рик Гейтс.", "date": "2017.10.30", "title": "Съветник от щаба на Тръмп лъгал ФБР за руска \"мръсотия\" "}
{"url": "https://news.bg/int-politics/keniya-s-izbran-prezident-vapreki-boykota-na-izborite.html", "text": "Кения има избран президент, въпреки бойкота, организиран от опозицията, предаде \"Дойче веле\".Настоящият държавен глава Ухуру Кениата е преизбран за четвърти път. Той бе единственият кандидат. Избирателната активност е 39 процента. В 23 от 290 избирателни района избори изобщо не са били проведени. Самата ЦИК обяви, че не може да гарантира честността на вота. Това предвещава несигурно управление за президента, който вече обяви, че очаква правни последици от победата си, но призова за мир.Американският посланик призова властите да положат усилия за решаването на кризата и деескалиране на напрежението. Изборите бяха помрачени от сблъсъци между протестиращи и полицията. Най-малко шестима души загинаха. При първите избори през август участва и кандидатът на опозицията Райла Одинга, който оспори победата на Кениата. След касирането на вота заради нередности Одинга се оттегли от надпреварата.", "date": "2017.10.30", "title": "Кения с избран президент въпреки бойкота на изборите "}
{"url": "https://news.bg/crime/osadiha-upravitel-na-firma-za-danachna-izmama.html", "text": "Съдът във Варна осъди управител на фирма, получил от държавния бюджет ДДС за над 400 000 леваОкръжната прокуратура във Варна предаде на съда управитля на \"Имобилиаре\" ЕООД - 42-годишният Димо Г. Той получи осъдителна присъда за данъчна измама в рамер на 400 хил. лв. Димо е подавал месечни декларации по ЗДДС, в които е отразявал неверни данни. С това всеки от месеците като управител на дружеството Димо претендирал пред НАП да му бъдат възстановени суми от държавния бюджет - общо 407 242 лева.42- годишният мъж работел като разносвач на пици в пицария \"Ал Бънди\", стопанисвана от покойния вече бизнесмен Борислав Манджуков. Двамата били съученици.Манджуков предложил на Димо да регистрира търговско дружество \"Имобилиаре\" ЕООД на свое име, като за \"услугата\" Маджуков обещал да му плаща. Така в периода от 8 октомври 2007 г. до 18 юни 2008 г. Имобилиаре\" ЕООД успяло да възстанови данъчни кредити по несъществуващи покупки и продажби. Дружеството получило от държавния бюджет 407 242 лева.42-годишният подсъдим поискал от съда наказателното дело срещу него да се разгледа при условията на съкратено съдебно следствие. След като наказанието му беше редуцирано с една трета, Димо беше осъден на 2 години лишаване от свобода с изпитателен срок от 4 години. Варненския окръжен съд определи и присъда на обвиняемият лишаване от право на търговска дейност за 4 години.Димо ще трябва да плати разноските по делото. Съдът уважи в пълен размер и гражданския иск на ТД на НАП във Варна.", "date": "2017.10.30", "title": "Осъдиха управител на фирма за данъчна измама"}
{"url": "https://news.bg/crime/osadiha-chetirima-otvlekli-i-ograbili-siriets.html", "text": "Варненският окръжен съд одобри споразумение с четирима подсъдими за отвличане на сирийски гражданин, съобщиха от съда. Обвиняемите са откраднали пари и вещи от отвлечения.За деянието извършителите получиха една ефективна и три условни присъди. Затвор за 4 години при първоначален срок режим получи иракчанинът Ромъл М., който е осъждан и преди.Тримата подсъдими Румяна М., Димитър М. и Йордан Б. се съгласиха с наказанието 3 години \"лишаване от свобода\", чието изтърпяване се отлага с определяне на изпитателен срок от 5 години. Те са и с пробационна мярка \"задължителна регистрация по настоящ адрес\" за срок от 3 години в рамките на изпитателния срок, с периодичност два пъти седмично, гласи съобщението на съда.Четирима подсъдими се признаха за виновни в това, че на 21 януари 2014 г. са отвлекли сирийския гражданин Аля Д. Четиримата са откраднали негови пари и мобилни телефони на обща стойност 12 976 лв.През януари 2014 г. сирийския гражданин Аля Д., напуснал страната си няколко месеца по-рано, бил настанен в бежански лагер в село Пъстрогор. По съвет на брат си, който се намирал в Германия, сириецът се свързал с иракчанина Ромъл М., който по това време живеел в село Синдел. Иракчанинът се занимавал с трафик на бежанци от България до Германия. Услугата струвала 6 000 евро.Това била причината на 21-и януари, в района на Централна поща във Варна, Аля да се види с Ромъл М. и Румяна М.- също от Синдел. Сириецът изтеглил и им предоставил исканата сума.Двамата, виждайки че сириецът разполагал с парите, се обадили на брата на Румяна - Димитър М. и на Йордан Б. от Вълчи дол и поискали от тях да го отведат на безлюдно място и да му отнемат сумата.На уговорено място, Аля Д. се притеснил, тъй като в един момент около него се събрали доста хора, които му се сторили подозрителни. По тази причина, той поискал да се върне в София. Иракчанинът Ромъл М. му предложил да го закарат до хотел, но след като сириецът отказал, Димитър М. го вкарал със сила в автомобила и заедно с Йордан Б. потеглили към курорта Албена.На отбивка в близост до Кранево те свалили Аля от колата, взели му парите и счупили двата му мобилни телефона. Малко по-късно случайно преминаващ мъж намерил сириеца и се обадил в полицията.Подсъдимите се признаха за виновни и приеха споразумението, което доброволно са подписали. Те се отказват от съдебното разглеждане на делото по общия ред. За да бъде постигнато споразумението, те са възстановили присъдена равностойност на липсващите пари и предмети на престъплението - сумата от 12 976 лв.Подписаното споразумение влиза в сила веднага.", "date": "2017.10.30", "title": "Осъдиха четирима, отвлекли и ограбили сириец"}
{"url": "https://news.bg/int-politics/obvineniyata-sreshtu-manafort-sa-otpredi-godini-tvardi-tramp.html", "text": "Американският президент Доналд Тръмп коментира обвиненията срещу бившия шеф на предизборната си кампания Пол Манафорт. Той направи това по познатия за него начин - с коментар в профила си в \"Туитър\".По думите му, обвиненията са отпреди години, когато Манафорт не е бил част от екипа му. Тръмп използва възможността още веднъж да \"удари\" бившия си съперник за Белия дом Хилъри Клинтън, като попита защо тя не е разследвана. Припомняме, че тази сутрин на Пол Манафорт и на бившия му бизнес партньор Рик Гейтс беше наредено да се предадат на ФБР.Бяха им повдигнати 12 обвинения, включително заговор срещу САЩ, заговор за пране на пари и нарушаване на федералните закони за. Те са първите обвинени във връзка с руската афера.\"Уолстрийт джърнъл\" писа, че Пол Манафорт е започнал да работи за руската страна още през 2004 г. Това е продължило до 2015 г., а през 2016 г. Манафорт оглави щаба на Тръмп.През август 2016 г. той беше принуден да подаде оставка заради разкритията по руската афера. Една от конкретните причини беше информацията, че между 2007 г. и 2012 г. е получил от бившия президент на Украйна Виктор Янукович и неговата Партия на регионите над 12 милиона долара.В продължение на около пет месеца до август 2016 г. Манафорт помагаше на Тръмп в предизборната му кампания.Междувременно, бившият външнополитически съветник от предизборния щаб на Доналд Тръмп Джордж Пападопулос се призна за виновен, че е направил лъжливи изявления пред агенти на ФБР във връзка с \"мръсотия\", която му е била предложена за Хилари Клинтън от неофициален представител (жена) на Русия в началото на 2016 г., която му била представена като роднина на руския президент Владимир Путин. ", "date": "2017.10.30", "title": "Обвиненията срещу Манафорт са отпреди години, твърди Тръмп "}
{"url": "https://news.bg/economics/pokazatelyat-na-biznes-klimata-u-nas-spada-s-blizo-2.html", "text": "Неблагоприятна е стопанската конюнктура за този месец сочат данни на НСИ. Общият показател на бизнес климата намалява с 1.8 пункта спрямо нивото си от септември в резултат на понижените очаквания на стопанските ръководители от всички наблюдавани сектори - промишленост, строителство, търговия на дребно и услуги.Съставният показател \"бизнес климат в промишлеността\" спада с 2.8 пункта в сравнение с предходния месец, което се дължи главно на резервираните очаквания на промишлените предприемачи за бизнес състоянието на предприятията през следващите шест месеца.Средното натоварване на мощностите от юли до октомври нараства с 0.8 пункта и достига 75.5%, като с оглед на очакваното търсене през следващите месеци се предвижда излишък от мощности.Несигурната икономическа среда и недостигът на работна сила остават основните пречки за развитието на бизнеса, посочени съответно от 47.2 и 29.8% от предприятията. По отношение на продажните цени в промишлеността преобладаващите очаквания на мениджърите са те да останат без промяна през следващите три месеца .През октомври съставният показател \"бизнес климат в строителството\" намалява с 1.6 пункта в резултат на по-неблагоприятните очаквания на строителните предприемачи.Относно продажните цени в строителството мениджърите не предвиждат промяна през следващите три месеца.Съставният показател \"бизнес климат в търговията на дребно\" се понижава с 1.1 пункта спрямо септември заради влошените очаквания на търговците на дребно за бизнес състоянието на предприятията през следващите шест месеца.Регистрирани са известни очаквания за увеличение на продажните цени.През октомври в резултат на по-неблагоприятните очаквания на мениджърите за бизнес състоянието на предприятията през следващите шест месеца съставният показател \"бизнес климат в сектора на услугите\" намалява с 0.6 пункта. Същевременно мненията им относно търсенето на услуги през следващите три месеца бележат леко подобрение. Конкуренцията в бранша и несигурната икономическа среда продължават да бъдат основните пречки за дейността в сектора според резултатите от анкетата. Относно продажните цени очакванията на мениджърите са те да останат без промяна през следващите три месеца.", "date": "2017.10.30", "title": "Показателят на бизнес климата у нас спада с близо 2%"}
{"url": "https://news.bg/int-politics/putin-se-obyavi-sreshtu-represiite-ot-minaloto.html", "text": "Срещу репресиите от миналото се обяви руският президент Владимир Путин, предаде АП.Те не могат да бъдат оправдани, но нашата задача е да направим така, че да не бъдат забравени, настоя държавният глава. Той направи това изявление на церемония в Москва, по време на която бе открит Мемориалът на жертвите на политическите репресии. По думите му, случилото се тогава е трагедия, белязала народа му така, че и днес се усещат последствията.  каза още той.Това негово изявление е най-острото осъждане на съветската епоха от Путин досега, отбелязва агенцията. Държавният глава бе възприел по-предпазлив подход, като се съсредоточваше повече върху постиженията, отколкото върху престъпленията на комунизма. ", "date": "2017.10.30", "title": "Путин се обяви срещу репресиите от миналото "}
{"url": "https://news.bg/crime/19-godini-se-e-tochilo-delo-za-izmama-ustanoviha-v-inspektorata-na-vss.html", "text": "19 години, 2 месеца и 10 дни се е точило дело за документна измама. Това показа проверка на Инспектората на ВСС, предизвикана от 111 заявления на граждани за . Проверката е направена в периода 1 юли - 30 септември 2017 г., съобщиха от Инспектората на ВСС.79 от заявленията за забавяне според Закона за съдебната власт (ЗСВ) са основателни. От тях 40 са по наказателни дела, а 39 са по граждански, търговски и административни дела.Производството, продължило 19 години, 2 месеца и 10 дни, е за получаване на възстановен ДДС чрез използване на фалшив документ като документната измама е в особено големи размери.Делото е сложно, признават от ИВСС. По него са с обвиняеми 19 души, а свидетелите са над 60. Събрани са значителен обем писмени доказателства със счетоводен, данъчен, митнически, фирмен и търговски характер.Досъдебното производство е продължило 6 години и 2 месеца. Делото е връщано пет пъти от прокурора на разследващите органи за извършване на допълнителни процесуално-следствени действия или за отстраняване на допуснати съществени процесуални нарушения, ограничаващи правото на защита на обвиняемите.Като друга причина за бавното правораздаване по това дело инспекторите са установили, че процесуално-следствени действия не са извършвани ритмично, последователно и в установените срокове. При третото връщане на делото през април 2003 г. прокурорът е изискал разследващите да представят в 10-дневен срок за предварителното производство. Четири месеца по-късно водещият следовател е отстранен, а делото е иззето и предадено за разследване на директора на Окръжната следствена служба в Благоевград.Забавяния има и във фазата на съдебното производство. 5 години, 10 месеца и 28 дни е продължило производството пред първоинстанционния съд (Окръжен съд - Благоевград). От насрочените общо 27 съдебни заседания са проведени само 11. Постановената в това производство присъда е отменена изцяло от въззивната инстанция (Апелативен съд - София) и делото е върнато за ново разглеждане от друг състав на първоинстанционния съд, като така съдебната фаза по делото е започнала отначало.През 2011 г. същото съдебно производство е прекратено в Окръжен съд - Благоевград и делото е изпратено на Софийския окръжен съд. Там производството е продължило 2 години, 2 месеца и 18 дни. Мотивите на постановената присъда са изготвени 4 месеца след срока от НПК.Въззивният съд (Апелативен съд - София) е постановил решение 9 месеца след изтичане на установения в от НПК срок.Подробности за проверката на ИВСС от 1 юли - 30 септември 2017 г. може да бъде открита на интернет страницата на ИВСС http://www.inspectoratvss.bg/bg/page/16.По информация от Министерството на правосъдието за този период са сключени 70 споразумения, по които общата изплатена сума за обезщетения е 204 400 лв. Максималният размер на обезщетението, предвиден в ЗСВ, е 10 000 лв.", "date": "2017.10.30", "title": "19 години се е точило дело за измама, установиха в Инспектората на ВСС"}
{"url": "https://news.bg/int-politics/nato-poema-kontrola-nad-vazdushnoto-prostranstvo-na-cherna-gora.html", "text": "НАТО ще контролира въздушното пространство на Черна гора. Това стана ясно от изявление на черногорския министър на отбраната Предраг Бошкович, цитиран от АП. По думите му, Гърция и Италия като страни-членки ще се заемат с тази мисия, както са го правили много години. Предстои подписването на споразумение с тях. Това няма да струва нищо на страната. Тази въздушна полиция, според министъра, е най-добрата възможност да защитим страната си.  Черна гора е най-новият член на Алианса - от юни тази година. Това стана факт въпреки възраженията на Русия. След отделянето си от Сърбия през 2006 година, Черна гора остана без бойни самолети. Членството струва на Подгорица 475 000 евро годишно и това е по-евтина система за защита, според министъра.", "date": "2017.10.30", "title": "НАТО поема контрола над въздушното пространство на Черна гора "}
{"url": "https://news.bg/regions/otvoriha-tri-tsenovi-oferti-za-obshtestvenata-porachka-za-tunela-na-pat-blagoevgrad-kresna.html", "text": "Три са отворените ценови оферти за ремонта на тунела при 388-ми км на път I-1 Благоевград - Кресна. Офертите са за възлагане на обществена поръчка за извършване на проучвателно-проектантски работи и строителство на тунела при км 388+897 (\"Кривия\") на път I-1 /Е 79/ София - Кулата.Общата дължина на съоръжението е 343 м. Участниците, чиито ценови предложения са отворени са:Бъдещият изпълнител ще извърши геотехническо обследване на съоръжението, ще изготви технически проект и ще изпълни основен ремонт на тунела при километър 388+897 на път I-1 (Е 79) София - Кулата в Кресненското дефиле.Планувано е подновяване на отводнителната система и хидроизолацията на тунела. Ще бъдат пребоядисани и тунелните стени, ще се поднови светофарната уредба и ще се смени осветлението.Индикативната стойност на поръчката е 2 940 380 лв. без ДДС, а срокът за изпълнение е 420 дни. Предвидените дейности ще се финансират от бюджета на Агенция \"Пътна инфраструктура\".", "date": "2017.10.30", "title": "Отвориха три ценови оферти за обществената поръчка за тунела на път Благоевград-Кресна"}
{"url": "https://news.bg/regions/voenni-moryatsi-pomagat-na-postradalite-ot-navodnenieto-v-burgas.html", "text": "Военни матроси продължават да помагат на пострадалите от наводнението в Бургаска област през миналата седмица, съобщиха от ВМС.Военните моряци основно почистват най-тежко пострадалите от наводненията домове и пътища в село Равнец.В понеделник освен военнослужещи от Флотилия бойни и спомагателни кораби на Вонноморските сили в помощ на хората се включиха и военнослужещи от Черноморец и Братово. Те действат в района на село Полски извор. Военните от военно формирование в Бургас помагат на хората в района на село Ливада.Усилията, които военнослужещите полагат са в знак на съпричастност към пострадалите от бедствието семейства и още веднъж показват готовността и решимостта на хората под пагон за оказване на своевременна помощ на населението в най-трудните моменти, съобщават от щаба на ВМС.", "date": "2017.10.30", "title": "Военни моряци помагат на пострадалите от наводнението в Бургас"}
{"url": "https://news.bg/int-politics/bahreyn-osadi-19-dushi-kato-shpioni-na-iran.html", "text": "Съд в Бахрейн осъди 19 души по обвинения, че са шпиони на Иран, предаде The New Arab. Всички те са мюсюлмани шиити. Деветима от тях получиха доживотни присъди, а останалите -  между 10 и 15 години затвор. Петнайсет от тях се лишават от бахрейско гражданство. Мюсюлмани шиити често са обвинявани, че стоят зад терористични актове в Бахрейн. Бахрейнското правителство обвинява Ислямската република в опити да дестабилизира страната им.Там е разположен Пети флот на американските военноморски сили.", "date": "2017.10.30", "title": "Бахрейн осъди 19 души като шпиони на Иран "}
{"url": "https://news.bg/int-politics/makron-podpisa-protivorechiv-antiteroristichen-zakon.html", "text": "Френският президент Еманюел Макрон подписа днес противоречив антитерористичен закон, предаде АФП.Той дава извънредни права на органите на реда да претърсват жилища, затварят религиозни храмове и ограничават движението на заподозрени за тероризъм лица. Мерките заменят действащото от 2015 година насам извънредно положение, което няколко пъти бе удължавано. То ще бъде официално отменено на 1 ноември. Новите мерки вече бяха одобрени от парламента. Самият Макрон припомни, че законът е бил приет след дебат и след 2 години може да бъде преосмислен. Правозащитни организации обаче изразиха тревога, че малцинствени групи, сред които мюсюлманите или бежанците, могат да попаднат под ударите на закона, защото са различни. При серия терористични атаки в страната от 2015 година насам загинаха повече от 240 души. ", "date": "2017.10.30", "title": "Макрон подписа противоречив антитерористичен закон "}
{"url": "https://news.bg/politics/ms-otpusna-1-mln-leva-za-remont-na-kashti-i-patishta-v-burgas-i-kameno.html", "text": "С правителствено решение е отпуснат 1 млн. лева за възстановяване на общините , съобщиха от Министерския съвет след извънредното заседание на кабинета \"Борисов-3\". Парите са от резерва за непредвидени и неотложни разходи по Закона за държавния бюджет.Припомняме, двете общини пострадаха най-тежко от  т. г., когато наводнението отне живота на трима души, а една жена е в неизвестност пети ден.На община Камено се предоставят 600 000 лв., а на община Бургас - 400 000 лв., за разчистване на пътната мрежа, речните легла и деретата от наноси и дървесна маса. Парите са и за спешен ремонт на повредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии.По време на същото заседание бе решено да се обособят и временни площадки за депониране на отпадъци в Бургаска област.Това е една от мерките, необходими за премахването на опасностите за човешкото здраве и околната среда след бедственото положение в Бургас.Според правителственото решение: \"Нанесените щети, поради които експлоатацията на регионалната система за управление на отпадъците от девет общини в момента е невъзможна, налагат спешни мерки за осигуряване на временното им съхранение до възстановяването й. С Решението, на основание на чл. 42, ал. 1 от Закона за управление на отпадъците, се определя обособяване на площадки за временно съхранение на отпадъците\".В решението на кабинета \"Борисов-3\" се указва, че до 30 ноември 2017 г. отпадъците ще се съхраняват на общинските депа в Бургас, Карнобат, Несебър и Поморие. Тези депа са с прекратена експлоатация.", "date": "2017.10.30", "title": "МС отпусна 1 млн. лева за ремонт на къщи и пътища в Бургас и Камено"}
{"url": "https://news.bg/bulgaria/mestan-iska-priznavane-na-turskoto-maltsinstvo.html", "text": "ДОСТ - партията на Лютви Местан иска признаване на турско национално малцинство в България.\"Да. Искам го на същото човешко, морално и политическо основание, на което поискахме статут на национално малцинство за българите в Албания. Противното е двоен стандарт, имитация на демокрация и възраждане на тоталитарни рецидиви под формата на войнстващ национализъм, открито \"аплодиран\" с прякото участие на крайните националисти във властта\".Това се посочва в отворено писмо от ДОСТ, в което се заявява, че партията няма да замълчи по тази тема, въпреки че е наясно какъв \"силен антидемократичен, националистически \"вой\": \"Ужас! Местан иска статут на национално малцинство\", ще стане.Отвореното писмо е написано от името на партията, въпреки че по средата на текста се забелязва преминаване към лични форми.Основният аргумент, на който от ДОСТ се опират, е неотдавнашното признаване на българско национално малцинство в Албания.\"В Албания 50 000 българи са национално малцинство, а близо милион турци в България какви сме\", пита Местан. От ДОСТ припомнят, че както Албания, така и България са подписали подписали и ратифицирали Рамковата конвенция за защита на националните малцинства (РКЗНМ) на Съвета на Европа, като България стори това на 18.02.1999 г. със Закон, приет от 38-то НС. Дотук с приликите.\"За разлика от България обаче, Албания не само ратифицира Конвенцията, но и признава факта на съществуване на национални малцинства върху своята територия. Прави го със специален Закон за малцинствата. Съгласно този Закон, гласуван на 19.10.2017 г., албанският Парламент поименно изброява 9 малцинства, сред които е и българското национално малцинство в Албания.Според ДОСТ подходът в политиката на България далеч не е така последователен, а по-скоро е имитационен.Дори и в самата Конституция се говори за етническа принадлежност, за етнически и религиозни различия, но българският законодател категорично им отказва статут на малцинство.\"Това е класически арогантна политика на двойни стандарти. 50 000 българи в Албания имат статут на национално малцинство, а например близо един милион турци в България не са! Какво сме тогава ?!... Просто лица с различна етническа, религиозна и културна принадлежност. Какво още е необходимо, за да придобият тези различия качествения, юридически статут на малцинство? Отговор няма ... Или отговорът е още по-циничен - просто не ви признаваме ...Но отговорът така или иначе предстои ... \", категорично заявява Местан, убеден, че отричането или премълчаването (по \"ината\" на законодателя) на един факт не отменя самия факт - както обективния факт със съществуването на едно малцинство.\"Отричането, законовото непризнаване на статута ни обаче съвсем не е безобидно. То е в основата на проявите на дискриминационно отношение, на все по-зле прикриваната дискриминационна политика, което намира материален израз в непрекъснато налаганите ми глоби за ползване на майчин език и в неосъществената по европейски стандарти интеграция\", се посочва в отвореното писмо.Затова Местан съветва , които с основание се гордеят с успеха на българите в Албания, с 3000 подписа убедили албанския законодател, че ги има, да погледнат и в собствения си двор.В него, наред с българите, живеят близо милион турци, стотици хиляди роми, десетки хиляди арменци и прочие представители на малцинства, симетрично на очакванията за българите в другите държави (Албания, Сърбия, Македония, Украйна, Молдова, Румъния, Унгария, Чехия и др.), също заслужават своето юридическо признаване по европейски.Това, според Лютви Местан, се отнася и за Президента, който с охота говорел за българското национално малцинство в щата Илинойс (Чикаго).ДОСТ няма да замълчи по тази тема, защото мълчанието е съучастие. ", "date": "2017.10.30", "title": "Местан иска признаване на турското малцинство "}
{"url": "https://news.bg/education/s-624-mln-lv-pravyat-po-zdravoslovna-uchilishtnata-sreda.html", "text": "Двама министри заедно в подкрепа на професионалните училища. 144 български школа ще станат по-модерни с подкрепата на евросредствата. Просветният министър Красимир Вълчев и на регионалното развитие Николай Нанков представиха проект за подкрепа на 102 гимназии под опеката на МОН и 42 общински учебно заведения.624 милиона лева има за периода 2014-2020 по програмата за регионите в растеж. От тях не малка част отиват за нова модерна учебна среда. Сега ще се инвестира усилено в професионалните гимназии. 74 общини ще могат да усвоят тези пари.МОН, МК, ММС ще разполагат с тези средства за проекти по модернизиране на българските школа. Ще се създаде здравословна учебна среда за подрастващите, стана ясно от думите на Нанков. Вече има подписани договори със 17 общини. В ход са още 16 проекта за ремонт на училища и детски градини. 14 милиона лева ще получи културното ведомство за училищата по изкуства. Имаме 16 пъти по-голям ресурс спрямо 2007-2013, доволен е строителният министър.Още от следващата година ще стартират строително-ремонтните дейности, очаква Нанков. По специална методика са оценени школата, които ще получат европари. Училищата са оценени спрямо обществената възвращаемост, обясни и ресорният министър Красимир Вълчев. По този начин парите щели да отиват при повече ученици, според него.Ще се ремонтират учебни корпуси, общежитията към гимназиите, лабораториите, кабинетите. Ще се подмени Ел и ВиК инсталациите. Ще се инвестира в спортна инфраструктура. Някои от училищата ще получат нови физкултурни салони, други ще ремонтират действащите спортни обекти. Над 200 оферти трябва да се оценят.Договорите за инженеринг трябва да бъдат сключени в първата половина на следващата година. Ремонтите пък трябва да приключат в периода май-септември, стана ясно още от думите на министър Вълчев. Рискове има, има и липса на административен капацитет, така той отговори на въпроса дали ведомството ще се справи с проектите.Министърът на образованието Красимир Вълчев е доволен от междуинституционалния механизъм за връщане на децата в училище. Той високо оценява работата по механизма. Очевидно това е подходът, сподели Вълчев. Трябва да се работи съвместно, активно, допълни министърът. По-ефективна работа на информационната система очаква той. Над 17 000 деца са записани тази годни, за разлика от миналата. Все пак министърът призна, че този резултат не е само заради мярката. Работата по механизма продължава, подчерта Вълчев.Всяка година имаме отпадане спрямо предходната, отчете той. Отпадането на децата от училище било по-изявено в уязвимите групи и сред малцинствата. За част от децата има културни задръжки да учат в друго населено място, каза министър Вълчев. Някои деца се чувствали длъжни да са по-добре обути и облечени в училище, но нямали средства.", "date": "2017.10.30", "title": "С 624 млн. лв правят по-здравословна училищната среда"}
{"url": "https://news.bg/world/armiyata-na-izrael-unishtozhi-tunel-ot-gaza-do-evreyskata-teritoriya.html", "text": "Армията на Израел бомбардира тунел, прокопан от Ивицата Газа до израелската територия, близо до кибуца Кисуфим, пише вестник \"Аарец\".Палестински източници в Газа потвърдиха, че ВВС на Израел са извършили атаката.Израелската армия пояснява, че недовършеният тунел достига до израелската територия в близост до оградата с Ивицата Газа.Той е открит в район, където оградата е именно с цел да спира прокопаването на подобни тунели.Говорител на армията поясни, че тунелът е \"грубо нарушение на израелския суверенитет\", което е довело и до военен отговор.Той добави, че армията е била наясно с посоката на тунела и вярва, че не е представлявал непосредствена заплаха. Но след разисквания е решено да бъде унищожен.Според армията палестинската групировка \"Хамас\" е отговорна.Говорителят добави, че Израел не търси военен конфликт с Газа.", "date": "2017.10.30", "title": "Армията на Израел унищожи тунел от Газа до еврейската територия"}
{"url": "https://news.bg/crime/signal-za-bomba-zatvori-sada-v-blagoevgrad-1.html", "text": "За поставено взривно устройство в Съдебната палата в Благоевград сигнализираха в полицията, съобщава \"24 часа\". Сигналът за бомба е подаден на спешния номер 112 от уличен телефон.Всички магистрати, служители и посетители на съда са евакуирани. Властите проверяват сградата за поставено взривно устройство.Сградата е запечатана за цяло денонощие, но няма да се отлагат насрочените съдебни заседания. Те са пренасочени в сградата на следствието и на Административния съд, коментира пред медията председателят на Окръжния съд Катя Бельова", "date": "2017.10.30", "title": "Сигнал за бомба затвори съда в Благоевград"}
{"url": "https://news.bg/crime/sgs-othvarli-genika-mihaylova-za-administrativen-rakovoditel.html", "text": "Общото събрание на Софийски градски съд не прие предложението на съдии от СГС, съдия Геника Михайлова да бъде предложена на Съдийската колегия на ВСС за административен ръководител на СГС.Кандидатурата на съдия Михайлова бе издигната от трима съдии, които се мотивираха, че тя е диалогичен човек, който си отстоява мнението и има силно чувство за справедливост.За съдия Михайлова гласуваха 29 съдии, 11 бяха против, а 30 се въздържаха. На Общото събрание бяха издигнати и кандидатурите на съдия Десислава Попколева и съдия Владимир Вълков, но те не дадоха съгласие.", "date": "2017.10.30", "title": "СГС отхвърли Геника Михайлова за административен ръководител"}
{"url": "https://news.bg/society/gabrovo-stava-tvorcheski-grad-na-zanayatite-pod-egidata-na-yunesko.html", "text": "ЮНЕСКО обяви Габрово за творчески град на занаятите под егидата на организацията. Това решение взе днес генералният директор на ЮНЕСКО Ирина Бокова.С това решение Габрово става вторият български град след София, чийто културен потенциал е оценен много високо от световната организация.Освен за Габрово, беше взето решението за нов шестгодишен договор за продължаване на работата на Регионалния център на ЮНЕСКО в София.Горд съм,че културното наследство на България е високо оценено в ЮНЕСКО. Това заяви в Париж председателят на парламентарната Комисия по културата и медиите Вежди Рашидов. Той изказа благодарността си към Бокова за взетите важни решения за България, освен това Рашидов я поздрави за двата й успешни мандата начело на ЮНЕСКО.Визитата на Рашидов във Франция е по повод участие в Генералната конференция на 39-тата сесия на световната организация. Една от основните теми на форума е опазването на културното наследство. По време на престоя си Вежди Рашидов има срещи и във френския Сенат.", "date": "2017.10.30", "title": "Габрово става творчески град на занаятите под егидата на ЮНЕСКО"}
{"url": "https://news.bg/comments/kataluniya-boleznen-test-za-evropa.html", "text": "Парламентът на Каталуния обяви независимост, в отговор испанското правителство анулира нейната автономия. Разривът между Мадрид и Барселона е по-дълбок от всякога. Испания и Европа са изправени пред огромно предизвикателство, което доскоро изглеждаше немислимо.А защо немислимо? Защото след падането на комунистическите режими в края на 80-те и началото на 90-те години на миналия век, преначертаване на граници се случи само в \"нашата\" част на Европа. Разпаднаха се Съветският съюз, Югославската федерация и Чехословакия. Появиха се нови държави, а отделно от тях и непризнати почти от никого сепаратистки републики (Нагорни Карабах, Абхазия, Южна Осетия, Приднестровието, дълго време и Косово беше със спорен статут). В едни случаи отделянето бе доброволно (Словакия от Чехия), при други се стигна до мирна съпротива (балтийските държави), но на много места пламнаха войни. Процесът започна през 90-те години, продължи и в началото на настоящия век (Черна гора, Косово), за да се стигне до конфликтите в Грузия (2008) и Украйна (2014).Всичко това обаче се случваше в региони като Балканите, Кавказ и други зони на постсъветското пространство. Региони, които се възприемат повече или по-малко като изостанала периферия на Европа (бивша Чехословакия и Прибалтика са изключения). Докато сега е поразена една от водещите държави на Стария континент.Досега някак си се приемаше, че такива конфликти съпътстват общества в преход, които имат да наваксват изоставането си от европейските тенденции и като че ли това е една от възможните \"грешки на растежа\". Да, ама се оказва, че сега Европа е застрашена в сърцевината си.Вече писах, че  нарушаване на териториалната цялост на Испания. Логично, първите реакции са в подкрепа на Мадрид. Само че не бива да се остава само с декларации. Все още не е ясно как ще се развие конфликтът, но не е изключено да се стигне и до кървави сблъсъци.А Европейският съюз напоследък често е пасивен в кризисни ситуации - допусна анексията на Крим, \"проспа\" конфликта в Сирия и позволи на ислямския свят да извърши на европейска територия военен десант, маскиран като \"бежанска вълна\". А ако проблее и едно отцепване на Каталуния, престижът му ще пострада неимоверно. Затова териториалната цялост на Испания трябва да бъде запазена, без значение с какви средства. Още повече, в самата Каталуния обществото изобщо не стои единно зад сепаратистите.В случай, че каталунските иредентисти извоюват независимост, това може да повлече крак и за други. На първо място щотландците, които са разочаровани от Брекзит и търсят начин за оставане в ЕС. Като нищо процесът може да увлече и Уелс, тогава пък вече нищо не може да спре Ълстър (Северна Ирландия) да премине към Дъблин. А сътресения в две големи европейски държави вече идва твърде много. Да, Великобритания е с единия крак извън Евросъюза, но това в никакъв случай не означава, че е извън европейската (наричана още евроатлантическа) християнска цивилизация. Трябва ли да се допуска враговете на нашата цивилизация да потриват доволно ръце?Сецесионната тенденция обаче едва ли би спряла само дотам. Италия е тежко разделена на Север и Юг, във Фландрия има напъни за отцепване от Белгия, а да не забравяме и баските в самата Испания. При такъв сценарий може да се очаква дори отцепване на Бавария от Германия - нещо, което сега звучи като твърде свободна фантазия. Но като се замислим колко бързо ескалира ситуацията в Каталуния, можем да очакваме какво ли не.Няма да бъде изненада, ако в близко бъдеще Европа се изправи пред ситуация, аналогична на \"Пролетта на народите\" (1848-1849). И ако тогавашните консервативни елити са потушили успешно онази революция, то днешните доминиращо либерални европейски елити не вдъхват особено доверие. И нищо чудно да се окажем в една по-разпокъсана и раздробена Европа, с един Европейски съюз, съставен от повече държави-членки, респективно, с още по-тромави и затормозени институции. Научна фантастика? По-скоро филм на ужасите...И всичко това не в периферията, а в сърцевината на Европа. Истинска манна небесна за всякакви евроскептици, платени плювачи и \"полезни идиоти\" на нашите врагове - и от изток, и от югоизток, и от още по на югоизток.Къде е България в тази ситуация? Министерство на външните работи вече обяви, че зачита конституционния ред и подкрепя териториалната цялост на Кралство Испания. Позиция изключително адекватна и изключително навременна, пред вид факта, че вероятно най-многобройната българска колония зад граница (по неофициални данни към 350 хил. души) се намира именно там. И немалка част от нея пребивава в Каталуния. Което задължава българското правителство да участва активно в усилията за решаване на проблема.Този казус обаче трябва да се превърне в сигнална лампичка за българския държавен елит, за нашите политици, администрация и служби за сигурност. Десетилетия наред изглеждаше, че ако в Испания се появи подобен проблем, той ще дойде най-вероятно от Баската автономна област. В действителност дойде от Каталуния и то доста неочаквано. А щом службите на солидна държава като Испания могат да подценят опасност от такъв калибър, значи това може да се случи навсякъде другаде. Например, у нас.Крайно време е нашите управляващи да наредят на нашите служби започване на сериозни анализи и наблюдения относно потенциалната опасност някой някъде из краищата на България да размътва главите на български граждани и да подготвя почвата за сепаратизъм (без значение на какви основания). И ако такива наченки бъдат открити, срещу извършителите им трябва да се действа сурово и безкомпромисно.По всичко личи, че към настоящия момент Мадрид отдавна е изпуснал възможностите за тихо елиминиране на каталунския сепаратизъм. И сега му се налага да го прави шумно и болезнено. Затова още отсега трябва да се вземат мерки да не се допусне един ден и София да се озове в положението на Мадрид.", "date": "2017.10.30", "title": "Каталуния - болезнен тест за Европа"}
{"url": "https://news.bg/int-politics/zhp-liniya-svarza-azerbaydzhan-turtsiya-i-gruziya-zaobikalya-rusiya.html", "text": "Държавните ръководители на Азербайджан, Турция и Грузия \"срязаха лентичката\" на 826-километрова железопътна линия, свързваща трите страни, създавайки товарна и пътническа жп връзка между Европа и Китай, която заобикаля Русия, съобщава \"Ройтерс\".Линията, която включва 105 км ново жп трасе, ще има капацитет да транспортира 1 млн. пътници и 5 млн. тона товари.Трите страни са свързани с петролопровода Баку-Тбилиси-Джейхан и газопровода Баку-Тбилиси-Ерзурум, но търговските връзки между Турция и региона на Кавказ са ограничени. Новата жп линия Баку-Тбилиси-Карс обещава да осигури икономически тласък на региона.\"Баку-Тбилиси-Карс е част от големия Път на коприната и е важно, че реализираме този проект, използвайки наши собствени средства\", изтъкна турският президент Реджеп Тайип Ердоган по време на церемонията по откриването на обекта, на която присъстваха също президентът на Азербайджан Илхам Алиев и премиерът на Грузия Гиорги Квирикашвили.Тръгвайки от Баку, столицата на Азербайджан, влаковете ще спират в грузинската столица Тбилиси, ще преминават през съоръженията за промяна на ширината на линията в грузинския град Ахалкалаки и ще приключват пътуването си в турския град Карс.Общата стойност на проекта е нараснала до повече от 1 млрд. долара от първоначалната оценка от около 400 млн. долара. По-голямата част от това финансиране е дошло от държавния петролен фонд на Азербайджан.Жп връзката между Азербайджан и Грузия беше модернизирана по проекта, който стартира през 2007 г. Неговото завършване беше отлагано няколко пъти от 2011 г. насам.\"Няколко европейски страни изразиха интерес към този проект и Азербайджан е в разговори с тях\", посочи Алиев, добавяйки, че Казахстан и други страни от Централна Азия са заинтересовани да транспортират стоките си чрез линията Баку-Тбилиси-Карс.Новата връзка ще намали времето за пътуване между Китай и Европа на около 15 дни, което е повече от два пъти по-бързо в сравнение с морския маршрут при по-малко от половината от цената на самолетния транспорт.Влаковете могат да отпътуват от градове в Китай, влизат в Казахстан през пътя Хоргос, да бъдат транспортирани през Каспийско море с ферибот до новото пристанище на Баку и след това да бъдат натоварени директно на жп линията Баку-Тбилиси-Карс и да се отправят към Европа.", "date": "2017.10.30", "title": "ЖП линия свърза Азербайджан, Турция и Грузия, заобикаля Русия "}
{"url": "https://news.bg/regions/postradalite-ot-poroite-v-burgasko-poluchavat-ednokratna-pomosht-do-kraya-na-sedmitsata.html", "text": "До края на седмицата пострадалите от пороите в Бургас и Камено получават еднократна парична помощ. В размер до 325 лв. еднократна помощ ще получат всички нуждаещи се от селата Равнец, Братово и квартал Горно Езерово в община Бургас и селата Полски извор, Ливада, Черни връх, Тръстиково и Трояново в община Камено. В тези населени места продължава извършването на социални анкети и обработването на заявленията.Помощта се отпуска на лица и семейства по настоящ адрес, на който се извършва и социалната анкета. Право на помощ имат собствениците на законно построени и единствени жилища или хора, които имат учредено вещно право на ползване на тези жилища. За едно и също жилище не може да бъде отпускана повече от една възстановителна помощ.Еднократната финансова помощ в размер до 325 лв. ще бъде отпусната в спешен порядък - до края на тази седмица - 3 ноември, на всички пострадали, за които има необходимост от покриване на инцидентно възникнали нужди и щети.Социалните работници от дирекциите \"Социално подпомагане\" в Айтос и Бургас работиха извънредно през почивните дни и обработиха първите 86 от общо 112 приети досега заявления за подпомагане с еднократна помощ на пострадалите от наводненията в Бургаска област.", "date": "2017.10.30", "title": "Пострадалите от пороите в бургаско получават еднократна помощ до края на седмицата"}
{"url": "https://news.bg/politics/ms-dava-1-mln-lv-za-remont-na-varnenskiya-stadion-spartak.html", "text": "Министерският съвет стартира процедурата по отпускане на 1 млн. лева от държавния бюджет за изграждане на нов футболен терен, съблекални и трибуни на стадион \"Спартак\" във Варна. Проблемът с базата е изложен на среща на ръководството на ФК \"Спартак\" Варна и представители на фен клуба с премиера Бойко Борисов. Кметът на Варна Иван Портних, който участваше на срещата каза, че на следващото заседание на Общинския съвет на Варна ще се разгледа предложение за връщане на имотите в собственост на общината. Той пое ангажимент, че при положително гласуване от Общинския съвет, Общината ще предостави Стадион \"Спартак\" и прилежащите му спортни съоръжения за ползване на клуба. За цялостното реновиране на базата са необходими 1 млн. лева.Премиерът Бойко Борисов пое ангажимент отпускането на сумата да бъде разгледано на заседание на Министерския съвет. На разговорите присъстваха министърът на финансите Владислав Горанов и министърът на младежта и спорта Красен Кралев.\"Имаме готовност да стартираме изготвянето на проект за възстановяване на тревното покритие на стадиона и ще направим всичко необходимо, за да може отборът да се завърне у дома\", увери спортният министър Красен Кралев.Ремонтът на спортния обект може да бъде извършен от Министерството на младежта и спорта като целта е това да стане преди 28 август 2018 г. - денят, в който се честват 100 години от основаването на варненския футболен клуб.", "date": "2017.10.30", "title": "МС дава 1 млн. лв. за ремонт на Варненския стадион \"Спартак\""}
{"url": "https://news.bg/int-politics/eksshefat-na-predizborniya-shtab-na-tramp-obvinen-za-zagovor-sreshtu-sasht.html", "text": "На Пол Манафорт, който е бивш шеф на предизборния щаб на американския президент Доналд Тръмп, и неговия бизнес партньор Рик Гейтс са им били повдигнати от федерално голямо жури 12 обвинения, включително заговор срещу САЩ, заговор за пране на пари и нарушаване на федералните закони за лобиране и банкиране. Това обяви специалният прокурор Робърт Мюлър, цитиран от \"Ройтерс\".\"Обвинителният акт съдържа 12 обвинения: заговор срещу САЩ, заговор за пране на пари, нерегистриран агент на чуждестранен ръководител, лъжливи и подвеждащи изявления по Закона за регистриране на чуждестранни агенти, фалшиви изявления и 7 обвинения за непредоставяне на отчети за чуждестранни банкови и финансови сметки\", уточни Мюлър.Това са първите обвинения във връзка с разследването на американските власти за възможна намеса на Русия в американските президентски избори през 2016 г. Това е драматичен обрат в разследването, което се води под ръководството на специалния прокурор Робърт Мюлър.Федерално голямо жури одобри обвинението в петък.Разследването на руската сага хвърли сянка върху 9-месечното управление на Тръмп и засили разрива между републиканците и демократите.Американските специални служби заключиха през януари, че Русия се е намесила в изборите в опит да помогне на Тръмп да победи основния си опонент Хилари Клинтън чрез хакване и публикуване на опозоряващи имейли и разпространяване на пропаганда чрез социалните мрежи за нейното дискредитиране.Мюлър също така разследва дали хора от предизборния щаб на Тръмп са влизали в тайна колаборация с Русия за гореупоменатите действия.Тръмп отрече обвиненията за таен сговор с руснаците и нарече разследването \"лов на вещици\". Кремъл също отрече твърденията.Мюлър, който е бивш шеф на ФБР, разследва за възможни връзки между сътрудници на Тръмп и чуждестранни правителства, както и възможно пране на пари, укриване на данъци и други финансови престъпления. Той също така разследва дали Тръмп и негови сътрудници са се опитвали да възпрепятстват разследването.Мюлър беше назначен за ръководител на разследването седмица, след като Тръмп уволни бившия директор на ФБР Джеймс Коми на 9 май, който ръководеше федерално разследване за възможен таен сговор на Тръмп и хората му с Русия.", "date": "2017.10.30", "title": "Ексшефът на предизборния щаб на Тръмп обвинен за заговор срещу САЩ "}
{"url": "https://news.bg/politics/pari-za-nov-iztrebitel-i-za-korab-sa-predvideni-v-byudzhet-2018.html", "text": "Правителството одобри проекта на Закон за държавния бюджет на Република България за 2018 година, съобщиха от Министерския съвет.Приоритетните сектори са образование, отбрана и сигурност, социална и здравна политика, както и провеждането на Председателството на Съвета на ЕС през първата половина на 2018 година.Министрите одобриха и актуализираната средносрочна бюджетна прогноза за периода 2018-2020 година, която представлява мотивите към законопроекта. В прогнозата са представени средносрочните икономически перспективи и приоритети на правителството, както и основните параметри на бюджетната рамка за 2018 година.С Бюджет 2018 са осигурени пари за поддържане и развитие на националните отбранителни способности и способностите, свързани с колективната отбрана. Според вносителите на проектобюджета, са осигурени пари, включително и за придобиване на авиационна техника и на многофункционални модулни патрулни кораби. Предвижда се увеличаване на разходите за персонал, необходими за изпълнението на политиките в областта на отбраната и сигурността.Според проектобюджета за 2018 г. се планира поемането на нов вътрешен държавен дълг под формата на държавни ценни книжа (ДЦК) в размер до 1 млрд. лева. Той е за частично покриване на предстоящите погашения по дълга на обща стойност от 1,6 млрд. лв., в т.ч. 1,2 млрд. лв. падежи на държавни ценни книжа на вътрешния пазар и 0,4 млрд. лв. погашения по външни държавни заеми.Останалата част от 0,6 млрд. лв. ще бъде покрита с пари, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината. Реализирането на отрицателно нетно дългово финансиране се очаква да доведе до намаление на държавния дълг до 23,5 млрд. лева към края на 2018 г. или 22,3% от прогнозното ниво на БВП, гласи информацията от МС.При намаляващо съотношение на държавния дълг към прогнозния БВП през тригодишния период се очаква към края на 2020 г. дългът да възлезе на 23,8 млрд. лв. или 20% от БВП, което се обуславя от подобрената бюджетна позиция на страната.Според проектобюджета, се предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година.Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. нараства вноската за фонд \"Пенсии\" на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година - 560 лв.; за 2020 година - 610 лв.Същевременно отпада скалата за определяне на диференцирани минимални осигурителни доходи, съобразно облагаемия доход. Промяната в механизма ще доведе до облекчаване на администрирането на този вид доходи както за НАП, така и за задължените лица.От началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева.И през 2018 година продължава постепенното увеличаване на възрастта за пенсия - от 1 януари всяка година с по 2 месеца за жените и с по 1 месец за мъжете. Целта е жените да се пенсионират при 35 години и 10 месеца трудов стаж, а мъжете - при 38 години и 10 месеца. Това ще стане през 2020 година. Минималната възраст за пенсиониране на работещите в сектор \"Сигурност\" продължава да се увеличава с по 2 месеца до достигане на 53 години и 6 месеца през 2020 година.В приоритета за социална политика от 1 януари 2018 г. е предвидено увеличение на обезщетенията и помощите за отглеждане на дете от една до две годишна възраст и обезщетението при безработица.През 2018 г. се предвижда продължаване на финансирането на социалните услуги \"Личен асистент\", \"Социален асистент\" и \"Домашен помощник\". Според вносителите се предвиждат средства за увеличаване на броя на социалните работници, за да бъде запазен административният капацитет и нормалното функциониране на структурите към министъра на труда и социалната политика, гласи съобщението на МС.В сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК.В тази област приоритетни остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. Предвиждат се допълнителни средства за спешната медицинска помощ според приетата от Министерския съвет Концепция за развитие на системата за спешна медицинска помощ в Република България 2014-2020 г.В приходната част на бюджета, правителството цели поетапно поскъпване на акциза на цигарите до минимум 177 лв. на 1000 къса към 01 януари 2018 година.Възможностите за финансиране на публичните разходни политики са ограничени в рамките от 37,2% от БВП през 2018 г. до 35,5% от БВП през 2020 г. Общите разходи по Консолидираната фискална политика (КФП) в средносрочен план показват тенденция на намаление като процент от БВП и имат основен консолидационен принос за постигане на целите за дефицита, се казва в мотивите към проектозакона за бюджет 2018.За приоритет образование, според вносителите, се осигурява привличане на млади хора в професията. Продължава започналото през 2017 г. увеличение на възнагражденията на педагогическия персонал в системата на средното образование. Целта е да има двойно увеличение на възнагражденията до 2021 г., предвидено в управленската програма на правителството.За по-добро качеството на образованието от 2018 г. ще се промени системата на делегираните бюджети. Финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период - и от качеството на образователния процес.За периода 2018-2020 година правителството ще създава условия за икономически растеж спрямо заложените приоритети, цели и мерки в управленската програма, гласят мотивите към проектозакона за бюджета за 2018 г.Според съобщението, \"В актуализираната прогноза се запазват целите за дефицита по консолидираната фискална програма (КФП), заложени в пролетната средносрочна бюджетна прогноза за периода 2018-2020 година, съответно за 2018 и за 2019 година от 1% и 0,5% от БВП и достигане на балансирана бюджетна позиция през 2020 г., чрез придържане към плавни и премерени консолидационни стъпки в рамките на 0,4-0,5% годишно за прогнозния период\".Според прогнозата, приходната част на бюджета цели насърчаване на инвестициите чрез запазване на ниски данъци и ограничаване на данъчните измами и повишаване на макроикономическата и фискална устойчивост в дългосрочен план.В средносрочен план проектът за бюджет е с тенденция на намаление от 36,2% от БВП за 2018 г. до 35,5% от БВП през 2020 година. В средносрочен план не се предвиждат значителни промени при данъците, които са един от основните инструменти на фискалната политика.В проектобюджета са разчетени средства за реализиране на основната част от големи проекти по Оперативна програма \"Транспорт и транспортна инфраструктура\" 2014-2020 г. като лот 3.1 и лот 3.3 от автомагистрала \"Струма\", рехабилитация на железопътната инфраструктура и разширение на метрото в София. Оперативна програма \"Региони в растеж\" също се характеризира със сериозен размер на разходи за инфраструктура.В мотивите към проекта за Бюджет 2018, пише, че управлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели.Към края на първото полугодие на 2017 г. номиналният размер на държавния дълг намалява до 25 199,3 млн. лв. в сравнение с нивото от 25 751,1 млн. лв., отчетено в края на 2016 година. Към края на деветмесечието на 2017 г. номиналният размер на държавния дълг е вече на 23,5 млрд. лева. Въз основа на очакваното изпълнение на дълговите параметри към края на бюджетната година се предвижда да достигне ниво от 23,6 млрд. лв. или под прага на предвиденото в Закона за държавния бюджет за 2017 г. дългово ограничение от 23,9 млрд. лева.", "date": "2017.10.30", "title": "Пари за нов изтребител и за кораб са предвидени в Бюджет 2018 "}
{"url": "https://news.bg/regions/zam-kmet-na-plovdiv-e-otlichen-za-inovatsii-vav-viena.html", "text": "Заместник-кметът по образование и бизнес развитие на Община Пловдив - Стефан Стоянов е сред финалистите на международна класация за иновативна политика. Тазгодишните отличия ще бъдат раздадени на официална церемония във Виена.Журито на конкурса се впечатлило от програмата за \"Дигитализация на учебния процес\" чрез въвеждане на платформите G-suite for Education и Microsoft Office 365. Инициативата на пловдивския зам.-кмет е забелязана сред повече от 500 апликации от Европа.През миналата година в Пловдив започва въвеждане на облачни технологии. Проектът цели да се повиши качеството на образованието и да се премахне хартията от училищата. Общината е планувала до 2019 г. всички 54 общински училища да започнат дигитализиране на учебните си процеси. Платформите са безплатни и целят трайна дигитализация.19 са училищата, които към момента вече са се възползвали от програмата. \"Тази номинация е висока оценка за екипа на община Пловдив.\", изтъкна още зам.-кметът на Пловдив.\"Институт за иновации в политиката\", базиран във Виена, е инициатор на наградите, а конкурсът приема кандидати от целия континент. Целта на инициативата е да поощрява добрите политически практики. Предстои над 1000 европейски граждани, избрани на случен принцип, да гласуват за своя фаворит. След като гласуването приключи ще бъдат обявени наградите в деветте категории - Качество на живот, Свобода, Просперитет, Работни места, Екология, Култура, Демократичност, Човешки права и Общност.", "date": "2017.10.30", "title": "Зам.-кмет на Пловдив е отличен за иновации във Виена"}
{"url": "https://news.bg/politics/ms-optimizira-dds-oblaga-tyutyuna-za-nargile-i-namalyava-keshovite-plashtaniya.html", "text": "Министерският съвет прие проект на Закон за изменение и допълнение на Закона за данък върху добавената стойност (ЗДДС), облага тютюна за наргиле и намалява кешовите плащания. Усъвършенстват данъчното законодателство с цел отстраняване на неясноти и улесняване на практическото му прилагане.Предлагат се текстове, които изрично регламентират случаите, в които отпада задължението за извършване на годишна корекция. Прецизирани са разпоредбите, свързани с корекция на ползван данъчен кредит за недвижими имоти и с освобождаването от облагане с ДДС на доставката на \"универсална пощенска услуга\". Целта е да не се допуска по-широко тълкуване на освобождаването, предвидено в Директива 2006/112/ЕО.Допълнени са и текстовете, които квалифицират златните монети като инвестиционно злато. В законопроекта е допълнена разпоредбата за регистрация по ДДС, с която данъчно задължените лица се задължават да подадат заявление за регистрация в 7-дневен срок от датата, на която, въз основа на обема и характера на извършваната дейност, може да направи обосновано предположение, че ще достигнат облагаем оборот от 50 000 лв. или повече в рамките на текущия и следващия месец. Предложението има за цел да противодейства на лицата, които избягват регистрация по ЗДДС при извършване на облагаема дейност за определен период от годината (осъществяване на дейност в сезонни обекти в рамките на 2-3 месеца годишно), което налага и намаляването на срока за подаване на заявление за регистрация от 14 на 7 дни. Предлага се и отмяна на разпоредбата, с която се изисква обезпечение при наличие на неуредени задължения, с оглед регистрация по закона.Прецизирана е разпоредбата, предвиждаща обезпечение при доставки на течни горива, като при определени обстоятелства отпада задължението за предоставяне на обезпечения от крайните потребители - лица, които не търгуват, а само пряко потребяват течни горива.В преходните и заключителни разпоредби на законопроекта са предложени промени в Закона за акцизите и данъчните складове, Закона за пощенските услуги, Закона за тютюна, тютюневите и свързаните с тях изделия, Закона за корпоративното подоходно облагане, Закона за данъците върху доходите на физическите лица, Закона за местните данъци и такси, Закона за счетоводството и Закона за ограничаване на плащанията в брой.В Закона за акцизите и данъчните складове (ЗАДС) се допълва определението за тютюневи изделия, като в обхвата за облагане на тютюневите изделия попадат и препаратите за пушене с водна лула (наргиле), които освен тютюн или заместители на тютюна (изделия на базата на растения, билки или плодове, или изделия в твърдо състояние), съдържат и ароматизиращи сиропи.Въвежда се забрана за публикуване на обяви или съобщения в електронен вид, чрез които се предлагат за продажба акцизни стоки без бандерол и за които акцизът не е заплатен. Пощенските оператори се задължават да изискват от подателите да декларират, че изпращаните акцизни стоки или отпадъци от тютюн са с платен, начислен или обезпечен акциз, както и че същите са с бандерол, когато такъв е задължителен.Предложена е промяна във връзка с новите Правила за търговия с природен газ, които предвиждат всички лица, извършващи сделки с природен газ, да сключват договори с операторите на газопреносните и газоразпределителните мрежи за регулиране на енергийните потоци.В Закона за данъците върху доходите на физическите лица (ЗДДФЛ) се предлага от 2018 г. годишната данъчна декларация на самоосигуряващите се лица по смисъла на Кодекса за социалното осигуряване, както и декларацията по чл. 55, ал. 1, която се изготвя и подава от предприятията и самоосигуряващите се лица - платци на доходи, задължени да удържат и внасят данъци, да се подават само по електронен път.Във връзка с увеличаващия се брой данъчни декларации, подадени по електронен път и тенденцията към преминаване към електронно подаване на всички декларации и справки, свързани с облагането, отпада съществуващата в закона отстъпка от 5% върху данъка за довнасяне при подаване по електронен път на годишната данъчна декларация.За улеснение на местните физически лица при декларирането на доходи от източници в чужбина, изискването на закона за прилагане към годишната данъчна декларация на \"удостоверения\" за внесения в чужбина данък и задължителни осигурителни вноски, издадени от компетентните власти на другата държава, се заменя с изискване за прилагане на \"доказателства\".В законопроекта се предвижда местните физически лица да могат да декларират в годишната си данъчна декларация придобитите през годината, в това число и за 2017 г., необлагаеми доходи по чл. 13 от ЗДДФЛ, полученото имущество по наследство, завет и дарение, както и полученото имущество с възстановено право на собственост по реда на нормативен акт.Срокът за подаване на справката по чл. 73, ал. 1 от ЗДДФЛ, която се предоставя от предприятията и самоосигуряващите се лица - платци на доходи, за изплатените през годината доходи на физическите лица, се променя от 30 април на края на месец февруари. В Закона за ограничаване на плащанията в брой се предлага нормативно регламентираният праг за ограничаване на плащанията в брой в страната да се намали от 10 000 лв. на 5000 лв. Промяната цели намаляване на сивата икономика и е в съответствие с наложилата се практика в другите държави членки на ЕС, където прагът за плащанията в брой е в диапазон от 2000 до 3000 евро. Ограничението ще се прилага и в случаите на плащания в чуждестранна валута, когато левовата им равностойност е равна на или надвишава 5000 лв. по курса на БНБ в деня на плащането.Мярката ще стимулира текущото отразяване на паричните потоци чрез първични счетоводни документи и ще способства за минимизиране на разплащанията в брой по сделки между лицата, участници в стопанския оборот. По отношение на икономическите оператори и на гражданите не се очаква увеличение на административната тежест, съответно по отношение на администрацията не се очаква увеличение на разходите за администриране на предложената промяна.В Закона за местните данъци и такси \"специализираните ремаркета за превоз на тежки или извънгабаритни товари\" отпадат като термин в разпоредбите на чл. 55 от ЗМДТ. Предлага се всички видове ремаркета да се облагат само в състав с моторното превозно средство категория N.Електрическите превозни средства категории L5е, L6е и L7е, определени в чл. 4 от Регламент (ЕС) № 168/2013, се освобождават от данък върху превозните средства. Прецизира се заплащането на данък върху таксиметров превоз на пътници, с което се постига пълно съгласуване между Закона за автомобилните превози и ЗМДТ.В Закона за счетоводството предложените промени прецизират и допълват някои разпоредби с цел по-ясното им разбиране и прилагане в практиката. Прецизира се определението за \"нетни приходи от продажби\" и се привежда в съответствие с европейското законодателство.Уточнява се, че когато приложимата счетоводна база на предприятието са Международните счетоводни стандарти, те се прилагат в тяхната цялост, така, както са приети и без изменения. Уточнението се налага във връзка с неяснота относно прилагането на някои разпоредби от Закона за счетоводството (Директива 2013/34/ЕС), които се различават от разпоредбите на Международните счетоводни стандарти.", "date": "2017.10.30", "title": "МС оптимизира ДДС, облага тютюна за наргиле и намалява кешовите плащания "}
{"url": "https://news.bg/int-politics/vtora-zhena-se-kandidatira-za-prezidentskite-izbori-v-rusiya.html", "text": "Журналистка стана втората жена, която обявява кандидатурата си за президентските избори в Русия, изтъквайки, че искала да използва изборите, за да агитира за правата на самотните майки и деца, съобщава \"Ройтерс\".Президентските избори в Русия ще се проведат през март следващата година. Руският президент Владимир Путин се очаква да се кандидатира за пореден мандат и да спечели без никакви проблеми, но все още не е обявил плановете си.Някои опозиционери смятат, че целта на Кремъл е да \"наводни терена\" с кандидати, чието предназначение е да разсейват и забавляват, за да засилят избирателната активност и да разделят либералната опозиция.Кремъл отрича горното, твърдейки, че всеки, който отговаря на критериите, може да се кандидатира.По-рано днес 37-годишната Екатерина Гордон, която е работила като телевизионен и радиоводещ, заяви, че се кандидатира като независим президентски кандидат.По думите ѝ, тя никога не е гласувала, но е била разочарована както от либералната опозиция, така и от прокремълските политици.\"Разбрах, че всички се хранят от една и съща копаня\", изтъкна Гордон във видео, публикувано онлайн.\"Има много популистки теми... Ала има една реалност - ние сме държава на самотни майки и никого не го е грижа за тях\", изтъква тя.Тя увери, че не е съгласувала кандидатурата си с Кремъл и имала опит с подобни проблеми, пред които е изправена руската жена заради това, че била собственичка на адвокатска кантора.Друга жена кандидатка, телевизионната водеща Ксения Собчак, обяви по-рано този месец, че планира да се кандидатира за президент, предлагайки алтернатива на либералните избиратели, недоволни от управлението на Путин, макар че върху нея също падат съмнения, че е \"прокси\" на Кръмъл.Критикът на Кремъл и опозиционен лидер Алексей Навални също иска да се кандидатира, но руската централна избирателна комисия обяви, че няма право заради осъдителна присъда, която според него е политически мотивирана.", "date": "2017.10.30", "title": "Втора жена се кандидатира за президентските избори в Русия"}
{"url": "https://news.bg/world/kataluniya-tryabva-da-ostane-chast-ot-ispaniya-obyavi-madrid.html", "text": "Каталуния трябва да остане част от Испания.Това заяви испанският външен министър Алфонсо Дастис, цитиран от Ройтерс.Според него богатият регион трябва да остане в рамките на Испания, въпреки че проведе референдум, при който около 90% от участвалите гласуваха за независимост.Мадрид се надява, че насрочените за 21 декември местни избори в Каталуния ще помогнат за \"\", каза испанският топ дипломат по време на визита в Киев.Ние се надяваме и вярваме, че след тези избори Каталуния отново ще бъде същото общество като преди: открито и интегрирано, добави той.", "date": "2017.10.30", "title": "Каталуния трябва да остане част от Испания, обяви Мадрид"}
{"url": "https://news.bg/crime/politsiya-i-kucheta-pazyat-pazardzhishkata-bolnitsa-ot-300-tsigani.html", "text": "Полицията в Пазарджик е предприела засилена полицейска охрана на многопрофилната болница в града заради инцидент снощи, при който са се събрали над 300 цигани, съобщава БНР.След катастрофа на пътя между селата Братаница и Ветрен дол е възникнало напрежение. При удар в крайпътно дърво са загинали двама души, а един е тежко ранен. Веднага след като жертвите и пострадалият са били откарани в болницата, дворът ѝ се е изпълнил с разгневени техни близки и познати.Според директора на МБАЛ - Пазарджик д-р Васил Вълчев ситуацията е излязла извън контрол и е имало реална опасност за живота на лекарите.\"За две-три минути пристигат 5 полицейски коли с 25 полицая и с кучета. Не могат да овладеят ситуацията и по спешност пристига и \"Жандармерията.\" Искам да благодаря на органите на реда, които реагираха много бързо, много адекватно и бяха предотвратени всякакви усложнения, които биха могли да се получат между една огромна тълпа над 300 човека и здравните работници\", коментира д-р Вълчев.В момента обстановката е спокойна, но болницата е под полицейска охрана. Човекът, който лежи в болницата, е охраняван също от полицай.", "date": "2017.10.30", "title": "Полиция и кучета пазят Пазарджишката болница от 300 цигани"}
{"url": "https://news.bg/society/pristanishtata-v-burgas-i-varna-zatvoreni-zaradi-vyatara.html", "text": "Заради силния вятър е затворени пристанище Варна, съобщава БНР. Всички пристанища в Бургас също са затворени заради метеорологичните условия.Кметът на Бургас Димитър Николов отмени бедственото положение в общината.Във Варна скоростта на вятъра достига на пориви до 18 метра в секунда. В Бургас скоростта е била 20 метра секунда тази сутрин, но тенденцията е вятърът да отслабва.Общините Бургас и Камено дезинфекцират пострадалите сгради. Затруднено е движението по пътя Бургас-Средец заради ремонт, а в участък от един километър, между село Константиново и село Черни връх, има разрушения от наводненията. В този участък движението се извършва в едното платно. Образувала се е близо 2-километрова колона от автомобили.Военни разчистват калта и тинята в района на най-пострадалите села. 40 души почистват районите на Ливада и Полски Извор.Метеорологичната обстановка провокира властите да прекратят издирването на изчезналата жена от бургаското село Черни връх.Ветровитото време остави без ток хората от Лом. \"Все още на някои улици, може би десетина, имаме скъсани жици. До момента сме забелязали четири паднали дървета, като за съжаление имаме едно паднало дърво върху лек автомобил. Мобилните групи извършват проверки в момента.\" Това обясни кметът на града Пенка Пенкова.Без електричество е и хасковското село Въгларово, където екипи работят по аварията. Опасно надвисналата ламарина на покрив в Хасково пък е отстранена от пожарникари.11 населени места в Община Разград са останали без електричество. В Гражданска защита са получени 50 сигнала за паднали дървета у нас до 6 часа тази сутрин. Сигналите са били обработени, съобщава БНТ.В района на прохода Петрохан се отстраняват паднали дървета. Трафикът е ограничен и в град Дулово - по пътя за Ситово. Причината са аварирали електрически стълбове, поразени от силния вятър.Прогнозата на синоптиците е за пориви на вятъра до 100 километра в час.Изтчна и Северна България са най-застрашени там е обявен оранжев предупредителен код. За останалата част от страната е обявен жълт код.", "date": "2017.10.30", "title": "Пристанищата в Бургас и Варна затворени заради вятъра"}
{"url": "https://news.bg/politics/simeonov-vizhda-aktivno-meropriyatie-sreshtu-zdravniya-ministar.html", "text": "Валери Симеонов вижда активно мероприятие срещу здравния министър. Лично аз имам много добро мнение за личните качества на господин Петров, коментира вицепремиерът Валери Симеонов оставката на здравния министър.Според него не било правилно да си подава оставката. По-скоро за мен това беше едно активно медийно мероприятие, категоричен бе той.Попитан възможно ли е Николай Петров да е \"сготвен\" от опозицията, Симеонов отговори: \" Всичко е възможно\".След като няма констатирани нарушения защо беше нужно един такъв стойностен човек да бъде отстранен, недоумява вицепремиерът.Все пак от ГЕРБ вземали решението, защото Николай Петров е от тяхната квота.", "date": "2017.10.30", "title": "Симеонов вижда активно мероприятие срещу здравния министър"}
{"url": "https://news.bg/world/belgiya-zadarzha-chetirima-za-osueten-teror-vav-vlak-prez-2015-g.html", "text": "Белгийската полиция задържа четирима души във връзка с осуетена атака през 2015 г. във високоскоростен влак от Амстердам до Париж, съобщиха от федералната прокуратура, цитирана от Ройтерс.През август. Атаката стана край Арас, Северна Франция.Полицията е претърсила шест жилища в Брюксел и в страната рано тази сутрин. Не са открити експлозиви или оръжия.По-късно днес съдия ще реши дали задържаните да останат в ареста, допълват от прокуратурата.", "date": "2017.10.30", "title": "Белгия задържа четирима за осуетен терор във влак през 2015 г. "}
{"url": "https://news.bg/crime/razsledvat-smartta-na-19-kucheta-v-pernik.html", "text": "В Пернишката полиция са образувани две досъдебни производства за открити мъртви кучета, съобщиха от МВР в града.Сигналите за открити трупове на 19 кучета са получени в края на миналата седмица. Те били на ул. \"Вардар\" и в кв. \"Дараците\". Пристигналите полицаи огледали местопроизшествията и иззели животните за аутопсия. Образувани са досъдебни производства по чл. 325 \"Б\" от Наказателния кодекс.Според граждани, отрова за кучета е разпръсната навсякъде и освен бездомни, са отровени и домашни любимци. Перничани алармират, че никой не прибира труповете на четириногите и гледката е доста потискаща. Това създава опасност за здравето на хората.", "date": "2017.10.30", "title": "Разследват смъртта на 19 кучета в Перник"}
{"url": "https://news.bg/economics/balgariya-nay-golemiyat-proizvoditel-na-tikvi-v-es.html", "text": "Знаете ли, че България е най-големият производител на тикви и тиквички в ЕС?Почти 12 хиляди хектара са посветени на тази култура.През 2016 г. България събра над 130 хил. тона тиквички и тикви.Евростат пожелава Честит Хелоуин.", "date": "2017.10.30", "title": "България - най-големият производител на тикви в ЕС"}
{"url": "https://news.bg/crime/42-godishna-opita-da-vnese-droga-v-zatvora-v-belene.html", "text": "Предотвратиха опит за внасяне на дрога в затвора в Белене, съобщиха от плевенската полиция.Сигналът е подаден в неделя от служител в затвора. Той информирал, че 42-годишна жена от Велинград е носила наркотици в багажа, предназначен за 28-годишен затворник.Пликче с канабис било пришито в парче плат под подплатата на яке.Уведомен е дежурният прокурор в град Левски. Образувано е досъдебно производство, а приносителката на наркотика е разпитана, уточниха от полицията.", "date": "2017.10.30", "title": "42-годишна опита да внесе дрога в затвора в Белене"}
{"url": "https://news.bg/disasters/rekorden-rast-na-co2-v-atmosferata-prez-2016-a.html", "text": "Концентрациите на въглероден диоксид (CO2) в атмосферата на Земята са се повишили до рекордно високи стойности през 2016 г. Това показват данните на Световната метеорологична организация.Увеличението през миналата година е било с 50% по-високо от средното за последните 10 години.Изследователите подчертават, че комбинацията от човешката дейност и метеорологичния феномен Ел Ниньо са довели CO2 до равнище, което не е било виждано от 800 хил. години.Учените изтъкват, че това рискува да направи целите за глобалната температура до голяма степен недостижими. Съгласно Парижкото споразумение за климата увеличението на глобалната температура трябва да бъде \"доста под 2 градуса по Целзий\", за да се избегнат катастрофични сценарии. Тазгодишният бюлетин за парниковите газове, изготвен от Световната метеорологична организация, се основава на измервания, направени в 51 страни. Изследователски пунктове, разположени по целия свят, измерват концентрациите на затоплящи газове, включително въглероден диоксид, метан и азотен оксид.Данните, публикувани от Световната метеорологична организация, са онова, което остава в атмосферата, след като значителни количества са погълнати от океаните, биосферата и др.През 2016 г. средните концентрации на CO2 са достигнали 403,3 частици на милион в сравнение с 400 частици през 2015 г.\"Това е най-голямото увеличение, което някога сме виждали в 30-те години, през които сме имали тази мрежа\", изтъква д-р Оксана Тарасова, която е ръководител на глобалната програма за наблюдение на атмосферата.\"Най-голямото увеличение беше в предишния пик на Ел Ниньо през 1997-1998 г. и беше 2,7 частици на милион, а сега е 3,3 частици на милион, то е също така 50 процента по-високо от средното за последните 10 години\", допълни ученият.Ел Ниньо въздейства върху количеството въглерод в атмосферата, причинявайки засушавания, които ограничават поглъщането на CO2 от растенията и дърветата.Емисиите от човешки източници са се забавили през последните няколко години според проучването, но според д-р Тарасова, общото натрупано количество в атмосферата е всъщност от значение, след като CO2 остава горе и активен в продължение на векове.През последните 70 години, допълва се в доклада, повишаването на CO2 в атмосферата е близо 100 пъти по-голямо, отколкото е било в края на последната ледникова епоха.Бързо увеличаващите се нива на CO2 в атмосферата и други газове имат потенциала, според проучването, да \"инициират непредвидими промени в климатичната система... водейки до сериозни екологични и икономически проблеми\".В изследването се отбелязва, че от 1990 г. насам е отчетено 40% увеличение на общото радиационно въздействие, като това е ефектът от затоплянето върху нашия климат от всички парникови газове.Според експертите последният път, когато Земята е била свидетел на сравнима концентрация на CO2, е бил преди три до пет милиона години, по време на Плиоцена. Климатът тогава е бил с 2-3 градуса по-топъл, морските нива са били с 10-20 м по-високи заради топящите се Гренландия и ледените шапки в Западна Антарктида.Други експерти в областта на атмосферните изследвания са се съгласили, че констациите на Световната метеорологична организация са повод за тревога.", "date": "2017.10.30", "title": "Рекорден ръст на CO2 в атмосферата през 2016-а"}
{"url": "https://news.bg/politics/ministri-nauchili-ot-mediite-za-ostavkata-na-petrov.html", "text": "Министри научили от медиите и на заседанието на МС за оставката на здравния министър.Транспортният министър Ивайло Московски отказа да коментира оставката на здравния министър, защото няма информация.Регионалният министър Николай Нанков пък научил от медиите за . Темата за оставката на здравния министър не е коментирана на заседанието на МС, уточни още той.За справяне с последиците от водното бедствие в Бургас и с. Камено, Московски заяви, че са изпратени веднага 4500 траверси за укрепване на реката и едно от деретата в с. Равнец. Няма сериозни щети по железниците, обобщи Московски.Регионалният министър Николай Нанков заяви, че общините вече са отпуснали еднократната помощ на пострадалите от наводнението. Тази седмица ще стане ясно на каква стойност са щетите.Министър Нанков заяви, че до края на годината трябва да са сключили договор за изпълнение на ТОЛ системата.", "date": "2017.10.30", "title": "Министри научили от медиите за оставката на Петров"}
{"url": "https://news.bg/world/germanskite-partii-vazobnoviha-koalitsionnite-pregovori-sled-promyana-na-atmosferata.html", "text": "Германските консерватори, Зелената партия и Свободната демократическа партия днес подновяват коалиционните преговори след среща на високо ниво с канцлера Ангела Меркел, на която според участниците са разрешени някои от разногласията между потенциалните коалиционни партньори, информира Ройтерс.Хорст Зеехофер, лидерът на Християнсоциалния съюз, който е партньор на консерваторите на Меркел, заяви, че разговорите между партийните лидери са помогнали за \"промяна на атмосферата\" след преговорите през миналата седмица, които достигнаха до задънена улица по въпросите за миграцията и борбата с климатичните промени.\"\", каза той и призова преговарящите да продължат разговорите при закрити врата, но и да ограничат публичните коментари.Катрин Гьоринг Екарт, главният преговарящ от страна на Зелената партия, заяви, че срещата в неделя е успокоила нещата за момента. \"а\", изтъкна тя.Петер Таубер, генералният секретар на Християндемократическия съюз на Меркел, подчерта през миналата седмица, че преговорите са положителни и конструктивни.Днешните проучвателни разговори - първите от заплануваните четири през тази седмица - ще са с фокус по-малко спорни въпроси като .Потенциалните коалиционни партньори имат разногласия относно как да постигнат целите за намаляване на въглеродните емисии и дали да наложат таван за прием на мигранти.Вестник \"Щутгартер цайтунг\" пише, че трите партии са близо до споразумение по въпроса за легализиране на марихуаната.", "date": "2017.10.30", "title": "Германските партии възобновиха коалиционните преговори след „промяна на атмосферата”"}
{"url": "https://news.bg/politics/restartirat-kontsesiyata-na-letishte-sofiya.html", "text": "Концесионната процедура за летище \"София\" се рестартира с актуализирани данни. Това стана ясно от думите на транспортният министър Ивайло Московски след заседание на Министерски съвет.Той поясни, че миналата седмица е подписан консултантски договор със Световна банка и ЕБВР в рамките на около два месеца да довършат предконцесионните анализи, защото за 2015-2016 на практика не фигурират в процедурата тези данни.Ще се направи преглед на цялата документация заедно с допълване на анализите за 2015-2016 г., които са основно технически данни за трафик и юридически анализ. Процедурата се рестартира като приключат анализите.Ако има данни за 2017 г. ще бъдат включени и те.По думите му се запазва принципът за авансово плащане от концесионера, запазва се и принципът да има годишна концесионна такса, да има инвестиции, както е по закон. Всичко, построено по време на концесията ще се актува като публично- държавата собственост.\"Единствената промяна, ако има такава ще е в посока нагоре, в полза на държавата\", уточни Московски.", "date": "2017.10.30", "title": "Рестартират концесията на летище \"София\" "}
{"url": "https://news.bg/world/sadyat-polititsite-provazglasili-kataluniya-za-nezavisima.html", "text": "Главният прокурор на Испания Хосе Мануел Маса обяви, че предприемат съдебни действия срещу политиците, отговорни за обявяването на независимост на Каталуния, пише \"Паис\".Те ще бъдат разследвани за бунт, подмолна противодържавна дейност, злоупотреба с финансови средства и други престъпления.Прокуратурата подготвя повдигане на обвинения срещу каталунските политици, обявили се за независимост, включително и срещу сваления лидер Карлес Пучдемон.Пучдемон и неговият бивш заместник Ориол Жункерас са първите две имена, които се Маса обясни, че Пучдемон и заместникът му, както и уволнените каталунски министри, ще бъдат разследвани, тъй като те повече не се възползват от привилегията да имат имунитет.Прокуратурата не съобщава дали ще бъдат задържани.Общо 20 души са поместени в списъка на прокуратурата. Сред тях са 14 членове на воденото от Пучдемон правителство и шестима депутати, включително председателя на местния парламент Карме Форсадел.Според испанското законодателство за бунт наказанието е между 15 и 25 г. затвор, а за противодържавна дейност - максимум 15 г. затвор.Междувременно източници, близки до централното правителство, заявиха, че днес Пучдемон е в Брюксел.", "date": "2017.10.30", "title": "Съдят политиците, провъзгласили Каталуния за независима "}
{"url": "https://news.bg/finance/ostava-1-den-do-krayniya-srok-za-danaka-na-kolata-i-imota.html", "text": "До вторник, 31 октомври, е крайният срок за плащане на последната вноска за данъците за недвижими имоти и автомобили за 2017 година, напомниха от Столична община.След това на дължимите суми за местни данъци започват да се начисляват лихви. Плащането може да стане във всеки от 22-та районни отдела на дирекция \"Общински приходи\" в София, независимо от адреса на имота.Данъкоплатците могат да се издължат и чрез ползване на дебитна или кредитна карта. Всички каси на общината разполагат с ПОС терминални устройства, припомнят от столичното кметство. Плащане на местни данъци и такси може да се прави по банков път, а най-удобно е онлайн през електронната страница на общината https://www.sofia.bg/reference-for-commitments-and-payments.За улеснение, в районните служби може да бъде издаден и ПИН-код. С него може да се прави справка през интернет или да се плаща онлайн: https://www.sofia.bg/taxes-and-fees-services-documents. За да получите ПИН код трябва да представите документ за самоличност.От общината припомнят, че до края на ноември изтича срокът за последната вноска на такса битови отпадъци за 2017 г. ", "date": "2017.10.30", "title": "Столична община напомня да си платим данъците"}
{"url": "https://news.bg/world/pol-manafort-i-rik-geyts-parvite-arestuvani-za-namesata-na-rusiya-na-izborite-v-sasht.html", "text": "Тази сутрин на Пол Манафорт и на бившия му бизнес партньор Рик Гейтс им е наредено да се предадат на ФБР - първите обвинени във връзка с руската афера.Това пише вестник \"Ню Йорк таймс\", позовавайки се на източник.Не е ясно към момента какви са обвиненията срещу Манафорт.Гейтс е дългогодишно протеже и партньор на Манафорт. Името му се появява в документи, които са свързани със създадени от Манафорт кампании в Кипър за получаване на финансиране от политици и бизнесмени в Източна Европа.Манафорт е разследван за нарушаване на законите за федерално данъчно облагане, пране на пари и за лобиране.Към момента няма коментар от двамата.Ройтерс информира, че Манафорт се е предал на ФБР във Вашингтон. ФБР потвърди, че Манафорт се е предал в 8,15 часа местно време.Манафорт е бивш шеф на предизборната кампания на президента на САЩ Доналд Тръмп.\"Уолстрийт джърнъл\" писа, че Пол Манафорт е започнал да работи за руската страна още през 2004 г. Това е продължило до 2015 г., а през 2016 г. Манафорт оглави щаба на Тръмп.През август 2016 г. той беше принуден да подаде оставка заради разкритията по руската афера. Една от конкретните причини беше информацията, че между 2007 г. и 2012 г. е получил от бившия президент на Украйна Виктор Янукович и неговата Партия на регионите над 12 милиона долара.В продължение на около пет месеца до август 2016 г. Манафорт помагаше на Тръмп в предизборната му кампания.Той е един от няколко души, свързвани с Тръмп, които са в полезрението на специален прокурор и конгресни комисии, които разследват дали Русия се е намесила на президентските избори през 2016 г.Миналата седмица медии съобщиха, че федерално жури на САЩ е одобрило първите обвинения във връзка с разследването на евентуална руска намеса на президентските избори през 2016 г.През януари 2017 г. американските разузнавателни агенции заключиха, че Русия се е намесила на изборите в опит да помогне на Доналд Тръмп да победи кандидата на демократите Хилари Клинтън чрез хакерска кампания и публикуването на имейли, които поставят Клинтън в неудобно положение, както и чрез пропаганда в социалните мрежи за дискредитиране на кампанията й.Специалният прокурор Робърт Мълър, бивш директор на ФБР, разследва дали представители от щаба на Тръмп са си сътрудничили с Русия. Той пое разследването през май. Източници, запознати с разследването на Мълър, заявиха, че той използва правомощията си да разследва връзки между съветници на Тръмп и чуждестранни правителства, както и вероятност за пране на пари, данъчни измами и други финансови престъпления.", "date": "2017.10.30", "title": "Пол Манафорт и Рик Гейтс - първите арестувани за намесата на Русия на изборите в САЩ"}
{"url": "https://news.bg/world/premierat-na-belgiya-prizova-ministrite-si-da-ne-nalivat-maslo-v-oganya-za-kataluniya.html", "text": "Премиерът на Белгия призова държавния секретар по убежището и миграцията Тео Франкен да \"не налива масло в огъня\" относно политическата криза в Каталуния, съобщава The Brussels Times.Вчера Франкен заяви, че бившият лидер на Каталуния Карлес Пучдемон може да потърси политическо убежище в Белгия. Той също постави под въпрос дали Пучдемон, който може да бъде обвинен в \"неподчинение\" , подбуждане към \"размирици\" и злоупотреба с финансови средства, ще получи справедлив процес в Испания.Тези изявления са \"неприемливи\", според говорител на испанското правителство. Представителят изрази надежда това \"незабавно да се коригира\".\"Абсолютно не е в дневния ред\" разглеждане на молба за убежище на Пучдемон, увери премиерът на Белгия Шарл Мишел пред местната агенция Belga. Той също отново призова за политически диалог между Мадрид и Каталуния.\"\", призова Мишел.", "date": "2017.10.30", "title": "Премиерът на Белгия призова министрите си да „не наливат масло в огъня” за Каталуния"}
{"url": "https://news.bg/politics/gerb-i-bsp-v-sblasak-za-falshivi-novini-i-intrigi.html", "text": "Правителството със своята работа дава много възможности за вот на недоверие, а БСП ще обсъди тактика за подготвяне и внасянето му, коментира пред НоваТВ зам.-предсеателя на ПГ на БСП Жельо Бойчев. \"Ще имаме и разговори с останалите партньори за евентуална подкрепа. Един вот трябва да бъде много сериозно аргументиран\", допълни той.\"ГЕРБ ги е страх от това, че БСП по много категоричен начин се заяви като алтернатива\". Каза Бойчев и заяви, че левицата не лъже и изнася факти. ГЕРБ заявиха, че червените произвеждат фалшиви новини и го обвиняват в популизъм, клюкарство и лъжи.\"Това е най-сериозният инструмент, който парламентът дава на една опозиция, така че ще имаме и разговори с останали партньори, за да видим дали можем да потърсим подкрепа в рамките на това Народно събрание. Ще прецентим и точното време, тъй като един вот на недоверие трябва да бъде много сериозно аргументиран и като мотиви за искане и като дебат в зала\", коментира Бойчев.\"В тази ситуация, в която се намираме и с това, поведение, което имат БСП - смятате ли, че те могат да бъдат национално отговорна партия\", коментира пред БТВ Цветан Цветанов. Допъли, че с премиера Борисов са стигнали до извода, че ГЕРБ трябва да излезе с политическо решение на конгрес на партията на 26 ноември и категорично да заявят, че с БСП никога няма да правят коалиция.Цветанов продължи с атаките срещу БСП, започнали от пресконференцията на ГЕРБ вчера. Според него левицата е провела конгрес не заради търсенето на управленска алтернатива, а за да се изчисти от вътрешната си опозиция. \"БСП е дива опозиция. Видяхте ли някъде нещо разумно, нещо, което да бъде алтернатива\", попита той и заяви, че социалистите са се отдали на клюкарство и неистини.Цветанов коментира и тезата за коалиция с БСП: \"Ние никога не сме разглеждали тази тема в нашата партия. Ако те са я разглеждали като възможност да се домогнат до властта с някакъв такъв пирует - ние не го правим\", заяви Цветанов.Финансовият министър Владислав Горанов коментира пред Нова ТВ, че \"вероятно те  са специалисти по темата с корупцията и затова им е интересна. Корнелия Нинова да говори за корупция е неприемливо, защото тя е участвала в приватизацията на едно търговско дружество и то срещу минимална сума за активите\".По думите му, имало доказателства за това. Винаги може да се търси кусур на управлението и това била ролята на опозицията. \"Ако си върши добре работата, тя може да намери аргументи за доста сектори. Ако ние бяхме на тяхно място, отдавна да сме внесли много повече вотове\", допълни Горанов.Горанов не отрича, че държавата има проблем с корупцията и има какво да се направи в тази посока, но \"сигурно обаче е едно - България днес е по-добре от това, което е било вчера. И по икономически показатели, и по доходи, и по жизнено равнище\", добави той.Имало е доста опити опозицията да бъде контролирана, Борисов и Цветанов вече няма да имат възможност да контролират опозицията, затова няма как да ни харесат, коментира пред БТВ зам.-председателят на БСП Кирил Добрев.На българския гражданин му е писнало от корупционните схеми на ГЕРБ, страната е разделена на феодални владения, обясни вота на недоверие Кирил Добрев и посъветва управляващите да не се занимават с вътрешнопартийните проблеми на БСП. Днес се разминаваме с ГЕРБ, след 3 г. може да се съберем, коментира Добрев по повод твърдения за съвместно управление между двете партии.Вотът ще бъде тест за парламентарните групи, за патриотите, Марешки и ДПС.\"Не става въпрос за раздразнение, България трябва да се представя като стабилна държава, но ако тя излъчва грозни сигнали, ако е пълно с фалшиви новини, с помия, медиен пиар - уронваме престижа на държавата си\", заяви министърът на Българското председателство на Съвета на ЕС 2018 Лиляна Павлова пред БНТ. \"Трябва да търсим пресечните точки, да търсим разделението е най-лесно. Нека работим заедно\", коментира тя.\"Дотук не е постигнато темата за Първото българско председателство да бъде аполитична. Аз изпратих писма до всичките председатели на парламентарните групи - за предварителни работни срещи преди големия дебат в пленарна зала, да видим какво още бихме могли да направим благодарение на техните предложения. Да сме отчели всички гледни точки до 20 декември. Това е нашата цел\", обясни Павлова.\"Когато имаме отчетен напредък в определени области, трябва да излъчваме съвсем други сигнали. Корупцията е лесна дъвка, трудно доказуема - тя е свързана с негативни послания, със съмнения в България. Да правим цирк от това, петни репутацията ни. Не трябва да се прави политически пиар - ако има, да се подаде сигнал за корупция, а не скандали\", коментира тя скандала с БСП и техните обвинения.\"Трябва да се поучим от грешките, да не приемем един Франкенщайн, само за да се харесаме на някого отвън. Отворени сме и сме готови за дискусии и дебат\", допълни Павлова.", "date": "2017.10.30", "title": "ГЕРБ и БСП в сблъсък за фалшиви новини и интриги"}
{"url": "https://news.bg/world/nato-severna-koreya-e-globalna-zaplaha.html", "text": "Генералният секретар на НАТО Йенс Столтенберг определи КНДР като \"глобална заплаха\" и заяви, че подкрепя по-тежки санкции срещу тоталитарната държава, информира АФП.Столтенберг направи коментара по време на визита в Токио, Япония, където се срещна с премиера Шиндзо Абе и с други представители на правителството, включително и с военния министър., каза той в реч пред група експерти по сигурност и отбрана.\"\", предупреди Столтенберг.\"\", добави той.\"Но далеч по-важно е да сме сигурни, че санкциите са напълно и прозрачно прилагани\", каза още шефът на алианса.\"\", изтъкна Столтенберг.Но този месец генералният секретар предупреди, че военни действия срещу Пхенян ще доведат до \"унищожителни последици\".Столтенберг подчерта, че Вашингтон има право да се защити и да защити съюзниците си, но призова за повече дипломатически усилия.\"Не трябва да използваме военна сила, целта е мирно разрешение\", смята той.Морската сигурност, включително териториалните спорове в Южнокитайско и Източнокитайско море, също е основна тема на обсъждане по време на визитата на Столтенберг.", "date": "2017.10.30", "title": "НАТО: Северна Корея е глобална заплаха"}
{"url": "https://news.bg/politics/do-dve-sedmitsi-gerb-reshavat-dali-smenyat-zdravniya-ministar.html", "text": "Във връзка с твърдения за нередности при обществени поръчки, направени от здравния министър проф. Николай Петров, финансовият министър Владислав Горанов заяви пред НоваТВ, че има одитен доклад, направен още по времето на служебното правителство, в който няма изводи, че е направено нещо незаконно.\"Свещени крави в правителството няма. Не може да закриляме подобни действия. Проявяваме особена чувствителност към тази тема. Чухме позицията на здравния министър. Ако има някакви притеснения и нередности, няма как да подкрепим подобно поведение. Здравният министър затяга редиците и запушва доста пробойни в системата. В тази връзка може да подозираме, че това е някаква ответна реакция на хора, които не искат той да продължи да бъде на този пост. Аз му вярвам\", коментира Горанов.Добави, че журналистическото разследване е повод да се проверят фактите и обстоятелствата около изнесената информация. До две седмици ще стане ясна позицията на ГЕРБ относно казуса и дали ще се наложи смяна на здравния министър.Цветан Цветанов също коментира поръчките във ВМАаконът е спазен, тук можем да говорим само за моралната страна\". Това обясни той във връзка с информация, че здравният министър Николай Петров като директор на ВМА е сключил договори за почти 1,2 млн. лв. с фирмата на своя зет.Когато се определяше персоналният състав на Министерския съвет, искахме да заложим на професионалист, добави Цветанов. Припомни, че прокуратурата е отказала да образува наказателно производство във връзка с одитния доклад, от който става ясно за \"семейните поръчки\" във ВМА.\"Ще направим заседание, ще се запознаем с всички факти\", допълни Цветанов. Смята, че Петров не е изразил притеснения от одита.Припомняме, че вчера БТВ представи журналистическо разследване на Петър Нанев, в което се представя информация за \"1,6 млн. лв. - история за един министър, една дъщеря и 2 обществени поръчки\".\"Става въпрос за здравния министър проф. Николай Петров - за периода, в който беше директор на Военномедицинска академия (ВМА), за неговата дъщеря Руслана Петрова, началник на политическия кабинет на предишния здравен министър Петър Москов, и модел за печелени на поръчки от наши хора\", обясни пред БТВ Петър Нанев.Министерството на здравеопазването публикува на сайта си одит, извършен във Военномедицинска академия. Проверката обхваща почти целия период, в който настоящият министър на здравеопазването Николай Петров е началник на лечебното заведение. Една от обществените поръчки, на които одиторите обръщат специално внимание е за периодична доставка на остеосинтезни средства за ортопедия и травматология, системи за протезиране, артроскопски консумативи. С други думи - импланти за ортопедия и травматология на стойност от близо милион и двеста хиляди лева с ДДС (сумата от 1 177 731 лв.).А ДДС-то на 1 177 731 лева, колкото е крайната стойност на поръчката, възлиза на 196 288 лева. В доклада се посочва, че ВМА е нареждала дължимата по договора суми по сметка на \"Ортопедие - БГ\". Според адвокат Пламена Маркова Военната болница е нарушила закона, подписвайки договор с дружество, което няма регистрация по ДДС.Единственият критерий за избор на изпълнител по тази обществена поръчка е \"най-ниска цена\".\"Служители на ВМА съгласуват законосъобразността на всеки договор, след проведена обществена поръчка. Същите служители следят дали са представени необходимите документи за сключването на даден договор. Договорът се подписва от възложителя едва, след като е удостоверено, че същият е съобразен с разпоредбите на закона\", пише министър Петров до БТВ.", "date": "2017.10.30", "title": "До две седмици ГЕРБ решават дали сменят здравния министър"}
{"url": "https://news.bg/world/sblasatsi-v-irakski-kyurdistan-sled-otteglyaneto-na-barzani.html", "text": "Сблъсъци пред кюрдския парламент в Ербил след решението на лидера на кюрдското регионално правителство Масуд Барзани да се оттегли от президентския пост, което се случва месец след проведения спорен референдум за независимост, съобщава АП.Агенцията информира и за подпалени партийни централи.Екип на осведомителната агенция е видял протестиращи да атакуват сградата на парламента, депутати и журналисти, докато Барзани се обърна към региона с първата си телевизионна реч от референдума през миналия месец. Барзани обвини централното правителство в Багдад за регионалната криза.\"\", изтъкна той.\"\", продължи той. \"\", убеден Барзани.Лидерът на кюрдите инструктира парламента правомощията му да бъдат поделени между кюрдския премиер, парламента и съдебната власт. Той също така информира законодателния орган, че не иска да му се удължава мандатът, който изтича на 1 ноември. Но сътрудникът на президента Хемин Хаврами поясни, че това не означава, че кюрдският лидер се оттегля от политиката.Барзани \"ще остане в кюрдската политика и ще ръководи върховния политически съвет\", но от 1 ноември той няма да бъде повече президент на региона, каза Хаврами.Кюрдските президентски избори, запланувани за ноември, са отложени безсрочно. Хаврами добави, че до момента нито една политическа партия не е издигнала кандидати срещу Барзани.Междувременно група протестиращи атакува сградата на Патриотичния съюз на Кюрдистан. Централата на партията е подпалена.Опозиционната партия \"Горан\" написа в \"Туитър\", че централата им е подпалена.Няма загинали при сблъсъците.", "date": "2017.10.30", "title": "Сблъсъци в Иракски Кюрдистан след оттеглянето на Барзани"}
{"url": "https://news.bg/health/izlekuvaha-2-mesechno-momichentse-s-tumor-v-babreka.html", "text": "2-месечно бебе с рядко онкологично заболяване на бъбрека е излекувано с хирургична намеса в Болница Токуда. Екипът на д-р Калоян Давидов, началник на отделението по Урология, извърши операцията по премахване на нефробластом, обхващащ две трети от бъбрека, заедно със самия орган.Хирургичната интервенция е предприета, след като онколози потвърдиха предимството на оперативната процедура пред химиотерапията, вземайки предвид крехката възраст на детето и теглото от 5 кг. При липса на навременна намеса при този вид тумори често се стига до бързо нарастване и обхващане на околните тъкани, включително засягане на другия бъбрек и метастази в белите дробове.Момиченцето е насочено за лечение в Урологията на Болница Токуда от варненско лечебно заведение. Оплакванията започват още на 5-ия ден след раждането с кръв в урината (хематурия) и анемия, която налага кръвопреливане. След онкохематологични консултации и направените образни изследвания - ехограф и скенер, се открива злокачествена формация, която обхваща голяма част от левия бъбрек.Преценката за хирургична намеса е направена след необходимите консултации с анестезиолози, педиатри и неонатолози. Извърши се премахване на тумора и бъбрека (нефректомия), което в случая е единственото трайно решение с благоприятно развитие за детето. Операцията премина гладко без усложнения като малката пациентка се възстановява бързо след намесата на лекарите от Токуда.\"Това е доста рядък случай - такъв тип вродени тумори се срещат едва при 6 на 1 милион деца. Бързото диагностициране и предприемане на лечението са основополагащи за изхода от заболяването. Успяхме да отстраним тумора съвсем навреме преди засягане на други тъкани и органи като операцията премина изключително добре. Очакваме младата госпожица да се възстанови съвсем скоро\", разказа подробности д-р Давидов.При това заболяване лечението в бърз порядък е решаващо, тъй като то прогресира опасно, може да се разпространи не само локално, но и двустранно с обхващане на другия бъбрек. При ненавременно решение естествената еволюция на заболяването води до появата на метастази. Операцията в ранен етап дава големи възможности за пълно излекуване.", "date": "2017.10.30", "title": "Излекуваха 2-месечно момиченце с тумор в бъбрека"}
{"url": "https://news.bg/society/balgarite-masovo-iskat-golyama-rolya-na-darzhavata-no-danatsite-im-da-ne-se-vdigat.html", "text": "Най-важните ценности за българите са семейството и мирът. В българското общество не преобладава тежко ценностно разделение. По определени теми се формират огромни мнозинства.Това са изводите от национално представително проучване на изследователски център \"Тренд\". Изследването е проведено между 3 и 10 октомври 2017 г. сред 1004 пълнолетни български граждани.Става ясно, че за 46 на сто от анкетираните семейството е най-важната ценност, следва мирът с 44% и сигурността с 38 процента. Човешките права са на четвърто място с 37 на сто. Свободата е чак на пето място с 25 на сто. По отношение на ролята на държавата българите имат подчертано етатистки нагласи. Над 90% от всички анкетирани са на мнение, че образованието и здравеопазването трябва да са напълно безплатни, а 86% споделят позицията, че трябва да се гарантира минимален доход на всеки човек и че държавата е длъжна да осигури работа на всеки, който иска да работи.Българите отчетливо изискват сериозна роля на държавата в живота си, но въпреки това не са склонни срещу това да се повишават данъците. 60 на сто са посочили, че държавата трябва да намали данъците, макар и да остават по-малко пари за социални помощи и услуги. Само 25 процента от анкетираните са настояли, че държавата трябва да повиши данъците, за да дава повече пари за социални помощи и услуги. Според 37 на сто държавната намеса вреди на икономиката, докато за 44% - я подпомага. Традиционното схващане, че подобни нагласи са наследство от социализма не е достатъчно обяснение, защото се забелязва, че сред най-младите възрастови групи съотношенията са напълно сравними с общата картина.Българите остават силно скептични към допускането на бежанци и мигранти на своя територия. Нещо повече - няма разлика в отношението към бежанците и икономическите мигранти от Близкия изток, като и в двата случая малко над 80% от всички респонденти са на мнение, че те не трябва да бъдат допускани на територията на страната.Силно консервативно е отношението към еднополовите бракове, както и спрямо възможността хора от един пол да осиновяват деца, като в първия случай 75% са против, а във втория - 72 на сто не са съгласни това да бъде разрешено в България.Скептични оставаме и към легализацията на марихуаната (72% не са съгласни да се легализира) и проституцията (69% не са съгласни да се легализира). При въпроса за марихуаната прави впечатление, че при най-младите има отчетлива разлика, като 40% от тях смятат, че леките наркотици трябва да бъдат легализирани. Подобна зависимост във възрастта се наблюдава и относно легализацията на проституцията.Въпреки доминиращите консервативни нагласи по тези въпроси, данните относно абортите и дали трябва или не трябва да се забранят, сочат, че 77% от всички анкетирани са на мнение, че абортите не трябва да се забраняват. Под една десета от всички жени споделят това мнение, докато мъжете са малко по-резервирани относно забраната.Отношението към различните малцинствени групи е диференцирано. Турците се приемат далеч по-добре от циганите, а отношението към бежанците е дори по-негативно в сравнение с това към циганите. Под една четвърт от респондентите биха поддържали приятелски отношения с бежанец, докато 69% няма нищо против да имат приятели турци. Подобни са съотношенията и на опцията да се живее в един жилищен вход с изброените.На богатството в България се гледа с голямо недоверие. 68% от всички българи са на мнение, че всички милионери са натрупали богатството си по незаконен път, като само 21% са на обратното мнение. Заключението се потвърждава и от данните от друго твърдение, че в България можеш да станеш богат по честен път, като две трети от хората не са съгласни с това твърдение. При разбивката по възраст се отчита малко по-различна картина при младите в сравнение с общата такава, но въпреки това и при тях малко повече от половината имат недоверие към честното забогатяване.Успехът в България зависи от това кого познаваш. Това твърдение се споделя от 69% от всички анкетирани, а 24% са на обратното мнение, а две трети от запитаните не са съгласни, че в България можеш да станеш богат по честен път. Нещо повече, близо половината не се съгласяват, че в България ако се трудиш усърдно можеш да успееш.", "date": "2017.10.30", "title": "Българите масово искат голяма роля на държавата, но данъците им да не се вдигат"}
{"url": "https://news.bg/world/sauditska-arabiya-puska-zheni-na-sportni-sabitiya-ot-2018-g.html", "text": "От 2018 г. за първи път Саудитска Арабия ще позволи на жените да присъстват на спортни събития на стадиони, обявиха властите, цитирани от БиБиСи.Жените ще могат да влизат в най-големите стадиони в три големи града - Рияд, Джеда и Дамам.Това е още един ход към предоставяне повече свобода на саудитските жени в ултраконсервативната и сегрегационна арабска страна, след като през миналия месец правителството прие историческа промяна - позволи на жените да шофират от юни 2018 г. Скоро се очаква да се допускат жени на концерти и кино.Престолонаследникът Мохамед бин Салман е движеща сила за модернизирането на саудитското общество и укрепване на икономиката на монархията.Спортните власти в Саудитска Арабия съобщиха, че ще започнат приготовленията на трите стадиона, така че те да бъдат \"готови да приемат семейства от началото на 2018 г.\".Ресторанти, кафенета и видеостени ще бъдат изградени в стадионите като част от промените, допълват от правителството. Към момента в стадионите се допускат само мъже.Промените са част от Визия 2030.Миналата сряда принц Мохамед заяви, че страната се връща към \"умерения ислям\". По думите му 70% от саудитското население е на под 30 г. и то иска \"живот, при който нашета религия е толерантна\".", "date": "2017.10.30", "title": "Саудитска Арабия пуска жени на спортни събития от 2018 г. "}
{"url": "https://news.bg/world/abas-vsichki-ministri-ot-hamas-tryabva-da-priznayat-izrael.html", "text": "Президентът на Палестина Махмуд Абас заяви, че няма да назначи представители на \"Хамас\" в палестинското правителство, които публично не признават Израел, пише \"Таймс оф Израел\".Абас изтъкна пред делегация от бивши израелски депутати, посетили централата на партията му в Рамала, че \"\", информира израелският вестник \"Аарец\".Той също обвини премиера на Израел Бенямин Нетаняху, че възпрепятства възобновяването на израелско-палестинските мирни преговори.\"\", каза Абас пред делегацията.По-рано този месец \"Хамас\" и партия \"Фатах\" на Абас сключиха споразумение за помирение. Палестинското правителство ще поеме граждански контрол над Ивицата Газа от 1 декември.", "date": "2017.10.30", "title": "Абас: Всички министри от „Хамас” трябва да признаят Израел"}
{"url": "https://news.bg/health/zdravniyat-ministar-podade-ostavka-1.html", "text": "Министърът на здравеопазването Николай Петров подаде оставка. Оставката беше приета от министър-председателя Бойко Борисов.Оставката идва след разследване на БиТиВи как се печелят обществени поръчки от близки на здравния министър. Става въпрос за поръчка в нарушение на ЗОП, спечелена от мъжа, с когото дъщерята на министъра живее на семейни начала. Поръчката е за доставката на ортопедични консумативи за ВМА и то във времето, когато Петров е начело на лечебното заведение. Одитът е поискан от служебния военен министър Стефан Янев и е възложен на Сметната палата.Именно този одит показа нарушенията във ВМА, допуснати от Николай Петров. Военният министър Красимир Каракачанов днес бе лаконичен. Оставката не била подадена по време на днешното заседание, стана ясно от коментара му. Така е решил, така е постъпил, бе коментарът му.По-рано тази сутрин пред Нова тв финансовият министър Владислав Горанов сподели, че вярва на Петров. Кабинетът щял да провери отново резултатите от одита и до две седмици щяло да се вземе решение за оставката на министъра на здравеопазването. Петров обаче не дочака този срок.Правосъдният министър Цецка Цачева също запази мълчание за оставката на колегата си.С \"интрига\" започна извънредното заседание на Министерски съвет, \"взеха\" стола на Борисов. Сменили стола на премиера Бойко Борисов. Лично той направи тази констатация.Премиерът седна на мястото си, начело на заседанието, но креслото се оказа малко. Борисов стана и веднага си намери удобен стол, констатирайки пред министрите, че някой му е сменил стола. Моят е по-висок, обясни той, приемайки на шега \"извънредната \" ситуация. Днес кабинетът трябва да разгледа и бюджета за следващата година, както и да одобри план за борба с тероризма.", "date": "2017.10.30", "title": "Здравният министър подаде оставка"}
{"url": "https://news.bg/politics/bsp-igrae-po-nervite-na-borisov-a-toy-ne-bil-izdrazhliv-na-podoben-rezhim.html", "text": "БСП се кани да играе по нервите на Борисов в следващите месеци, а той не издържа много на подобен режим. Това коментира социологът Първан Симеонов пред БНР.\"Няма много предпоставки да падне това правителство на Борисов. Сред българите няма много показатели за промяна. Икономическите показатели са благоприятни. Това правителство може да се радва на по-дълга стабилност\", изтъкна Симеонов.Симеонов коментира и ситуацията в БСП след Конгреса на партията, като посочи, че първият успех на Нинова бил, че е дръпнала Конгресът толкова рано.\"Нямаше възможност да има опозиция, а останаха опозиции. Вторият ѝ успех е, че не чухме алтернативни идеи, т. е. не е ясно с какво точно не са съгласни опонентите ѝ вътре в партията. Истината е, че в БСП нещата вървят по-добре в сравнение с много години насам. Третият успех на Нинова е, че срещу нея говорят хора, които трудно могат да докажат политическа яркост, чистота и кристален морален облик\", коментира социологът.", "date": "2017.10.30", "title": "БСП играе по нервите на Борисов, а той не бил издръжлив на подобен режим"}
{"url": "https://news.bg/crime/sadat-varna-na-prokuraturata-obvinenieto-sreshtu-traykov-dyankov-i-prokopiev.html", "text": "Софийски градски съд (СГС) върна на прокуратурата обвинителния акт срещу Трайчо Трайков, Симеон Дянков, Иво Прокопиев, Петър Василев, Любомир Евстатиев и Радослав Рачев.Съдия Костадинка Костадинова e прекратила съдебното производство.Делото е изпратено отново в Софийска градска прокуратура за отстраняване на съществени нарушения, които са довели до ограничаване на процесуални права на обвиняемите.В мотивите си съдия Костадинова посочва, че редица твърдения на прокуратурата не са доказани.По обвинението, повдигнато срещу Трайчо Трайков, липсва конкретика дали той е бил запознат с действията и решенията на Агенцията за приватизация и следприватизационен контрол и с анализа на инвестиционния посредник за определяне на стойността на предложените за продажба акции, преди да даде разрешение за извършване на разпоредителните сделки.Налице е неяснота в обвинителния акт относно размера на вредите, причинени на държавата, как се формират, от кого са причинени, как и с кое деяние и кои факти формират извод за това.Съдът констатира и липса на описание какво е трябвало да направи Трайков, за да защити държавния интерес, и да постигне печеливша продажба и то в периода, за който му е повдигнато обвинение.По отношение обвинението спрямо Иво Прокопиев и , от които се извежда твърдението, че в инкриминирания период те са действали с цел да набавят на \"Булброкърс\" ЕАД облага в размер на 1 276 618,85 лв. по договор за извършване на посреднически услуги. От уточнение се нуждае и инкриминирания спрямо двамата - Прокопиев и Дянков - период.Не са описани и конкретни данни, че Дянков и Прокопиев са действали в съучастие.Освен това в обвинителния акт не са описани конкретни факти, които показват, че Рачев, Евстатиев и Василев са действали в съучастие.Посоченият от прокуратурата общ престъпен резултат относно обвиняемия Рачев не съответства на сбора от сумите по отделните деяния.На практика остава неясен механизмът, по който СГП е направила изводите си относно конкретния размер на общия престъпен резултат, причинен от Рачев.", "date": "2017.10.30", "title": "Съдът върна на прокуратурата обвинението срещу Трайков, Дянков и Прокопиев"}
{"url": "https://news.bg/world/za-parvi-pat-ot-27-g-sauditskiyat-avioprevozvach-podnovyava-poletite-do-irak.html", "text": "Националният авиопревозвач на Саудитска Арабия Saudia (Saudi Arabian Airlines) обяви, че ще започне редовни полети до Ирак от днес след 27-годишно прекъсване, информира държавната новинарска агенция SPA, цитирана от Ройтерс.Генералният директор на компанията Салех бин Насер ал Джасер ще придружи репортери и пасажери на първия полет от саудитския град Джеда до иракската столица Багдад.Саудитска Арабия спря полетите до Ирак, откакто бившият иракски лидер Саддам Хюсеин нахлу в съседен Кувейт през 1990 г.През август тази година двете държави обявиха, че планират за първи път от 1990 г. да отворят граничния пункт \"Арар\" за търговия.По-рано този месец саудитското правителство реши да бъде сформирана съвместна търговска комисия с Ирак.Саудитската самолетна компания Flynas бе първият авиопревозвач на монархията с полет до Ирак за последните повече от 25 г.", "date": "2017.10.30", "title": "За първи път от 27 г. саудитският авиопревозвач подновява полетите до Ирак"}
{"url": "https://news.bg/crime/sadyat-kmeta-na-batak-za-prodazhba-na-darzhaven-imot.html", "text": "Окръжна прокуратура-Пазарджик внесе в съда обвинителен акт спрямо Петър Паунов, кмет на Община Батак, за това, че в качеството си на длъжностно лице, заемащо отговорно служебно положение, е нарушил служебните си задължения, като е съставил и утвърдил Акт за частна общинска собственост, с който променил собствеността на поземлен имот в местността \"Язовир Батак\", зона А, в землището на Батак, обл. Пазарджик, от държавна собственост в общинска частна собственост.Не е зачел влязло в сила решение на Районен съд-Пещера, в сила от 12 юни 2014 г., с което имотът е признат за собственост на държавата чрез Министерството на земеделието, храните и горите, с цел да набави облага за Община Батак в размер на 2 400 лева и на трето лице, станало собственик на имота, както и да причини вреда на държавата, изразяваща се в неблагоприятно изменение в имотното състояние на Министерството и от това могат да настъпят неблагоприятни имуществени вредни последици.Петър Паунов е предаден на съд и за това, че в качеството си на длъжностно лице - кмет на Община Батак, заемащо отговорно служебно положение, е превишил властта си, като е внесъл предложение, от 12 септември 2015 г., до председателя на Общинския съвет-Батак, за продажба на горепосочения имот, и по този начин е осъществил неследващи му се правомощия да се разпорежда с имоти държавна собственост, като предложението е гласувано от Общинския съвет и с договор от 13 ноември 2015 г. е последвала продажба на земя - част от имот, държавна собственост на стойност 2 400 лева, на трето лице.По делото са били изискани и приложени документи, разпитани свидетели и извършени експертизи.", "date": "2017.10.30", "title": "Съдят кмета на Батак за продажба на държавен имот"}
{"url": "https://news.bg/crime/zaloviha-blizo-90-kg-ekstazi-na-kalotina.html", "text": "Митничари на ГКПП Калотина задържаха близо 90 кг таблетки \"екстази\". Наркотикът е открит в тайник на кола с холандска регистрация.На 28 октомври холандските граждани Кадир Харманкая и Байрам Йоздил опитали да пренесат 86.350 кг \"екстази\" от Сърбия към България. Наркотиците били opakowani в 49 полиетиленови пакети, скрити в специално изграден тайник на лек автомобил \"Ауди\".Кадир Харманкая и Байрам Йоздил са обвинени от прокуратурата в София. към момента са задържани за срок до 72 часа.", "date": "2017.10.30", "title": "Заловиха близо 90 кг екстази на Калотина"}
{"url": "https://news.bg/regions/blizo-140-hil-lv-sabra-kampaniyata-na-bchk-za-postradalite-v-burgasko.html", "text": "За четири дни обществената подкрепа за кампанията на БЧК достигна 139 144 лв. Екипи на БЧК продължават и оценяването на щетите и Националната дарителска кампания, която за четири дни набра сумата 139 144 лв., продължава. Всеки може да помогне чрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС.Банкова сметка на БЧК: BG29UNCR70001506750406UNCRBGSF; Банка: УниКредит БулбанкАдрес: ул. \"Калоян\" 3, София 1000, БългарияИли чрез on-line дарения на сайта на организацията.Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.", "date": "2017.10.30", "title": "Близо 140 хил. лв. събра кампанията на БЧК за пострадалите в Бургаско"}
{"url": "https://news.bg/bulgaria/opasni-vetrove-v-17-oblasti-i-chuvstvitelno-zastudyavane.html", "text": "Синоптиците предупреждават за застудяване и бурни ветрове от запад-северозапад, чиито пориви може да надхвърлят 100 километра в час.Оранжев код за опасни ветрове е обявен в 17 области: Видин, Монтана, Враца, Плевен, Ловеч, Велико Търново, Габрово, Русе, Разград, Търговище, Силистра, Шумен, Добрич, Варна, Сливен, Ямбол, Бургас. За останалата част от страната кодът е жълт.Най-ветровито ще е в планините, където се очакват ураганни ветрове.Температурите се понижават значително, като максималните ще бъдат между 9 и 14 градуса, а минималните между 6 и 10 градуса.В понеделник ще има разкъсана облачност, почти без валежи.Според прогнозата, опасните ветрове ще отслабват във вторник и сряда, но времето ще остане студено.", "date": "2017.10.30", "title": "Опасни ветрове в 17 области и чувствително застудяване "}
{"url": "https://news.bg/press/gerb-pravi-registar-na-lazhite-na-bsp-iskame-oferti-za-novi-f16-i-gripen-radev-zashtitil-protivokonstitutsionni-deystviya.html", "text": "Взаимните атаки между управляващи и опозиция след конгреса на БСП са сред водещите теми на вестниците в понеделник.\"Популизмът и клюкарството не са политическа алтернатива. При ГЕРБ контрабандата е на най-ниските си нива от 2007 г. насам.\" Това заяви зам.-председателят на ГЕРБ Цветан Цветанов след заседание на Изпълнителната комисия на ГЕРБ, свикана извънредно от лидера Бойко Борисов заради съботния конгрес на БСП, който реши да се иска вот на недоверие на правителството заради \"липсата на борба с корупцията\". Борим се активно с корупцията и организираната престъпност и изпълняваме приоритетите от управленската си програма. Абсолютно несъстоятелна е тезата на БСП за липсата на резултати в тази посока, отсече заместникът на Борисов. И показа данни от последната седмица, според които контрабандата се е ширила по време на управлението на БСП, а от управлението на ГЕРБ е на най-ниските си нива. \"БСП да решава първо вътрешните си проблеми. Когато не можеш да овладееш своята партия и съмишлениците я напускат заради лидера, не може да говориш за робство\", отряза Цветанов. И подчерта, че никой български лидер не е бил приеман навън така, както Бойко Борисов. \"През последната година и половина, откакто Нинова е председател на БСП, тече кампания, изградена върху лъжи, и ние вече започваме да подготвяме регистър на фалшивите новини, които текат в централата на БСП\", включи се депутатът Тома Биков. Той изреди 20-ина, звучали чного истински в момента на изговарянето: \"Отнемат ни председателството\" - така се говореше преди 3 месеца от Румен Гечев. \"Няма 160 милиона евро за ограда\" - твърдяха, че няма да е построена, сега, че е пропусклива. Твърдяха, че ще има режим на тока. На някой да му е спряло осветлението или печката? Преди 2 години говореха за 16 милиарда дълг, който ще бъде изхарчен. Не само не е изхарчен, ами и дефицитът и външният дълг на България намаляват. Защо спряха да говорят за тези дългове? Крадат се 15 милиарда от обществени поръчки, при положение че за обществени поръчки се дават по 6 милиарда. Как от 6 милиарда се крадат 15, да каже моралната милиция, сформирана на \"Позитано\", изреди Биков...\" - в. \"24 часа\".\"Конгресите на ГЕРБ приличат на място, където излиза един лечител или гуру и казва, че слепите ще погледнат, куците ще проходят\". Така зам.-председателят на БСП Деница Златева коментира пред Би Ти Ви думите на вицепремиера Томислав Дончев от по-рано днес, че конгресът на БСП му прилича на група за взаимопомощ, където се събират хора с еднакви проблеми и се откъсват от реалността. Според Златева с реакцията си след конгреса на БСП ГЕРБ е утвърдила социалистическата партия като алтернатива. По-рано днес финансовият министър Владислав Горанов обяви, че БСП е алтернатива на ГЕРБ, но лоша алтернатива. По думите на зам.-председателя на БСП в ГЕРБ са леко изнервени и притеснени след 49-ия конгрес на левицата. На 26 ноември предстои конгрес на ГЕРБ, за който Цветан Цветанов обяви днес, че ще бъде приета декларация, че ГЕРБ никога няма да влиза в управление с БСП...\" - в. \"Дневник\".\"Ние не искаме да опитомяваме опозицията, искаме тя да е силна, но в момента е дивашка, продължи той. - Когато беше формиран 44-ия парламент, ние имахме едно желание. Искахме да предложим председателския пост на НС не, за да опитомим опозицията, а за да покажем държавническо поведение във връзка с предстоящото председателство. Виждаме, че от страна на българската опозиция с лидер Корнелия Нинова, това не се случва. Това, което наблюдаваме, е да се стремят да разделят нацията. Ние не искаме да водим дебата по този начин. Ние не искаме да се възприема, че българската опозиция трябва да бъде опитомена. Ние искаме да има силна опозиция, но в момента виждаме, че тя стана дивашка опозиция. С подобен подход могат само да разграждат институциите в България и да разграждат доверието, което ние сме създали в Европа и лидерството, което има днес Бойко Борисов. Бихте ли погледнали обективно кога някое управление в страната е имало такъв поглед към Западните Балкани?\", запита Цветанов. \"Спасявайки, може би, своите вътрешнопартийни проблеми, БСП искат да загробят имиджа на България, допълни Лиляна Павлова. - Като министър, отговорен за подготовката и провеждането на българското председателство, и от името на цялото правителство искам ясно да заявя, че българското председателство, първото българско председателство, е една тема, която е аполитична, надпартийна. Опитът на политически централи и конгреси да се заиграват с тази тема, да я политизират, манипулират, е грозен и недостоен. Казаното вчера е поредната лъжа. Приоритетите на председателството - ясно посочени са. Приоритетите на трите държави - ясно одобрени от всички европейски лидери на Европейския съвет през юни. На 100 % се припокриват с така наречените контраприоритети на БСП. Нито един от техните контраприоритети не е контра, той всъщност е про. Преписват или не четат? Лъжат или манипулират? Това е нашият въпрос\", допълни Павлова...\" - в. \"Стандарт\".\"За да има нормални процеси в държавата, трябва да се смени формулата и визията за управление и правене на политика в страната - това е казал председателят на ДПС Мустафа Карадайъ в поздравлението си към активистите на ДПС в област Монтана. Председателят на ДПС е участвал в дискусия, посветена на политическата активност. Той е подчертал значението на политическото участие в процесите за вземане на решения в държавата. \"Когато някой вместо нас определя политиката и посоката за развитие на държавата, а те са погрешни, трябва да се направи промяна\", е казал Карадайъ и е призовал за активност и мобилизация партийните структури на ДПС. Карадайъ е добавил още, че при сформирането на този кабинет, от ДПС са предупредили, че основата и структурата са грешна и ще произвежда грешни политики. Днес сме свидетели, че прогнозата ни се сбъдна, допълнил той. Председателят на ДПС е припомнил, че тогава са предложили и алтернатива - ДПС би подкрепило програма за управление на страната без да участваме пряко в управлението. По думите му \"се предпочете грешната формула\". Включването на националистите във властта, според Карадайъ, е много опасно и това се потвърждавало всеки ден. Той е посочил още, че \"В Испания популистите създават напрежение. Това е заразно и се пренесе в Италия. Такива процеси на Балканите са много по-опасни и по-сложни. Балканите сме мозайка от етноси. Всяка една държава в момента живее с представите, че граничи със себе си. Нито една държава не прави изключение в това отношение. От тази гледна точка популизмите и национализмите на Балканите имат естествена среда и много по-бързо могат да се развият в опасна посока. Освен това, от съставянето на правителството до днес няма нито една държавна политика, за която да можем да дадем положителна оценка\". Председателят на ДПС е казал още, че властта като конструкция и конфигурация, като начало трябва да бъде променена, а заедно с това и като политика трябва да бъде променена...\" - в. \"Стандарт\".Вестниците цитират и експрезидента Расен Плевнелиев, който също засяга темата за корупцията.\"Росен Плевнелиев: Президентът носи основната вина за проваления КСНС на тема корупция Това е първият провален Консултативен съвет за националната сигурност в историята на президентството и основната вина за това носи президента\", обяви бившият държавен глава Росен Плевнелиев по Би Ти Ви. Така той коментира ситуацията около последното заседание на КСНС, на което трябваше да се обсъжда антикорупционния закон и създаването на специален разследващ орган, се състоя на два пъти, тъй като при първото заседание не се събра кворум. \"В месеците преди КСНС имаше два алтернативни законопроекта, които е съвсем нормално да влязат в Народното събрание за обсъждане. Държавният глава по-скоро игра ролята на еднопартиен, отколкото на надпартиен президент. Резултатът беше печален\", категоричен е Плевнелиев. По думите му българският народ е свидетел на тоталния провал на целия политически елит по темата с корупцията. На въпрос дали президентската институция трябва да назначава шефа на разследващия орган за корупция, Плевнелиев е категоричен, че не трябва.\"Повече от шест месеца бях едноличен ръководител на тази държава, направих две служебни правителства. Представете си, държавният глава еднолично управлява държавата и еднолично назначава органа, който се бори с корупцията и неговия ръководител. Това означава, че държавният глава има безгранична власт и това не е добре\", поясни Плевнелиев. Бившият държавен глава критикува и действията на президента Румен Радев по повод бойкота на военните пилоти от база \"Граф Игнатиево\". \"Категорично не одобрявам действията на летците. Това за мен оставя горчивото впечатление и неразбиране как функционира Конституцията. Не съм съгласен и с действията на държавния глава, който се опита да защити тези действия, които са поне с нагласата да бъдат противоконституционни\", каза Плевнелиев...\" - в. \"Сега\".\"Предишният президент Росен Плевнелиев обяви в ефира на БиТиВи, че държавният глава Румен Радев се е опитал да защити противоконституционни действия заставайки на страната на летците от базата в Граф Игнатиево, които преди няколко дни отказаха да летят. Не одобрявам действията на тези летци. За мен това също оставя горчивото впечатление за неразбиране как функционира конституционалността, в какво се състои войнишкият дълг. Не съм съгласен и с действията на държавния глава, който се опита да защити противоконституционни действия, обясни Плевнелиев. Допълни, че летците имат легитимни начини да обърнат внимание на състоянието на авиацията - чрез своите ръководители и организации. Плевнелиев все пак посочи, че всеки политик трябва да чувства вина за състоянието на армията, обясни, че е направил по време на мандата си възможното да се излезе от това положение. Припомни, че вече има одобрен план за превъоръжаване на армията. Според него настоящият държавен глава носи вина и за първото в историята провалено заседание на Консултативния съвет по национална сигурност. Плевнелиев посочи, че в месеците преди него Румен Радев не се е държал като надпартиен президент, а се е опитал да защити само един - този на БСП, от проектите за създаването на антикорупционен орган. Извън това той посочи, че има цялостен провал на българския политически елит по темата корупция. В отговор на въпрос Плевнелиев обясни, че не би приел президентът да назначава шефа на бъдещия антикорупционен орган - такова е предложението в проекта на БСП, с което Румен Радев изрази съгласие.Той мотивира позицията си с неговия опит, при който заради политическата криза се наложи да назначи две служебни правителства последователно и така да управлява еднолично държавата за 6 месеца. Назначаването и на шефа на такъв орган би съсредоточило твърде много еднолична власт в ръцете на президента, който няма от кого да бъде контролиран, обясни Плевнелиев...\" - в. \"Дневник\".Състоянието на армията ни също е във фокуса на всекидневниците.\"Искаме оферти за нови Ф-16 и пак за \"Грипен\" Красимир Каракачанов смята, че в условията на конкуренция България ще избере по-добрия военен самолет В най-кратки срокове Министерството на отбраната ще поднови процедурата за нови изтребители. Оферти ще бъдат поискани както за Ф-16, така и отново за \"Грипен\". Това съобщи в интервю за \"24 часа\" министърът на отбраната Красимир Каракачанов. Ще изискаме офертите досега да бъдат повторени и да ни бъдат дадени предложения и за нови самолети. Тези оферти ще бъдат разгледани. Който даде най-добри условия, печели и ще започнат конкретните разговори с него за сключване на договор, заяви Каракачанов. При създалата се ситуация на конкуренция ще получим оферти, от които да можем да изберем по-доброто, убеден е вицепремиерът...\" - в. \"24 часа\".\"Армия като днешната българска армия няма начин да бъде изхранена и поддържана с 600 милиона евро. Това подчерта експертът и бивш министър на отбраната Бойко Ноев по БНР. \"Няма такава армия, която да може в този размер, с тази структура, с тези задачи да може да живее, да функционира с 600 милиона евро. Дълбокото противоречие между размер на армията, задачи, структура и средства води до това, че в армията вече има много свободни места. Хората масово напускат\", посочи Ноев. Според него, като последствие от това е и бунтът на пилотите. \"Това беше своеобразен бунт. Това не бяха двама души, които имаха неразположение. Това беше цялата авиобаза. Ако прикриваме проблемите под масата, нищо няма да бъде решено. Аз симпатизирам на пилотите, защото те по някакъв начин показаха, че това повече не може да продължава\", каза Бойко Ноев. Той обаче не е съгласен с начина, по който пилотите са направили своя протест: \"Те трябваше по официален път с докладни записки, както и техният командир по команден път, да сезират своите началници по командната линия, че базата не може да продължава да изпълнява своите задачи.\" - в. \"Труд\".Ролята и мястото на България в ЕС е сред темите с продължение.\"Поемаме председателството в ключов момент, в който говорим за бъдещето на ЕС. България може да има невероятна роля. Сега е време за обединение в страната, а не за разделение. България се превръща във фактор\". Това заяви за \"Събуди се\" на Нова тв еврокомисарят Мария Габриел. \"Брюксел гледа на България като на устойчив партньор, който се движи в правилната посока\", допълни тя. Относно конфликта в Каталуния, тя коментира: \"Това беше незаконен референдум. Наш събеседник остава Мадрид и испанското правителство. Много е важно да се запази диалогът\". Еврокомисарят по цифровизацията коментира също влиянието на социалните мрежи и феномена \"фалшиви новини\": \"За 4 месеца тази тема не ми е убягнала. Стартирам до месец обществена консултация и след това ще създам експертна група на високо ниво, която да излезе с много конкретни мерки. \"България има потенциал да се превърне в регионален лидер на Балканите, когато се говори за цифровизация\", допълни тя пред Нова тв...\" - в. \"Сега\".\"Зам.-председателят на ГЕРБ Цветан Цветанов обяви днес, че е убеден, че в четиригодишния управленски мандат на кабинета \"Борисов 3\" механизмът за сътрудничество и проверка ще отпадне и за България, и за Румъния. През последните десет години Европейската комисия наблюдава напредъка на страната ни в областта на съдебната реформа и борбата с корупцията и организираната престъпност, а заради европредседателството следващият мониторингов доклад се очаква да излезе през ноември, а не в началото на 2018 г. Коментарът на Цветанов бе в отговор на въпрос на журналисти за заключенията на еврокомисаря по правосъдие Вера Юрова, която на форум в София тази седмица заяви, че когато се срещне с главния прокурор Сотир Цацаров, остава с впечатление, че \"в България всичко е наред\", но после вижда фактите и започва да се съмнява дали \"всичко е толкова прекрасно\". Днес Цветанов заяви, че е убеден, че механизмът ще отпадне в рамките на това управление, защото през последните няколко седмици от ЕК се чували подобни индикации заради политическата воля на правителството и парламентарната група на ГЕРБ...\" - в. \"Дневник\".", "date": "2017.10.30", "title": "ГЕРБ прави регистър на лъжите на БСП, искаме оферти за нови F16 и „Грипен”, Радев защитил противоконституционни действия... "}
{"url": "https://news.bg/world/shvedska-televiziya-razkri-ruska-hakerska-grupa.html", "text": "Анонимна хакерска група, чиято дейност вероятно се ръководи от Санкт Петербург, е изпратила 1.6 милиона имейла, оформени като писма от шведската телевизия \"Telia\" и пощенската компания \"PostNord\", предаде Дойче веле.Отварянето на мейлите и на съдържащия се в тях линк води до блокиране на компютрите. За отблокирането им хакерите искат откуп.За хакерската атака съобщи шведската телевизионна компания SVT, която успя да проникне в базата данни на изнудвачите, вследствие на изтичане на информация.Според журналисти от телевизията, хакерите са заразили компютри от 31 страни, сред които Швеция, Австралия, Полша, Испания, Италия, Турция, Индия.Размерът на откупа обикновено е около 400-600 евро. Тъй като сумата не е много голяма, много от пострадалите плащат откупа почти веднага.Авторите на разследването са попаднали на кореспонденция между хакерите, водена на руски език. В нея става дума за банкови сметки, заразени компютри, както и за сумите, спечелени от кибератаките.", "date": "2017.10.30", "title": "Шведска телевизия разкри руска хакерска група "}
{"url": "https://news.bg/int-politics/paralelniyat-svyat-na-karles-puchdemon.html", "text": "Карлес Пучдемон е седнал в един от баровете на родния си град Хирона и обядва. Напълно спокоен. Група баскетболисти напира за снимка с него. Няма проблем. Той става, минава през глутница оператори и ретортери (\"Ясно ли Ви е, че сте отстранен?\", питат те), излиза пред вратата, позира за снимката и се връща отново на масата да си дояде.Почти паралелно по каталунската телевизия върви записаната \"институционална реч\" на бившия правителствен ръководител. В нея той отхвърля отстраняването си и моли за \"търпение, издръжливост и перспектива\", за да напредне с изпълнението на плана за независимост. До него се издигат каталунското и европейското знаме.Малко след това той се появява на живо по друг телевизионен канал: отстраненият каталунски президент е седнал със съседи в ресторант, обяснява водещата. Сякаш това е един съвсем обикновен ден за Карлес Пучдемон. Сякаш нищо не може да го извади от равновесие. Дори и часове след включването на живо, когато пред ресторанта, от който Пучдемон все още не си е тръгнал, са се събрали стотици зрители и фенове. \"Президенте Пучдемон\", крещят те. Още повече камери запечатват този сценарий.\"Виртуалната реалност\" на Пучдемон\"Това вече е абсурдно\", коментира един минувач. Изглежда сякаш господин Пучдемон живее в два различни свята: в света на испанското правителство и в неговия собствен свят, който по-скоро приличал на \"\", казва мъжът. \"Виртуалната реалност\" не е особено далече от често споменаваната \"каталунската утопия\", в която Карлес Пучдемон въвлече каталунския народ.Утопия, където хаотични избори се пробутват като валиден референдум с достоверни резултати. Където се въвеждат правила, които веднага след това биват нарушавани (48 часа след обявяването на резултатите от референдума трябваше уж да станем свидетели на обявяването на независимостта. Тези 48 часа обаче се превърнаха в цял месец.) И където незаконни гласувания на парламента се празнуват като законни - както стана този петък с независимостта на Каталуния.Според проф. Ориол Бартомеус, който преподава политология в Барселонския университет, въобще не е трябвало да се провежда такова гласуване. Защото, както обяснява той, \"според закона, парламентът няма право да взима решеиня за суверенитета на Каталуния\". Впрочем, адвокати в каталунския парламент бяха стигнали до същото заключение.Преди гласуването в петък опозицията напусна пленарната зала в знак на протест. Десет от депутатите, останали в залата, гласуваха \"против\" резолюцията за провъзгласяването на \"каталунска република като независима и суверенна държава.\" 70 депутати гласуваха \"за\" и приеха резолюцията. Двама се въздържаха.Сепаратистите - все по-разединениГрупата на сепаратистите около Карлес Пучдемон напоследък изглеждаше поотслабена. Не случайно тя се разцепи на два лагера: едно по-умерено крило, което накрая искаше предсрочни местни избори, и безкомпромисното крило, което твърдо настояваше за едностранното обявяване на независимостта на Каталуния. Това разцепване стана особено видимо преди две седмици, когато Пучдемон обяви независимост, за да я отмени малко след това.От една страна това бе жест към ляворадикалната партия \"Candidatura d'Unitat Popular\" (\"Кандидатура за народно единство\"), която осигуряваше мнозинството в парламента. От друга страна обаче това бе любезен сигнал към умереното крило на неговата собствена партия \"Каталунска европейска демократическа партия\". Вътрешният разрив стана особено очевиден в петък, когато каталунският министър, отговарящ за бизнеса, Санти Вила подаде оставка и коментира стъпката си в Туитър със следните думи: \"Опитите ми за диалог отново удариха на камък\".\"В блока на сепаратистите все още има една разделителна линия\", казва политологът Ориол Бартомеус. \"В момента тя вече не е толкова видима, но идните дни отново ще излезе на бял свят. Особено когато започнат дискусиите за изборите на 21 декември.\"Това разделение се усеща и по улиците на Барселона. Движението за независимист, което първоначално бе напълно хомогенно, сега се разпада на различни лагери. Една част от каталунците, които първоначално се застъпваха за независимост, постепенно промениха мнението си - заради отдръпването на банките и бизнеса от Каталуния. Други пък от самото начало искаха само по-силен автономен статут за Каталуния, но не и отцепване от Испания, а на референдума гласуваха \"за\" просто в знак на протест. Третата група е най-шумна и най-видима - онази на каталунците, които изгарят от желание за независимост. Ето че я получиха. Макар и за кратко.Пучдемон - в затвора?Впрочем, според едно ново социологическо проучване, проведено по поръчка на вестник \"Ел мундо\" между понеделник и четвъртък, на изборите за местен парламент на 21 декември застъпниците за независимост са застрашени от загуба на мнозинството си в парламента в Барселона. Ако изборите бяха днес, трите партии, стремящи се към независимост, биха получили най-много 42,5% от гласовете, което означава не повече от 65 места в парламента. За абсолютното монзинство са нужни обаче 68 места. Противниците на отцепването от Испания биха взели 43,4%.Днес, 29-ти октомври, в Барселона близо 300 000 души излязоха на протест в подкрепа на държавното единство на Испания. Те скандираха \"Да живее Испания\", \"Барселона е част от Испания\" и \"Аз съм испанец\". Те настояха отстраненият от централното испанско правителство премиер на Каталуния Карлес Пучдемон да бъде арестуван.Пучдемон действително може да бъде арестуван и подведен под съдебна отговорност. Ако бъде осъден за бунт срещу държавната власт, Пучдемон може да влезе за 30 години в затвора. Впрочем, белгийският държавен секретар за миграция и предоставяне на убежище вече обяви, че Белгия би могла да предложи убежище на каталунските сепаратисти.", "date": "2017.10.30", "title": "Паралелният свят на Карлес Пучдемон"}
{"url": "https://news.bg/int-politics/tramp-izrigna-sreshtu-klintan-zaradi-razvitieto-po-ruskata-afera.html", "text": "Американският президент Доналд Тръмп изригна с гневна тирада срещу Хилари Клинтън и Демократическата партия, след като стана известно, че съдебното жури по руската афера е одобрило първите обвинения и предстоят арести, посочва Би Би Си.Той за пореден път отрича руската намеса в президентските избори и се опитва да премести фокуса на вниманието върху \"вината\" на опонентите си.Припомняме, в американските медии се появиха публикации, че въз основа на обвиненията, представени от спецпрокурора Робърт Мълър още днес може да бъдат извършени арести във връзка разследвания сговор между обкръжението на Тръмп и Кремъл. Засега не е известно точно какви са обвиненията и срещу кои лица ще бъдат повдигнати.Самият Тръмп продължава да настоява, че става дума за \"лов на вещици\" и че има подкрепата на Републиканската партия.\"Никога не съм виждал такова единение и гняв сред републиканците заради липсата на разследване срещу Клинтън за Фалшивото досие\", пише Тръмп в Twitter във връзка с публикациите, че за досието, свързващо го с Русия е платено от щаба на Клинтън.Той атакува демократите и за урановата сделка с Русия, обвинява бившия шеф на ФБР Джеймс Коми, че е покровителствал Клинтън и недоволства, че \"вместо с това, те се занимават с измислен \"сговор\", какъвто не съществува\".\"НАПРАВЕТЕ НЕЩО!\" -  Тръмп.Упреците на Тръмп срещу Коми идват на фона на обвиненията в обратната посока - че с разкритията за изтичане на мейли на Демократическата партия по време на изборната кампания е навредил на Кампанията на Хилари Клинтън.В социалната мрежа последваха коментари, че той се опитва да отклони вниманието от разследването на руската афера, пренасочвайки недоволството от себе си кът своята опонентка в изборната битка за Белия дом.Припомняме, през седмицата сенаторите от Републиканската партия Джеф Флейк и Боб Коркър нападнаха Тръмп, че \"скандално пренебрегва\" истината и не се държи благоприлично. По думите им американският лидер унижава нацията.", "date": "2017.10.30", "title": "Тръмп изригна срещу Клинтън заради развитието по руската афера"}
{"url": "https://news.bg/int-politics/sotsialdemokratite-na-zaev-pechelyat-mestniya-vot-v-makedoniya.html", "text": "На местния вот в Македония социалдемократите на Зоран Заев печелят надмощие в 19 общини. Те побеждават във всички големи градове, предаде БНТ.Данните са на база на 73% от протоколите.Вчера в западната ни съседка се проведе вторият тур на местните избори, на който 70 кандидати се бориха за победа в 35 общини.Демократичният съюз за интеграция на Али Апхмети печели в 7 общини, а ВМРО-ДПМНЕ на Никола Груевски - в 3.Първият кръг от изборите беше на 15 октомври, когато бяха избрани кметове на град Скопие и още 45 общини. Тогава бяха избрани и членове на общинските съвети.", "date": "2017.10.30", "title": "Социалдемократите на Заев печелят местния вот в Македония"}
{"url": "https://news.bg/world/otkriha-pametnik-na-vasil-levski-v-kanada.html", "text": "Първият паметник на Васил Левски в Канада беше открит на 29 октомври в българската православна църква \"Св. Димитър\" в Брамптън, съобщиха от генералното ни консулство в Торонто.Тържествената церемония започна с изпълнение на химните на България и Канада, след което монументът бе осветен от енорийския свещеник отец Валери Шумаров.В израз на признателност към Апостола и почит към паметта му бяха положени венци и цветя. Церемонията завърши с културна програма в изпълнение на танцовия ансамбъл \"Димитровче\" и рецитал на Мишел Новакова и Симон Бошнакова от неделното училище \"Канев\" при храма.Родолюбивата инициатива стана възможна благодарение на даренията на наши сънародници и сдружения на българската общност както в Канада, така и в България.Проектът беше осъществен от почетния консул на Република България в Мисисага Игнат Канев, настоятелството на храма \"Св. Димитър\" с председател г-жа Цветанка Христоскова, с организационната подкрепа на генералния консул на България в Торонто Петър Крайчев.​Паметникът е сътворен в ателието на инж. Тодор Ганарев и инж. Радиана Дервенска в България.В празничната церемония при откриването му взеха участие домакинът Игнат Канев и Димитрина Канева, генералният консул в Торонто Петър Крайчев, временно управляващата посолството в Отава Светлана Стойчева-Етрополски, завеждащата консулската служба в Торонто Десислава Атанасова, почетният председател на църковното настоятелство д-р Константин Вълчев, както и други публични фигури, и стотици българи.Председателката на храмовото настоятелство Цветанка Христоскова връчи сертификати на спомоществователите сред които и първия дарител и член на църковната община \"Св. Димитър\" Марин Балинов от Манитоба.​Президентът Румен Радев изпрати поздравителен адрес до българската общност в Канада, в който поздравява сънародниците ни и напомня, че \"най-трайният паметник на Апостола е в народното съзнание и следването на неговите завети\".", "date": "2017.10.30", "title": "Откриха паметник на Васил Левски в Канада"}
{"url": "https://news.bg/world/riyad-iska-smyana-na-rezhima-v-katar-predupredi-katarskiyat-emir.html", "text": "Емирът на Катар обвини Саудитска Арабия и арабските им съюзници, че се опиват да свалят правителството му, информира АФП.\"\", оплака се шейх Тамим бин Хамад ал Тани в предаването \"60 минути\" по CBS.\"о\", продължи той.На 5 юни избухна дипломатическа криза между Катар и Саудитска Арабия, Бахрейн, ОАЕ и Египет. Арабските държави прекъснаха дипломатическите си отношения с Доха и наложиха икономически санкции. Те обвиняват Катар, че спонсорира тероризъм и си сътрудничи с Иран.Арабските държави затвориха границите си с Катар и прекъснаха полетите, а също така експулсираха катарски граждани.\"\", добави Тани.\"\", смята емирът.Междувременно Бахрейн призова за замразяване на членството на Катар в Съвета за сътрудничество на държавите от Персийския залив.", "date": "2017.10.30", "title": "Рияд иска \"смяна на режима\" в Катар, предупреди катарският емир"}
{"url": "https://news.bg/world/burya-otne-zhivota-na-sedem-dushi-v-evropa.html", "text": "Бурята \"Херварт\" отне живота на петима души в Европа, след като моторница с трима души се преобърна до Балтийско море, съобщава ДПА.Двама души - мъж и жена, са извадени от водата, но третият човек остава в неизвестност. Според германската полиция жената е починала на път за болницата.По-рано беше съобщено, че четирима души са загинали и един сериозно е пострадал при ураганните ветрове, които нанесоха сериозни щети в Германия, Полша и Чехия.63-годишен лагеруващ се удавил до град на северното крайбрежие на Германия, съобщиха от полицията.Мъж и жена са загинали в Чехия, след като са били ударени от дърво, информира местната агенция CTK, позовавайки се на Спешна помощ. Стотици домакинства са останали без електрозахранване, а пожарникарите продължават да почистват пътищата и железопътните линии от падналите клони и дървета.В Полша един човек загина при инцидент с автомобил вследствие на бурята, според местната власт. Най-малко 1 200 души бедстват, информира агенция PAP. Силните ветрове събориха дървета и блокираха улици.Бурята причини щети и в Словакия.В германската столица Берлин един човек е сериозно пострадал, след като върху него паднало строително скеле, каза говорител на пожарната служба, допълвайки, че покривът на жилищна сграда е съборен и дървета са изкоренени вследствие на силния вятър.В Берлин е обявено бедствено положение. Пожарната служба в германската столица е получила 100 сигнала между 4 и 7 часа сутринта.В Хамбург река Елба е излязла от коритото си. Спасителни екипи са блокирали намиращите се до реката улици. Пристанището на града също е наводнено. Известен пазар за риба е затворен. Подадени са около 500 сигнала до пожарната.Част от железопътните услуги са спрени в германските провинции.Впоследствие АФП съобщи, позовавайки се на спасителните служби, че най-малко 7 души са загинали вследствие на бурята в Централна Европа.Тежкото метеорологично време се очаква да продължи да създава проблеми и днес, особено в Северна Германия.По-рано този месец бурята \"Ксавие\" отне живота на седем души в Германия.В същото време отОранжев код за опасни ветрове е обявен в 17 области: Видин, Монтана, Враца, Плевен, Ловеч, Велико Търново, Габрово, Русе, Разград, Търговище, Силистра, Шумен, Добрич, Варна, Сливен, Ямбол, Бургас.Междувременно част от Италия се бори с големи пожари. Около 1000 души са евакуирани в Северозападна Италия заради горски пожари.Няколко градчета до границата с Франция са засегнати. Италианската агенция АНСА отбелязва, че властите вярват, че пожарите вероятно са запалени умишлено.", "date": "2017.10.30", "title": "Буря отне живота на седем души в Европа"}
{"url": "https://news.bg/world/severna-koreya-se-gotvi-za-yadrena-voyna.html", "text": "Северна Корея провежда учения с евакуация и затъмнение (при въздушна отбрана) на фона на заплаха от ядрена война и растящото напрежение със САЩ, съобщава сайтът NK News.Американският сайт за севернокорейски новини допълва, че ученията не се провеждат в столицата Пхенян. Сайтът пояснява, че изключително рядко се организират подобни учения.Ученията се провеждат на фона на коментарите на военния министър на САЩ Джим Матис, който предупреди, че Пхенян увеличава заплахата от ядрена атака.В същото време САЩ, Южна Корея и Япония призоваха КНДР да изостави развитието на ядрени оръжия. Високопоставени военни представители на трите държави се срещнаха на Хавайските острови, за да обсъдят ядрените изпитания на Северна Корея. Те призоваха Пхенян да спре с провокациите и да се откаже от ядрените оръжия.Междувременно севернокорейският лидер Ким Чен-ун направи рядко посещение със съпругата си във фабрика за козметика в Пхенян, информира държавната Корейската централна новинарска агенция, цитирана от ДПА.След инспекцията, според агенцията, Ким Чен-ун е \"много доволен\" от работата на фабриката. Той харесал не само продуктите, но и опаковката им.Ким и съпругата му имат три деца. Смята се, че те са родени през 2010, 2013 г. и февруари 2017 г.", "date": "2017.10.30", "title": "Северна Корея се готви за ядрена война?"}
{"url": "https://news.bg/disasters/samolet-izleze-ot-pistata-na-letishteto-v-bremen.html", "text": "Международното летище в Бремен беше затворено в продължение на няколко часа през тази нощ заради инцидент с кацащ самолет, предаде Дойче веле.Съобщава се, че лекомоторен самолет Cessna 550 Citation Bravo, регистриран в Русия, е излязъл от пистата при опит за кацане. Летателният апарат е спрял на около 15 метра от асфалтовото покритие.Никой от тримата членове на екипажа не е пострадал. На борда не е имало пътници.Инцидентът е станал в 18:26 ч. местно време.Летището е останало затворено до 1:00 ч. след полунощ, като дотогава всички пристигащи самолети са били пренасочвани към съседни аерогари, Отменени са полети за Истанбул, Щутгарт и Париж.", "date": "2017.10.30", "title": "Самолет излезе от пистата на летището в Бремен"}
{"url": "https://news.bg/world/rohani-otkazal-sreshta-s-tramp.html", "text": "Иранският президент Хасан Рохани отказал среща с американския държавен глава Доналд Тръмп, информира иранската новинарска агенция ILNA.Рохани е отказал да се срещне с Тръмп по време на визитата си в Ню Йорк през септември, когато се проведе ежегодният дебат в Общото събрание на ООН.Медията обаче не съобщава каква е причината за отказа.През 2013 г. Рохани разговаря по телефона с тогавашния президент на САЩ Барак Обама, което е и контактът на най-високо ниво между двете държави от десетилетия. Техеран и Вашингтон прекъснаха дипломатически отношения след Ислямската революция през 1979 г.Междувременно по време на среща в иранската столица Рохани призова ръководителя на Международната агенция за атомна енергия Юкия Амано да потвърди, че Техеран спазва ангажиментите си към ядрената сделка, след като Тръмп отказа да я потвърди.Рохани отбелязал, че Иран напълно се придържа към изпълнението на ядрената сделка от 2015 г. Като се вземе под внимание пълното сътрудничество на Иран през последните години, пояснява иранският лидер, Техеран се надява възможно най-скоро МААЕ да обяви в доклада си, че иранската ядрена програма има мирен характер.Амано заяви на пресконференция, че що се отнася до ядрените ангажименти, Иран изпълнява изискванията към споразумението.", "date": "2017.10.30", "title": "Рохани отказал среща с Тръмп"}
{"url": "https://news.bg/politics/dsb-da-balgariya-tragvat-zaedno-sreshtu-modela-borisov.html", "text": "\"Управлението по \"модела Борисов\" е вредно за страната, то води до обезличаване на институциите, размиване на границите между властите, погазване на неприкосновеността на частната собственост и унищожаване на икономическата конкуренция\". Това е записано в приетата от ДСБ резолюция след проведено национално съвещание, за която съобщи Атанас Атанасов - лидер на ДСБ. По думите му отговор на тези предизвикателства може да даде само истинското българско дясно.От думите на ген. Атанасов стана ясно още, че се дава мандат на председателя за изграждане на широк, траен политически съюз, основан на двупартийното сътрудничество между ДСБ и движение \"Да България\", като основни изразители на опозиционно настроените избиратели в център-дясно. В този формат трябва да започне подготовка за съвместно явяване на избори за постигане на политическа промяна в страната.Според ген. Атанасов има нужда от истинска опозиция и само истинска опозиция може да даде отговор на тези предизвикателства, защото днес имаме казионна опозиция в лицето на БСП. В ГЕРБ има тежко напрежение, защото всеки ден гърмят корупционни скандали.Лидерът на ДСБ напомни, че към края на годината ще има около 3 млрд.лв. излишъци.\"Ще бъдат разпределени 3 млрд.лв с ПМС за купуване на политическо влияние от страна на управляващите и в нарушение на бюджетната процедура, защото съгласно Конституцията, Парламентът е този , който трябва да управлява общите ни пари. Това е само един маркер как се управлява властта\", добави Атанасов.На пресконференцията стана ясно, че женският клуб на ДСБ има нов председател - Кристина Петкова. Тя заяви, че основните теми, по които ще се работи са гъвкави форми на майчинство, трудова заетост, кариерно ориентиране.По думите на Петкова моделът \"Борисов\" не се е правил с кариерното ориентиране и затова основният акцент ще бъде там.В заключение от ДСБ бяха категорични, че съюз ДСБ - \"Да България\" ще играе ролята на истинска опозиционен алтернатива.Припомняме, според последното социологическо проучване на , през октомври месец, останалите извън парламента партии Да, България и ДСБ получават съответно 3.2 и 1.2% от общественото доверие, което с малко минава нужните 4% за влизане в Народното събрание. ", "date": "2017.10.30", "title": "ДСБ -Да, България тръгват заедно срещу \"модела Борисов\""}
{"url": "https://news.bg/politics/goranov-razbral-za-ostavkata-na-zdravniya-ministar-v-koridora.html", "text": "Не е сезирана Агенция за държавна финансова инспекция - АДФИ. Това стана ясно от коментара след заседанието на кабинета на финансист номер едно Владислав Горанов, помолен за коментар за оставката на професор Николай Петров.Горанов допълни, че правителството още веднъж ще разгледа одитния доклад, поръчан от МО, за да се види извършил ли е някакви нарушения министърът в оставка.С подаването на оставка министърът извършва изключително морален акт, категоричен е Владислав Горанов.Министрите разбрали за оставката в коридора.Оставката била подадена на среща с Борисов на четири очи. Петров споделил с Горанов: \"Няма да позволя по никакъв начин да бъде опетнено името ми. 60 години се боря за това име.\"", "date": "2017.10.30", "title": "Горанов разбрал за оставката на здравния министър в коридора"}
{"url": "https://news.bg/economics/byudzhet-2018-e-dobar-vapreki-trudnoto-vreme-uveryava-goranov.html", "text": "Бюджет 2018 е добър и консенсусен въпреки трудните времена. Финансовият министър Владислав Горанов е доволен, че кабинетът е приел проекта на бюджет 2018, бюджета на .След заседанието на МС пред медиите той отчете сериозен икономически растеж за периода след икономическата криза. Стратегията на правителството за поетапно намаление на дефицита и за изпълнение на основните приоритети от правителствената програма са намерили място във финансовата рамка за следващата година, похвали се финансист номер едно.Горанов счита, че това е един добър бюджет, който ще даде възможност за нормално функциониране на всички държавни органи. Темповете на нарастване на доходите в бюджетната сфера не могат да следват същите темпове, които се случват в реалния сектор, но това не е задължително лоша новина, смята Горанов.Министърът очаква смислени дебати в НС. Коалиционните партньори харесали макрорамката за следващата година и щели да го подкрепят. А попитан защо няма да се намали държавната субсидия за партиите, той поясни, че темата трябва да се реши през Закона за политическите партии. Иначе мнението му е, че по-малката субсидия ще увеличи зависимостите на партиите от олигархията. Природата не търпи вакуум, смята Владислав Горанов. Над 750 милиона лева се дават за разходи за персонал, са заложени в бюджета за следващата година. По думите му по-трудно се прави бюджет в трудни времена. За мен фискалната рамка е оптимална, категоричен е министърът на финансите. Най-много пари се давали в проблемните сектори. Горанов обеща години, в които доходите и в други сектори ще растат.", "date": "2017.10.30", "title": "Бюджет 2018 е добър, въпреки трудното време, уверява Горанов"}
{"url": "https://news.bg/world/41-ot-rusnatsite-vyarvat-che-moskva-tryabva-da-podkrepi-separatistite-v-iztochna-ukrayna.html", "text": "41% от руснаците вярват, че Москва трябва да подкрепи сепаратистите в Източна Украйна. Това показва ново проучване на независимия аналитичен център \"Левада\", цитирано от Moscow Times.Според центъра процентът е относително висок, въпреки че като цяло е охладнял интересът на руснаците към темата за Украйна.Русия е обвинявана, че подкрепя проруските сепаратисти в Донбас. Според данни на ООН повече от 10 000 души са загинали при конфликта в Източна Украйна.Изследването разкрива още, че 37% от анкетираните споделят мнение, че Москва трябва да бъде неутрална в конфликта.Само 6 на сто заявяват, че Москва трябва да подкрепи правителството в Киев срещу сепаратистите.Съвместно проучване на \"Левада\" с Киевския институт за социология също показва продължаващото напрежение между руснаци и украинци.Между май и септември тази година процентът анкетирани руснаци с положителна нагласа към Украйна е скочил с 6% до 32 на сто. При украинците обаче тенденцията е различна - спад с 6% до 37% на украинците с положителна нагласа към Русия.Около 2/3 от анкетираните описват присъединяването на Крим към Русия като по-положително, отколкото вредно.В проучването на \"Левада\" са участвали 1 600 руснаци в периода 15-19 септември. Статистическата грешка е в рамките на +/- 3,4%.", "date": "2017.10.30", "title": "41% от руснаците вярват, че Москва трябва да подкрепи сепаратистите в Източна Украйна"}
{"url": "https://news.bg/crime/zatvor-do-6-godini-mozhe-da-poluchi-zhenata-pregazila-paten-politsay.html", "text": "Пловдивската окръжна прокуратура внесе обвинителния акт срещу Катя Лерца, която при катастрофа предизвика смъртта на полицай на пътя, съобщиха от прокуратурата.Припомняме, на 13 май 2017 г., в Пловдив, Лерца докато шофира джипа си, е нарушила правилата за движение и по непредпазливост е причинила смъртта на полицай Делян Палазов.При разследването е установено, че Лерца се е движела със скорост от 99 км/час в населено място. Тя не е реагирала своевременно на опасността от удар на пострадалия. Вместо екстрено спиране, е предприела смяна на лентата за движение на автомобила, което е довело до проишзшествието, пишат от държавното обвинение.Наблюдаващият прокурор е разпоредил незабавно отнемане на книжката на Лерца, но това постановление е било изпълнено на 06 юни 2017 г.За причинената смърт по непредпазливост по закон се предвижда затвор от две до шест години. Предвидено е обвиняемият да бъде лишен от право да управлява моторно превозно средство.", "date": "2017.10.30", "title": "Затвор до 6 години може да получи жената, прегазила пътен полицай"}
{"url": "https://news.bg/int-politics/parlamentat-v-kataluniya-prizna-reshenieto-na-ispanskite-vlasti-za-razpuskaneto-mu.html", "text": "Парламентът на Каталуния, който беше разпуснат от испанското правителство, е признал това решение и престава да работи до провеждането на нови предсрочни избори. Това обявиха от пресслужбата на законодателния орган, цитирани от световните информационни агенции.Насроченото за вторник заседание на президиума на парламента е било отменено.\"Заседанието на президиума е отменено, тъй като парламентът беше разпуснат\", уточниха от пресслужбата на каталунския парламент.Тази сутрин председателят на парламента Карма Форкадел - един от най-ревностните поддръжници на провъзгласяването на независимостта от Испания, се е появила в сградата на законодателния орган. Тя официално запазва поста си до провеждането на предсрочни избори на 21 декември.В петък (27 октомври) Каталунският парламент прие резолюция за независимост на областта от Испания. Тя беше подкрепена от 70 депутати, като каталунският законодателен орган е съставен от 135 депутати. Депутатите, които са против отцепването, изобщо не участваха в заседанието. Резолюцията обаче не беше публикувана нито в официалния бюлетин на каталунския парламент, нито в официалния бюлетин на правителството на автономията. Съгласно закона в бюлетините трябва да се публикуват всички документи, за да влязат в сила.Минути след обявяването на независимост На 27 октомври испанският сенат одобри прилагането на чл. 155 от конституцията, който позволява налагането на пряко управление от страна на испанските власти в Каталуния. Испанският премиер Мариано Рахой обяви, че уволнява членовете на правителството на автономията, включително неговия лидер Карлес Пучдемон, разпуска парламента на автономната област и насрочва предсрочни избори в Каталуния на 21 декември. В събота Пучдемон обяви, че не признава решението на испанските власти.Правителството в Каталуния ще бъде тествано днес, след като известни членове на каталунската администрация заявиха, че не приемат този ход на Мадрид, а граждански групи призоваха за гражданско неподчинение срещу решението.", "date": "2017.10.30", "title": "Парламентът в Каталуния призна решението на испанските власти за разпускането му"}
{"url": "https://news.bg/society/do-11-noemvri-bezplatno-proveryavame-tehnicheskoto-sastoyanie-na-kolata-si.html", "text": "Безплатно проверяваме техническото състояние на колата си в Съюза на българските автомобилисти (СБА) от 1 до 11 ноември. Тогава се провежда акция \"Зима\" 2017. Това обяви председателят на СБА инж. Емил Панчев на пресконференция в централата на СБА.До 11 ноември всички български шофьори ще могат напълно безплатно да проверят състоянието, светлините и гумите на колите си преди началото на зимния сезон в пунктовете на Съюза на българските автомобилисти (СБА) в страната, както и в сервизите на Мото-Пфое.Освен профилактични прегледи, водачите ще могат да получат консултации за чистачки, зимни течности и др. съвети за справяне при зимни условия. Ще се плаща само ако се налага подмяна на части.Самата акция \"Зима\" започва от 1 ноември, сряда, и продължава до края на месеца. В рамките на кампанията полицаи ще проверяват автомобили, водачи, пешеходци, каруци, велосипедисти. Пътните полицаи ще следят и за толерантност на пътя между отделните участници в движението, съобщи шефът на Пътна полиция комисар Бойко Рановски.От началото на годината в страната са станали 5690 тежки катастрофи с 534 загинали и 7161 ранени хора. В сравнение със същия период на миналата година жертвите са с 54 по-малко. \"Имаме намаление по всички показатели спрямо 2016 г. Пътна полиция осъществява засилен и ефективен контрол, за да може най-агресивните да бъдат санкционирани. За първите девет месеца т.г. има съставени 765 670 фишове, електронни фишове и актове, което е със 136 000 повече от миналата година\", каза още Рановски и поясни, че акция \"Зима\" ще бъде на три етапа.При първия етап от 1 до 10 ноември ще има засилени проверки за велосипедисти и каруци. 6 ноември е обявен за Ден без загинали колоездачи на пътя. От 11 до 20 ноември кампанията е насочена към пешеходците, като пътните полицаи ще проверяват не само дали те спазват правилата за движение, а също така дали водачите са толерантни и се съобразяват с предимството им на обозначените места. Периодът съвпада и с обявения от ОНН Ден без жертви на пътя.В третия етап от акцията - от 21 до 30 ноември, катаджиите ще проверяват дали автомобилите са готови за зимата.По време на проверките по пътищата униформените ще следят за изправността на фаровете, чистачките, устройствата за почистване на стъкла и дебелината на грайфера на гумите. При нарушения ще бъдат налагани санкции.Шефът на Пътна полиция комисар Бойко Рановски напомни, че през зимния сезон вече е задължително да се кара с гуми, чийто рисунък на грайфера е равен или по-голям от 4 мм.От Агенция \"Пътна инфраструктура\" уверяват, че имат готовност да посрещнат зимата и да се справят със снега на пътя. Зимното поддържане на пътя започва от 1 ноември.", "date": "2017.10.30", "title": "До 11 ноември безплатно проверяваме техническото състояние на колата си"}
{"url": "https://news.bg/crime/balgariya-bori-kiberkrizi-prez-predsedatelstvoto-si-na-saveta-na-es.html", "text": "Увеличаването на капацитета на Европейската агенция за мрежова и информационна сигурност (ENISA), прилагането на Директивата за мрежова и информационна сигурност, създаването на пилотен фонд за преодоляване на последиците от киберкризи са сред въпросите, по които България ще търси общ подход в рамките на председателството ни на Съвета на ЕС.Това заяви председателят на Държавната агенция \"Електронно управление\" (ДАЕУ) Росен Желязков пред участниците на Четвъртия регионален форум по киберсигурност и киберпрестъпност за държавите от Югоизточна Европа.Желязков изтъкна, че превенцията и правоприлагането са двата основни подхода за постигане на доверие на потребителите във виртуалната среда.\"Когато говорим за превенция, трябва да мислим за киберхигиена, а когато говорим за правоприлагане - да помним, че доверието на обществото се гради върху ефективността на реакцията при престъпни и други атаки към системи, които са уязвими и могат да бъдат компрометирани\", обясни Желязков и добави, че трябва да се заложи на силно взаимодействие и на стандартизиран подход, ориентиран към рисковете в областта на киберсигурността.Председателят на ДАЕУ акцентира, че \"границите на държавите са без значение\". Той обясни, че значение имат общите подходи и стремежът да се постигне доверие у потребителите. По думите му това е основна предпоставка за развитието на обществените отношения.Според заместник-министърът на вътрешните работи Милко Бернер форумът е доказателство за комуникация и сътрудничество на високо ниво. В центъра му са максималното използване на политики за киберсигурност и изграждането на безопасна среда за всички потребители. \"Киберпрестъпността се определя като една от най-сериозните глобални и анонимни заплахи за съвремието и най-бързо развиващата се сфера на трансгранична престъпност\", подчерта Бернер и също акцентира върху ефективните политики и международното сътрудничество.Главен комисар Ивайло Спиридонов алармира, че киберпрестъпността и използването на интернет пространството в днешни дни благоприятстват всяка една останала престъпна дейност на национално и транснационално ниво. Той посочи, че фокус в работата на МВР винаги ще бъде подобряването на междуинституционалното и международно сътрудничество.Във видеосъобщение пък българският еврокомисар Мария Габриел изтъкна необходимостта от общ европейски механизъм за координация в случай на мащабни кибератаки. Габриел подчерта, че киберпрестъпността е основен приоритет на ЕС. Целта е обединяване на ресурсите, разгръщане на мрежа от центрове за изследване и компетенции в областта на киберсигурността в Брюксел и държавите-членки на ЕС посочи още Мария Габриел.", "date": "2017.10.30", "title": "България бори киберкризи през председателството си на Съвета на ЕС"}
{"url": "https://news.bg/int-politics/rusiya-vizhda-pobeda-nad-teroristite-v-siriya-do-kraya-na-godinata.html", "text": "Русия очаква всички \"терористи\" в Сирия да бъдат ликвидирани до края на годината и след това планира да задържи достатъчно войници в страната, за да предотврати нов конфликт, съобщават руски медии, позовавайки се на виден руски сенатор.\"Ще оставим в Сирия само онези войски, които са необходими, за да се предотврати евентуално повторение на този тероризъм\", уточнил Виктор Бондарев, който е шеф на Комисията по отбрана и сигурност към горната камара на руския парламент (Съвета на федерацията).Източникът също така е посочил, че подкрепяният от Москва конгрес на всички етнически групи в Сирия може да се проведе в Русия още през следващия месец и да започне работа по изготвянето на нова конституция.Руските медии уточняват, че конгресът, идеята за който руският президент Владимир Путин за първи път спомена на форум на чуждестранни учени по-рано този месец, може да се проведе в средата на ноември в руския черноморски курорт Сочи.", "date": "2017.10.30", "title": "Русия вижда победа над терористите в Сирия до края на годината"}
{"url": "https://news.bg/economics/byudzhet-2018-e-parviyat-koyto-predlaga-narastvane-byudzhetnite-zaplati.html", "text": "Правителството прие проект на бюджета за 2018 година. Тази година новото е инициативата на опозицията да представи свой алтернативен бюджет. Това веднага е критикувано с аргумент, че такъв проект може да прави само Министерският съвет, съобщава в свой анализ за БГНЕС, проф. Христина Вучева, финансист, вицепремиер и министър на финансите в първото служебно правителство (1994-1995) на България след промените през 1989 г.Възражението според нея е несериозно, защото всеки може да подготви свой проект на бюджет на страната и да търси обществено одобрение чрез медии и всякакви форми на гласност и информация. Това не означава, че подобни проекти ще се разгледат от Народното събрание.По отношение на посочените два основни критерия, установени в договора от Маастрихт и потвърдени през 2011 г. в допълнителното споразумение, подписано от повечето европейски страни /без Великобритания и Чехия/ нашата страна е за пример. Този наш успех се потвърждава и в Бюджет 2018, като се предвижда дефицит от 1 % спрямо БВП. Приходите представляват 36.2 %, а разходите 37.2 % от БВП. Подобни съотношения не се срещат в практиката на другите европейски страни. Там се централизира от 40 до 46 % като най-разпространено е съотношението около 42 %. Много експерти по бюджета от развитите западни страни приемат, че при съотношение под 40 % трудно се поддържа съвременно ниво на публични услуги.Когато данъчната структура е такава, каквато е у нас, рискът от нарастване на броя на хората в бедност е по-голям. У нас няма изследвания, които да потвърдят, или отхвърлят подобни твърдения. През последните години темата за бедността занимава не само левите, а всички, които се интересуват от съвременните цивилизационни проблеми на развитието на света. Затова неравенството и бедността е част от изследователската дейност на Международния валутен фонд и Световната банка, които едва ли могат да бъдат приобщени към леви, или популистите, коментира Вучева.В проекта за Държавен бюджет за 2018 се предвиждат 21040 млн. лв. данъчни приходи. Разчита се основно на събиране на повече приходи от ДДС. Предвижда се ръст на приходите от двата преки данъка - върху печалбата и върху доходите на физически лица - с около 600 млн. лв. Това нарастване може да се оцени като реалистично и постижимо. Основанията за това са очакваният растеж на икономиката с 3.9 %, както и предвиденото нарастване на разходите за заплати с около 10 %.Отсъствието на предварително обявена данъчна политика, затруднява обсъждането на бюджетните приходи. Сега, в края на месец октомври дори и някой да се опита да поставя данъчни въпроси, това ще се отхвърля лесно поради липсата на време. От доклада към актуализираната тригодишна прогноза се разбира, че правителството няма намерение да променя нищо от организацията на данъците.Отправят се обвинения как данъците се използват в другите страни като инструмент за влияние, а у нас този инструмент се пренебрегва. Причината е, че в другите страни ставките за преките данъци са трикратно по-високи спрямо нашите 10 процента \"плоско\" облагане. Дори и когато се счита, че данъците не се променят по вид и размер, както е в нашия случай, заслужава да се анализира внимателно всичко, което засяга данъчната основа за изчисляване, както на данъка върху печалбата, така и на данъка върху доходите на физически лица.От изказвания на различни представители от групата на БСП става ясно, че в основата на тяхното предложение е въвеждането на необлагаем минимум и то за всички. Това на практика ще означава, че дори и да използват прогресивна скала със ставка 10 процента за най-многобройната група, при наличие на необлагаема част, вероятно тези лица реално ще плащат около 8.5 или 8%. Това ще намали значително приходите. Вместо предвидените за 2018 г. 3372 млн. лв., според изчисленията на МФ, приходите от данъка върху доходите на физически лица ще бъдат приблизително 2200 млн. лв.Възможният подход за установяване на облагане, което спазва принципът за съразмерност и справедливост е да се въведе необлагаема част единствено за хората с доходи до 510 лв. и това да се осъществи чрез инструмента \"връщане на данъчен кредит\", а не чрез всеобщо въвеждане на необлагаем минимум. Така ще се облекчат тези, чийто доходи не бива повече да се намаляват, като същевременно загубата на приходи ще се сведе приблизително до 300 млн. лв.Твърди се, че чрез всеобщо прилагане на необлагаем минимум и прогресивно облагане ще се смекчи неравенството и ще се ограничат рисковете от обедняване. Съмнително е, че подобна задача може да се изпълни чрез прогресивното облагане. Преди няколко години в получилия световна слава труд на известния френски икономист Тома Пикети \"Капиталът през XXI век\", чрез обработка на огромен емпиричен материал, се доказа, че прогресивното облагане може да бъде инструмент за смекчаване на разликите в доходите, само ако е въведено навсякъде по света - нещо, което е невъзможно.Въпросът за неравенството и за бедността е важен и става все по-остър особено за страни като нашата, в която проблемът се усложнява от състава и структурата на населението и от демографския проблем. Това налага ние да се опитаме да го решаваме с действия, които имат сравнително сигурен резултат.Поддържането на установената система на ниски преки данъци неизбежно води до ограничения по отношение на бюджетните разходи, или до бързо нарастване на държавния дълг. България е предпочела да ограничи разходите до непознато за повечето страни ниско съотношение от 35% към БВП по отчета за 2016 г. и да не допуска нарастване на дълга.Сумите които са предвидени са недостатъчни, за да решат много въпроси, като проблемът за нарастващите дългове и задължения на общините. Общинските проблеми далеч не са само финансови. Преобладаващият брой общини нямат достатъчно собствени приходи, нямат стопанска дейност, а и населението се топи постоянно. Това обезсмисля предвидената по конституцията и по други закони самостоятелност на общините. Все по-голям брой общини са с дългове и просрочени задължения. Проблемът за състоянието и бъдещето на общините очевидно няма да се реши с Бюджет 2018. В програмата на управляващите също не се предвиждат мерки за подобна цел.Трансферът към Националната здравно осигурителна каса също е увеличен с около 130 млн. лв. Това не решава многото финансови проблеми, които от дълго време се трупат. От години само се говори за промени, дори се приемат стратегии, постановления, наредби и непонятно защо нищо не се променя. Дори и добри решения често се отменят по съдебен път като заинтересовани групи използват формални пропуски, за да осъществят съдебна намеса.Единственото положително изменение при трансферите е намалената сума за НОИ от 4723 млн. лв. по бюджета за 2017 г. на 4495 млн. лв. по бюджета за 2018 г. Това стана възможно, защото през 2015 г. се осъществи промяна /реформа/ в разпоредбите за пенсионно осигуряване. Увеличена е вноската за фонд \"Пенсии\" с 1 % от началото на 2018 г., което позволи посоченото намаление на суми от държавния бюджет за фонд \"Пенсии.\"От останалите видове трансфери, които се предвиждат в държавния бюджет, заслужава да се обърне внимание на парите за Държавния фонд \"Земеделие\" и на тези за Националния фонд към МФ за средствата от Европейския съюз.Би трябвало народните представители да поискат информация за ефективността на парите, които ежегодно вървят за фонд \"Земеделие\". Странно е плащането на т.н. национална помощ на тютюнопроизводители. За деветте месеца на 2017 г. са платени 89 млн. лв., а помощите за животновъдите са едва около 20 млн. лв.Проектът за държавен бюджет за 2018 г. е първият, в който се предлага нарастване на парите за заплати на наетите в бюджетната сфера. Това е положителна крачка, но тя трябваше да се допълни с въвеждането на добре устроена и предварително обсъдена система за разпределение на тези пари и за формиране на заплатата в отделните сектори. Не се е чуло досега да съществува подобно намерение. Тази част от организацията на бюджетната дейност е оставена изцяло в разпореждане на министъра на финансите и на отделните министри.В някои комисии, възнаграждението на избираните от Народното събрание членове на тези комисии, е свързано със заплатите за сферата, която управляват. Странно е това, което е подготвено за 2018 г. за КФН. Предлагат се нови, повишени такси и напълно свободно и самостоятелно определяне на заплати за членовете на комисията от самите тях. В резултат - бюджетът на КФН достига 22 млн. при 11 млн. през 2017 г. Смущаващо е самото обстоятелство, че се приема за нормално държавна администрация да се издържа от такси.В самите министерства, въпреки заклинанията за въвеждане на ясни системи за заплати, още от първия кабинет на Борисов, когато беше модно да се говори какви необосновано високи бонуси получавали държавните служители при предходните правителства, продължава практиката парите на всеки да зависят от случайни фактори и обстоятелства.И при това обсъждане на проекта за бюджет се чуват твърдения, които съдържат повече общи приказки и с нищо не оправдават както патоса на критиците на бюджета, така и хвалебствията на управляващите.Според управляващите Бюджет 2018 потвърждава образованието като основен приоритет на управлението. Това обаче не се вижда от числата в представения проект. Данните към тригодишната бюджетна прогноза показват, че най-висок относителен дял в разходите по т.н. КФП се пада не на функцията \"Образование\" с неговите 3.6 % , а на функцията \"Икономически дейности и услуги\" - 5.6% от БВП на страната за 2018 г.Ако се опитаме да подредим разходите по функции според техния дял спрямо БВП, каквато информация има в доклада, то ще установим че реалните приоритети са: На първо място, разходите за \"Икономически дейности и услуги\" - 5.6 %, на второ - \"Здравеопазване\" с 4.5 %, на трето с 4.2 % \"Отбрана и сигурност\" и едва на четвърто с 3.6 % е \"Образованието\". За наука разходите са под един процент и те са включени във функцията \"Общодържавни служби\".Бюджетът се прави заради публичните услуги, които са защитени от Конституцията, от принципите на демокрацията и на практика са определени в програмата на управляващите, които и да са те.В заключение може да се отбележи, че сравнен с предходните години, Бюджет 2018 е по-добър, дори и само поради това, че предвижда ръст на разходи на основа потребности на отделни сфери и не подчинява разходната част на догматични и неточни парадигми. За съжаление и този бюджет не успя да се отърве от постоянните слабости - формално обсъждане на бюджетните приходи и разходи, отсъствие на своевременно разглеждане и реорганизиране на публичните услуги и дейности, така че да се постигне по-висока ефективност на разходите, които се предлагат.Наложително е на основа на досегашния опит, през следващата година по време на пролетната актуализация на тригодишната прогноза да се осмисли предварително дали можем да очакваме да решим, който и да е от основните си проблеми - например влошаващата се структура на населението и на раждаемостта, ако продължаваме да разчитаме на най-ниското съотношение на разходи към БВП и най-ниския процент на данъчна тежест, измерена в съотношението данъци - БВП - 23 %, каквото е предвидено за 2018 г.", "date": "2017.10.30", "title": "Бюджет 2018 е първият, който предлага нарастване бюджетните заплати"}
{"url": "https://news.bg/crime/direktorite-na-uchilishta-opredelyat-detskite-pomoshti-v-natura.html", "text": "Директорите на училища и детски градини ще определят вида на детските помощи в натура.Правителството одобри промени в Правилника за прилагане на Закона за социално подпомагане, чрез които се правят изменения и в Правилника към Закона за семейни помощи за деца.Промените предвиждат училищните директори и тези на детски градини да определят вида на месечните помощи за отглеждане на дете и еднократната помощ за първокласници, когато те се предоставят в натура.Промените са свързани с изпълнението на Механизма за съвместна работа на институциите за предотвратяване на отпадането на децата от образователната система. Целта е по-добра обвързаност между помощите и това децата да посещават училище. Освен това се цели и гаранция, че помощите ще бъдат съобразени с потребностите на децата и ще се ползват по предназначение.Помощите в натура за пълно или частично плащане на такси за детска ясла или градина, детска кухня или столова хранене ще се предоставят чрез заплащане на съответните такси или средства от съответните дирекции \"Социално подпомагане\".Такъв ред ще се регламентира и за помощите в натура за пълно или частично заплащане на участието на детето в организирани от училището или детската градина мероприятия - екскурзии, посещения на исторически, културни и други обекти, лагери и др.", "date": "2017.10.30", "title": "Директорите на училища определят детските помощи в натура"}
{"url": "https://news.bg/politics/po-vreme-na-evropredsedatelstvoto-ni-predstavyat-byudzheta-na-es-sled-2020-a.html", "text": "Опитваме се да покажем повече от това, което България е направила в областта на регионалната политика.Това заяви евродепутатът от ДПС/АЛДЕ Искра Михайлова, която е и председател на Комисията по регионално развитие в Европейския парламент, след работните срещи на евродепутатите от комисията с министър-председателя Бойко Борисов, вицепремиера Томислав Дончев, министъра на Българското председателство Лиляна Павлова, Националното сдружение на общините, министри, заместник-министри и управляващи органи по оперативни програми, както и посещение на различни проекти по оперативни програми.Основните дискутирани теми са как работи политиката на сближаване, какви са постигнатите резултати и да се видят добрите примери и проекти.По време на българското председателство се очаква да бъде представена финансовата рамка след 2020 г., съобщи Искра Михайлова.По повод посещението на еврокомисаря по бюджета Гюнтер Йотингер и евентуални разговори за Брекзит и как това ще се отрази на България финансово, Томислав Дончев коментира, че това не се решава на двустранни преговори. След Брекзит имаме дупка от 10-15 млрд. евро, заяви Дончев.\"От една страна имаме предпоставките да получаваме по-малко, а да харчим повече. Трябва да се намери баланса. Не е имало предложение от Йотингер и не е имало нужда да даваме отговор\", посочи Дончев.По думите на един от членовете на регионалната комисия, кохезионната политика е най-важна за страните членки и затова е важно как и за какво се харчат средствата.От думите на евродепутата от ГЕРБ/ЕНП Андрей Новаков стана ясно, че сега 35% от бюджета на ЕС отиват за кохезия, а 45% за земеделие.\"След излизане на Великобритания вноските за другите страни ще се увеличат\", заяви Новаков и предположи, че финансирането ще става с малко по-високи вноски от страните от ЕС.", "date": "2017.10.30", "title": "По време на европредседателството ни представят бюджета на ЕС след 2020-а"}
{"url": "https://news.bg/health/operiraha-napadnatata-meditsinska-sestra-v-pirogov.html", "text": "Оперираха медицинската сестра, която беше пребита от пациент в \"Пирогов\", съобщиха от Института за спешна медицинска помощ. Реконструкцията на  й беше извършена лично от завеждащия Отделението по личево-челюстна хирургия д-р Константин Димов.Операцията продължи близо 1 час и половина, успешна е и пациентката се възстановява нормално, съобщи д-р Константин Димов.Припомняме, в събота , преби медицинска сестра и по-късно той се самоуби.", "date": "2017.10.30", "title": "Оперираха нападнатата медицинска сестра в \"Пирогов\""}
{"url": "https://news.bg/politics/za-prav-pat-v-istoriyata-nash-politik-s-izkazvane-pred-parlamenta-na-sarbiya.html", "text": "Председателят на Народното събрание Димитър Главчев направи обръщение към депутатите в Народната скупщина (парламента) на Сърбия. Това стана на извънредно заседание на парламента, свикано специално по този повод.Димитър Главчев е благодарил за оказаната му висока чест да бъде първият български държавник в историята, който говори в пленарната зала на сръбския парламент.\"Приемам я като ясен знак за значението на отношенията между двете страни, между двата приятелски народа и като стремеж за изграждането на добросъседски и приятелски отношения\", отбеляза той.По думите му, българо-сръбското приятелство е показателно за това, че дори на Балканите, където са събрани народи с ярка идентичност, изграждането на отношения на доверие, сътрудничество и приятелство са възможни, когато съществува необходимата политическа воля.От трибуната на парламента Димитър Главчев се обърна и към българите в Сърбия с думите: \"Бъдете активни граждани на съседна и приятелска Сърбия! Помнете своя род и език!\"Председателят на парламента е заявил, че България приветства политиката на Сърбия през последните години по отношение на националните малцинства. Вярваме, че всеки проблем може да бъде решен само и единствено с диалог, допълни той.Димитър Главчев поздрави депутатите в Народната скупщина, че през последните години приеманите актове в областта на правата на националните малцинства в Сърбия са в съответствие с най-високите европейски стандарти.Днес България и Сърбия имат общ интерес за ефективното реализиране на регламентираните права на българското национално малцинство и заедно създаваме в двустранните отношения благоприятната политическа рамка за това, отбеляза председателят на парламента.Той заяви, че двете страни са загрижени за икономическото състояние на пограничните общини и заедно търсят решения. Трябва да работим заедно и за развитието на Босилеград - община с преобладаващо българско население, подчерта той.Председателят на парламента посочил, че българският народ поздравява горещо сръбския народ за избора му през 21 век на европейската посока на развитие. Той увери сръбските депутати, че европейската перспектива на Западните Балкани ще бъде сред основните приоритети на предстоящото българско Председателство на Съвета на Европейския съюз.България подкрепя европейската интеграция на Сърбия и очаква страната ви в нашето обединено европейско семейство, заяви председателят на Народното събрание. Убедени сме, че проевропейските политици в Сърбия, с подкрепата и разбирането на сръбските граждани, енергично ще довършат всички необходими реформи и страната ще отговори пълноценно на изискванията за пълноправно членство, допълни той. По думите му, пред Сърбия се открива уникален шанс през следващите месеци и години да ускори интеграционния процес.", "date": "2017.10.30", "title": "За пръв път в историята наш политик с изказване пред парламента на Сърбия"}
{"url": "https://news.bg/politics/ostava-tavanat-na-pensiite-ot-910-leva-v-proektobyudzheta-na-doo-za-2018-g.html", "text": "Правителството одобри на извънредно заседание Законопроекта за бюджета на Държавното обществено осигуряване (ДОО) за 2018 г., съобщиха от Министерския съвет.В проекта предлагат обезщетението за отглеждане на дете от една до двегодишна възраст да се увеличи от 340 лв. на 380 лв.С 3,8 % на година увеличават процента за всяка година осигурителен стаж в пенсионната формула от 1 януари 2018 г. От 1 юли 2018 г. пенсиите за трудова дейност, отпуснати до края на 2017 г., ще се преизчислят с новия процент за година осигурителен стаж. Това ще ги увеличи с 3,8 на сто.От същата дата (1 юли 2018 г.) минималният размер на пенсията за осигурителен стаж и възраст ще се повиши до 207,60 лв., а социалната пенсия за старост ще стане 125,58 лева, се казва в проектобюджета на ДДО за догодина.Остава таванът на пенсиите от 910 лева - това е 35 % от максималния осигурителен доход. Средният размер на пенсията на един пенсионер през 2018 г. се предвижда да стигне 362,97 лв., което е с близо 20 лв. или с 5,5% повече в сравнение с 2017 г.През 2018 г. за изплащане на пенсии са предвидени 9,454 млрд. лв. - с 478,6 млн. лв. повече в сравнение с очакваните разходи през настоящата година.От 1 януари размерът на осигурителната вноска за фонд \"Пенсии\" се увеличава с един процентен пункт и става 19,8% за родените преди 1 януари 1960 г. От тях 11,02% са за сметка на работодателя, а 8,78% - от работника. За родените след 31 декември 1959 г. се предвижда размерът на осигуровката за фонд \"Пенсии\" да е 14,8 на сто.За останалите осигурителни рискове не се планира промяна в размера на осигуровките. За фонд \"Общо заболяване и майчинство\" вноската остава 3,5%, а за фонд \"Безработица\" - 1 процент. Съотношението на тези осигуровки се поделят между работодател и работник в съотношение 60% към 40%. За фонд \"Трудова злополука и професионална болест\" осигуровката се запазва в размер от 0,4% до 1,1% и е за сметка на работодателя.Минималното обезщетение на безработица става по 9 лева на ден вместо сегашните 7,20 лева от 1 януари. От същата дата дневният максимален размер на обезщетението става 74,29 лв.Променят се изискванията за придобиване право на парично обезщетение за безработица. Предвижда се това право да имат хората, които са се осигурявали за безработица 12 от последните 18 месеца преди прекратяването на осигуряването.", "date": "2017.10.30", "title": "Остава таванът на пенсиите от 910 лева в проектобюджета на ДОО за 2018 г. "}
{"url": "https://news.bg/int-politics/petima-palestintsi-ubiti-pri-operatsiyata-v-gaza.html", "text": "Най-малко петима палестинци са били убити при израелската операция в Газа, предаде The New Arab. Има данни и за деветима ранени. Това са съобщили от здравното министерство на \"Хамас\".Както бе съобщено по-рано, армията на Израел бомбардира тунел, прокопан от Ивицата Газа до израелската територия, близо до кибуца Кисуфим.Палестински източници в Газа потвърдиха, че ВВС на Израел са извършили атаката.Израелската армия поясни, че недовършеният тунел достига до израелската територия в близост до оградата с Ивицата Газа.Той е открит в район, където оградата е именно с цел да спира прокопаването на подобни тунели.", "date": "2017.10.30", "title": "Петима палестинци убити при операцията в Газа"}
{"url": "https://news.bg/politics/fregatata-ni-drazki-se-vklyuchva-v-dve-turski-voennomorski-ucheniya.html", "text": "Екипажът на фрегатата \"Дръзки\" се включва последователно в две национални военноморски учения с международно участие на турските Военноморски сили, съобщиха от ВМС.Едните военноморски маневри са до 4 ноември 2017 г. - \"NEMO TRIALS 2017\". Другото учение е от 07 до 16 ноември 2017 г. с кодовото име \"DOGU AKDENIZ 17\".От щаба на ВМС припомниха, че от 16 до 29 октомври 2017 г. фрегата \"Дръзки\", като част от втората постоянна военноморска група на НАТО (SNMG2), участва в операция на НАТО в Средиземно море \"SEA GUARDIAN\".Освен нашия боен кораб, в състава на групата бяха фрегатите ITS \"SIROCCO\" от ВМС на Италия, ROS \"REGELE FERDINAND\" от ВМС на Румъния и TCG \"GELIBOLU\" от ВМС на Турция. Флагман на формированието бе турската фрегата с командир капитан I ранг Айдън Сезеноглу, който заедно с офицери от оперативния щаб на 25 октомври 2017 г. посетиха фрегата \"Дръзки\".По време на операцията фрегата \"Дръзки\" изпълни поставените задачи по наблюдение на надводната обстановка, свързани с осигуряване на безопасността на корабоплаването в района. Отработено бе и тактическото взаимодействие в групата. Проведоха се тренировки по откриване и водене на надводни и въздушни цели и тактическо маневриране, казаха военни моряци.Едновременно с участието в натовската операция се проведоха корабни бойни учения по \"Борба за живучест\". Те включват борба с пожари и взривове, симулирано използване на противокорабно и противовъздушно оръжие, защита на кораба от атакуващи бързо движещи се малки морски цели, тренировки по приемане и предаване на товари на ход и по вертикален способ и спасяване на човек зад борд.Практически са изпълнени стрелби по морска цел с картечници и леко стрелково оръжие, приемане на гориво на ход от военния танкер TCG \"AKAR\" от ВМС на Турция, информираха от ВМС.За периода на участие в операция \"SEA GUARDIAN\" фрегата \"Дръзки\" наблюдава 220 кораба, установи контакт и извърши запитване на 27 кораба от търговския трафик и опознаване на над 130 въздушни цели на ден.На 21 октомври екипажът на фрегата \"Дръзки\" отбеляза дванадесета годишнина от вдигането на българския военноморски флаг, допълниха от ВМС.", "date": "2017.10.30", "title": "Фрегатата ни \"Дръзки\" се включва в две турски военноморски учения"}
{"url": "https://news.bg/int-politics/poveche-ot-100-000-zadarzhani-v-siriya-ot-2011-godina-spored-npo.html", "text": "Повече от 100 000 души са били задържани в Сирия от 2011 година. Данните са от началото на военния конфликт в страната, предаде Middle East Monitor. Това е съобщила базираната в Лондон Сирийска мрежа за човешки права. По нейни данни става въпрос за 106 727 арестувани. 13 104 души са изтезавани до смърт от март 2011 г., като сред тях има 166 деца и 57 жени.За тях организацията обвинява режима на президента Башар Асад. Докладът се появява на фона на започналия нов кръг мирни преговори в Астана, Казахстан. ", "date": "2017.10.30", "title": "Повече от 100 000 задържани в Сирия от 2011 година, според НПО"}
{"url": "https://news.bg/crime/avtobus-se-preobarna-na-am-trakiya-10-raneni.html", "text": "Пътнически автобус, пътуващ от София за Слънчев бряг, се е преобърнал късно вечерта в понеделник на АМ \"Тракия\", предаде \"Нова\".Сигналът е подаден около 22 часа. Автобусът е превозвал повече от 30 пътници. По първоначална информация няма загинали, но има 10 ранени. Няма данни състоянието им да е тежко. Някои от тях имат травми по крайниците. Пострадалите са настанени в болниците в Ямбол и Бургас. Инцидентът е станал на 296-ия километър в посока Бургас.Според разкази на пътници, автобусът се е преобърнал в канавка и влачил поне 20 метра. Един и същи шофьор е изпълнявал пореден курс, недоволстват някои от тях. Други твърдят, че автобусът не е бил изправен - подозрителни звуци са се чували в предната част. Шофьорът е заявил, че кола се е опитала да го изпревари и това е довело до инцидента. Пътниците обаче не потвърждават тази версия. На място са пристигнали екипи на спешна помощ, пожарната и пътна полиция. В спасителната акция са се включили и доброволци. Изясняват се причините за инцидента. Тази сутрин предстои нов оглед. ", "date": "2017.10.30", "title": "Автобус се преобърна на АМ \"Тракия\", 10 ранени "}
{"url": "https://news.bg/world/harvatiya-iska-chlenstvo-v-evrozonata-do-7-8-godini-a-polsha-v-izchakvatelna-pozitsiya.html", "text": "Хърватия иска да стане член на еврозоната до 7-8 години. Това стана ясно от думите на премиера на страната Андрей Пленкович, цитиран от Ройтерс.\"\", каза Пленкович на икономически форум, посветен на въвеждането на еврото в Хърватия.Дясноцентристкото правителство дойде на власт преди година.Премиерът изтъкна, че Хърватия иска да се присъедини към Механизма на обменните курсове (ERM ІІ) през следващите три години, преди страната да поеме председателството на ЕС през 2020 г.Страните членки на ЕС, които все още не са приели еврото, се очаква да участват най-малко две години в механизма, който има за цел да осигури стабилна валута и плавно присъединяване към еврозоната.Основното предизвикателство на Хърватия преди да се присъедини към еврото е да намали държавния си дълг, който е над 80% от БВП.Целта ни е да намалим публичния дълг до 72% от БВП до 2020 г. Предприемаме голяма фискална консолидация и тази година бюджетната дупка ще бъде по-малка от 0,9% от БВП през миналата година, съобщи премиерът на Хърватия.Вчера финансовият министър на Полша Матеуш Моравецки заяви, че страната му иска по-силна и стабилна еврозона преди Варшава да вземе решение да се присъедини към валутния съюз, информира Ройтерс.Нека изчакаме от 5 до 10 г., каза той.Според различни социологически проучвания повече от 2/3 от поляците са против присъединяване към еврозоната.", "date": "2017.10.30", "title": "Хърватия иска членство в еврозоната до 7-8 години, а Полша - в изчаквателна позиция "}
{"url": "https://news.bg/world/10-hil-v-malta-izlyazoha-na-protest-sled-ubiystvoto-na-zhurnalistkata.html", "text": "Втори протест в Малта привлече хиляди граждани на малката страна да поискат справедливо правосъдие във връзка с убийството на журналиста Дафне Галиция, съобщава \"Дойче веле\".Организаторите на демонстрацията отново поискаха оставката на главния прокурор на страната и на представители на вътрешното министерство.Протестът се проведе в град Слима. Демонстрантите обвиниха властите, че омаловажават разследването на убийството и че са се провалили да предпазят Галиция.Според организаторите на събитието около 10 000 души взеха участие в протеста.В средата на месеца 53-годишната Галиция беше убита при бомбен атентат. Под нейната кола Peugeot 108 е била поставена бомба.Това е шестото бомбено нападение в Малта за две години. Нито едно от престъпленията не е разрешено.Протестиращите носеха лозунги като \"Заслужаваме по-добро управление\", \"Няма да ни принудите да замълчим\" и \"Няма справедливост без промяна\".Според местния вестник Malta Today протестиращите настояват за конституционна реформа и прекратяване толерирането на \"културата на безнаказаност\".До момента разследващите, включително тези от ФБР, Европол и холандски криминолози, не са установили извършителите на убийството.Убийството на журналиста доведе до голям протест във Валета преди седмица.", "date": "2017.10.30", "title": "10 хил. в Малта излязоха на протест след убийството на журналистката"}
{"url": "https://news.bg/world/atina-i-ispanskiyat-poslanik-se-zahapaha-za-kataluniya.html", "text": "Гръцкото правителство влезе в спор с испанския посланик заради Каталуния, информират агенции.Властите призоваха испанския посланик в Атина да се отрече от коментари пред гръцки вестник, че Гърция не подкрепя целостта на Испания.С изненада научихме за коментарите на посланика на приятелска и съюзническа Испания, с които публично се критикува гръцкото правителство, се отбелязва в съобщение на гръцкото външно министерство.Испанският посланик в Гърция, цитиран от вестник Eleftheros Typos, заяви, че е получил пълна подкрепа за испанското единство от гръцката консервативна опозиция и от президента на страната, но не и от лявото правителство на премиера Алексис Ципрас., каза посланикът.В събота говорител на гръцкото правителство обяви, че напълно подкрепят териториалната цялост на Испания, както и всяка инициатива за възстановяване на демократичния диалог в рамките на конституцията на Испания., добави говорителят.Външното министерство на Гърция обвини посланика, че е \"обидил гръцката конституция\" с намека си, че президентът на страната не говори от името на гръцката власт. С приемането на аргументите на политическата опозиция испанският посланик се меси във вътрешните работи на Гърция, допълва ведомството., призова външното министерство.", "date": "2017.10.30", "title": "Атина и испанският посланик се захапаха за Каталуния"}
{"url": "https://news.bg/world/razsledvat-biznesa-na-dzhared-kashnar.html", "text": "Джаред Къшнър, съветникът на президента на САЩ Доналд Тръмп и негов зет, е разследван от американската прокуратура във връзка с бизнеса му, информира СиЕнЕн.Генералният прокурор на Мериленд разследва един от семейните бизнеси за недвижими имоти на Къшнър, след като медии съобщиха за злоупотребяващи практики при събирането на дългове и неадекватно поддържане на част от имотите си в Мериленд.От Kushner Companies съобщиха, че сътрудничат на главния прокурор.Компанията е проверявана още от излизането на Къшнър на политическата сцена.", "date": "2017.10.30", "title": "Разследват бизнеса на Джаред Къшнър"}
