{"url": "https://news.bg/bulgaria/balgariya-poluchava-resor-obrazovanie-i-kultura-v-ek.html", "text": "България получава ресор \"Образование и култура\" в новата Европейска комисия, съобщава Нова телевизия, като се позовава на източници в Брюксел.Според информацията в новия състав на Комисията ще има двама изпълнителни заместник-председатели. Франс Тимерманс ще бъде със специален сектор \"Климат\", а Маргрете Вестагер с \"Дигиталиазация\". Предвижда се за комисар по отбрана да бъде избран бившият говорител на Комисията Маргаритис Схинас от Гърция.За Върховенството на закона очаквано е посочена чешката комисарка Вера Юрова, а Румъния получава ресор \"Транспорт\". Земеделието отива при поляците, а трите топ ресора - \"Конкуренция\", \"Икономика\" и \"Търговия\" съответно се разпределят между Франция, Финландия и Ирландия. Политическите сили са разпределени в новия състав на Комисията по следния начин: социалистите с десет комисари, девет комисари и председател на ЕК за ЕНП и пет за \"Обнови\", които са бившите либерали, пояснява телевизията. Новата Комисия трябва да започне работа на 1 ноември, ако изслушванията на номинираните комисари в Европейския парламент минат успешно. Комисарите ще бъдат препитвани от ресорните комисии в ЕП в началото на октомври.Новоизбраната председателка на Комисията Урсула фон дер Лайен ще представи официално състава на кабинета си във вторник.Страната ни издигна кандидатурата на Мария Габриел, която в момента е еврокомисар по цифровата икономика и общество.", "date": "2019.09.07", "title": "България получава ресор \"Образование и култура\" в ЕК?"}
{"url": "https://news.bg/world/kristalina-georgieva-edinstveniyat-kandidat-za-shef-na-mvf.html", "text": "Българската икономистка Кристалина Георгиева се очертава като единствен кандидат за директор на Международния валутен фонд, съобщиха двама източници пред \"Ройтерс\".Източниците поясниха, че изпълнителният директор на Световната банка е единственият кандидат за директор на МВФ, след като бившият финансов министър на Великобритания Джордж Озбърн реши да не участва в битката.Първоначално британският премиер Борис Джонсън подкрепи Озбърн, но високопоставен източник от правителството на Обединеното кралство потвърди в петък, че сега Лондон подкрепя Георгиева, която еКрайният срок за номиниране на кандидати за шеф на МВФ изтече в петък (03,59 часа по Гринуич днес).Говорител на фонда отказа коментар за номинациите, като добави, че организацията ще разкрие кандидатите само ако те потвърдят намерението си да се борят за позицията.В четвъртък . Отпадна възрастовото ограничение за позицията изпълнителен директор на Международния валутен фонд.Ако бъде потвърдена кандидатура на Георгиева, тя ще замени 63-годишната Кристин Лагард, която ще оглави Европейската централна банка.МВФ ще вземе окончателното решение за новия лидер до 4 октомври, две седмици преди годишните срещи на Световната банка и фонда.Финансовият министър на САЩ Стивън Мнучин, който контролира най-големия блок от гласове в МВФ, говори ласкаво за постиженията на Георгиева в Световната банка.", "date": "2019.09.07", "title": "Кристалина Георгиева - единственият кандидат за шеф на МВФ"}
{"url": "https://news.bg/bulgaria/dolu-ratsete-ot-nashite-detsa-skandirat-grazhdani-pred-konsulstvoto-na-norvegiya.html", "text": "Граждани се събраха на шумен протест пред Почетното консулство на Кралство Норвегия против идеологията на норвежката служба за закрила на детето \"Барневернет\".\"Спрете идеологията \"Барневернет\", гласят транспарантите. Протестът започна със скандирания \"Долу ръцете от нашите деца\".\"Да обясним на Замръзналото кралство как не могат да провеждат идеологиите си\". Това каза по време на протеста в София Милко Божанков. Децата са деца и не са подчинени на платформи и сделки, какъвто е Трети факултативен протокол, с които се овластяват частни, а не правителствени организации. Това е машина за страх, насаждат разделение на обществото и разбиват цялата нация, сподели пред журналисти Божанков.Копирането на чужди модели като \"Барневернет\" не бива да бъде допускано, това е предателство, каза още той. През задната врата беше вкарана цялата им стратегия, по думите му, посочвайки промените в Закона за социалните услуги и Закона за закрила на детето. В същото време от Агенцията за закрила на детето твърдят, че някои от текстовете съществуват от 2006 година.Продължаваме с мирните протести, защото ние сме разтревожени родители, но настроението на протестите ще зависи от действията на парламента. Промените в Закона според него трябва да бъдат премахнати, а не преработени. \"Надявам се българите да се опомнят и да изметат тези закони\", акцентира той.Едновременно с този протест гражданско недоволство изразиха и в още няколко български града.News.bg очаква отговор от ДАЗД за броя на изведените от семейството деца в България, а също така и за броя на изоставените деца в страната.", "date": "2019.09.07", "title": "\"Долу ръцете от нашите деца\", скандират граждани пред консулството на Норвегия"}
{"url": "https://news.bg/bulgaria/dps-se-registrira-za-mestniya-vot.html", "text": "Движението за права и свободи (ДПС) се регистрира за местния вот на 27 октомври, съобщиха от партията. Партията внесе документите си за регистрация в Централната избирателна комисия за участие в местния вот с нагласата да запази и увеличи резултата си от последните местни избори.Необходимите документи бяха внесени от председателя на ДПС Мустафа Карадайъ, зам.-председателя на ДПС Ахмед Ахмедов и зам.-председателя на ПГ на ДПС Халил Летифов.В началото на следващата седмица ще стане ясно колко ще е броят на кметовете, които ДПС ще издигне и кои ще са те.Пред журналисти Карадайъ направи кратко изявление. Той каза, че на местните избори ДПС ще заложи на кандидати, които знаят, че властта служи за решаването на проблемите на хората.\"Тръгваме уверено, с достойни кандидати, които ще спечелят изборите с ясна визия и програма за развитие на общините и кметствата за качествено по-добър живот на българските граждани. Нашите кандидати имат капацитета и волята да създадат условия за икономически растеж и развитие на общините и регионите за подобряване на живота на хората и за осигуряване на сигурност в утрешния ден\", каза той.Карадайъ обясни, че местната власт е най-близо до хората и затова местните избори са изключително важни и изискват отговорно отношение и поведение.\"Популизмът, ксенофобията, омразата, агресията, празните обещания трябва да спрат. Нека предстоящите избори са арена за битки на програми и платформи за развитие и икономически растеж на общините и регионите, за създаване на по-добри условия, за инвестиционния климат, за инвестициите в тези общини, за подобряване качеството на живот в населените места, за да има развитие, за да има бъдеще в регионите и населените места\", добави още Карадайъ.Карадайъ каза, че от понеделник ДПС започва консултации с регионалните си и местни структури за утвърждаване на кандидатите си.Карадайъ коментира още, че успех за ДПС ще е затвърждаване на досегашните позиции на партията и разширяване на участието на ДПС в местната власт: \"Да, ние на Централния съвет, който проведохме преди лятната ваканция, взехме решение и определихме, че за нас целта е запазване на сегашните позиции в местната власт и разширяване на участието на ДПС в местната власт\".Засега не е ясно дали партията ще участва самостоятелно в битката за София или ще подкрепи някой от кандидатите за кмет.", "date": "2019.09.07", "title": "ДПС се регистрира за местния вот"}
{"url": "https://news.bg/world/zadarzhaha-balgarin-v-istanbul-za-prevoz-na-nelegalni-orazhiya.html", "text": "Задържаха българин в Истанбул, за превоз на нелегални оръжия, след информация за кораб под флага на Сингапур от САЩ с товар за България, съобщават \"Хюриет\" и \"СиЕнЕн Тюрк\".С операция на пристанище \"Амбарлъ\" в квартал \"Бейликдюзю\", екипи на дирекция \"Организирана престъпност\" и митниците с решение на съда претърсват контейнер. В контейнера с автомобилни части са открити един сглобен пистолет, 30 корпуса за пистолети, корпус за пистолет с дълъг цев, 28 пружини и множество патрони. Турските власти са действали по сигнал от 11-и юли.Арестувани са общо петима души, задържаният български гражданин е М. М. Владимиров. Прокуратурата е повдигнала обвинения на трима души, сред които и българският гражданин.", "date": "2019.09.07", "title": "Задържаха българин в Истанбул, за превоз на нелегални оръжия"}
{"url": "https://news.bg/world/evroskeptichnite-tori-pregovaryat-s-farazh-za-koalitsiya.html", "text": "Торите, подкрепящи Брекзит, са провели разговори с евроскептика Найджъл Фараж за възможността да сключат предизборно споразумение на фона на опасенията, че консерваторите няма да успеят да си осигурят мнозинство в подкрепа напускане на ЕС, съобщават британски медии.Членове на Европейската изследователска група са разговаряли с лидера на партия \"Брекзит\" за евентуално споразумение. Но има опасения, че планът може да бъде осуетен от Доминик Къмингс, главният стратег на премиера Борис Джонсън, който като директор на групата за излизане от ЕС отказа да обедини сили с Найджъл Фараж по време на кампанията преди референдума.Източник разкри пред вестник \"Дейли телеграф\", че евроскептичните консерватори са разговаряли не само с Фараж, но и на местно ниво.Стив Бейкър от Консервативната партия предупреди във вторник, че Борис Джонсън трябва да сключи сделка с партия \"Брекзит\" преди предсрочни избори, за да има някаква надежда да спечели мнозинство.", "date": "2019.09.07", "title": "Евроскептичните тори преговарят с Фараж за коалиция"}
{"url": "https://news.bg/world/istoricheskata-razmyana-na-zatvornitsi-mezhdu-rusiya-i-ukrayna-zavarshi.html", "text": "Историческата  завърши, съобщават руски медии.Говорителят на Кремъл Дмитрий Песков потвърди размяната. Самолетите с освободените пленници кацнаха на летищата в Москва и Киев, с което завърши дългоочакваната размяна между двете държави. Обменът между Русия и Украйна е по формулата \"35 за 35\".Всички 24 украински моряци, , са освободени. Сред освободените украинци е и режисьорът Олег Сенцов, който беше осъден на 20 г. затвор от руски съд по обвинения в тероризъм.Украинският президент Владимир Зеленски посрещна освободените украинци на летището в Киев. Там той съобщи, че е . Украинският лидер потвърди, че са върнати 35 граждани на Украйна.Руски политици коментират, че размяната на затворници е първата крачка от конфронтация към диалог, която може да помогне за прилагането на Минските споразумения.Размяната беше планирана за 30 август, но така и не се състоя по неизвестни причини.По-рано \"Интерфакс\" съобщи, позовавайки се на източници, че в списъка влизат 70 души. Сред тях са 24-те украински моряци, режисьорът Олег Сенцов и още десетима украински граждани. Според разпространяваната информация Путин е помилвал 11 украинци за размяната, включително и Сенцов.Украйна пък е освободила главния редактор на РИА \"Новости\" в Украйна Кирил Вишински, Владимир Цемах, свързан със сваления пътнически самолет МН17, а също така военнослужещите Максим Одинцов и Александър Баранов.Говорителят на Министерството на външните работи на Русия Мария Захарова определи размяната между двете държави като важна крачка.Според адвокат Николай Полозов, представляващ интересите на украинските моряци, в руски затвори има още около 100 граждани на Украйна.Украйна публикува списъка с освободените украински граждани. Аналогичен ход се очаква и от Кремъл. Само преди дни на Източния икономически форум руският лидер Владимир Путин обяви, че преговорите за  Това е първият път, в който руският президент говори открито за подобна размяна, след като още преди седмици в медиите се появи информация за такова намерение на Москва и Киев.", "date": "2019.09.07", "title": "Историческата размяна на затворници между Русия и Украйна завърши"}
{"url": "https://news.bg/world/zelenski-i-putin-obsadiha-uspeshnata-razmyana-na-zatvornitsi-po-telefona.html", "text": "Президентът на Украйна Владимир Зеленски съобщи, че е провел телефонен разговор с руския си колега Владимир Путин, предаде ТАСС.Зеленски обяви новината на летището в Киев при посрещането на украинците като част от споразумението с Русия за размяна на пленници.Украинският лидер поясни, че постигнатите договорености с Путин са изпълнени. Според него размяната е първата крачка към начало на реален диалог с Русия и прекратяване на конфликта в Източна Украйна.По думите му договореният с Путин първи етап включва отблокиране на диалога и прекратяване на войната.", "date": "2019.09.07", "title": "Зеленски и Путин обсъдиха успешната размяна на затворници по телефона"}
{"url": "https://news.bg/politics/manolova-se-bori-za-chista-i-zelena-sofiya-pita-fandakova-za-smetopochistvaneto.html", "text": "Събирането на подписи започва от Южния парк, \"защото превръщането на София в чиста и зелена столица ще бъде мой основен приоритет в моята програма за управление на София\", коментира кандидатът за кмет на София Мая Манолова при старта на кампанията си по събиране на подписи за регистрация в ЦИК.\"Превръщането на София в чист и зелен град включва освен поддържането, разширяването и създаването на нови паркове, също така и поддържането и облагородяването на междублоковите пространства, които практически са занемарени\", обясни тя.\"Вчера бях в \"Обеля\", където жителите на квартала ме викнаха спешно, защото, както обичат да правят, в празничния ден бяха започнали да поставят колчета за изграждане на ограда в едно от междублоковите пространства, където след това да започне строителство. Няма да допусна това. И мисля, че и гражданите на столицата вече няма да допуснат това да бъде посегнато на междублоковите пространства, градини, зелени площи и зелени площадки\", добави Манолова.Тя коментира, чистотата и зеления град са свързани с транспорта, качеството на въздуха и с поддържането на чистотата. Манолова благодари на всички, които я подкрепят кмет на София, на момичетата от Инициативата \"Системата ни убива\", както и към председателя на Инициативния комитет, който издигна кандидатурата й - Никола Вапцаров.\"Благодаря на всички столичани, които се включиха в подписката за моята кандидатура. Виждам, че има енергия и настроение. Паралелно стартира и подписка за моите застъпници. Ще ми трябват 1600 застъпници, които да пазят моите резултати. Благодаря на абсолютно всички. Подкрепата на всички хора е безценна за мен\", допълни тя.Манолова ще представи програмата си на 17 септември и ще я остави отворена, за да може софиянци да я допълват, да правят предложения и да я преработват. \"Към момента съм  и \"Системата ни убива\". Сега .\"\"Ясно е, че ако искаме да има промяна, ще трябва подкрепа от всички. За да променим модела на управление, ще ми трябва подкрепата на всеки един софиянец. Ясно е, че в предизборната кампания ще има провокации. Те вече са факт и се случват\", обясни тя.Относно чистотата в столицата, Манолова пита Фандъкова защо процедурата за избор на сметопочистващи фирми се провежда сега, една година преди да изтече договора на вече наетите фирми. По думите й става въпрос за обществена поръчка за близо половин милиард лева за пет години, което прехвърля мандата и на следващия кмет.", "date": "2019.09.07", "title": "Манолова се бори за чиста  и зелена София, пита Фандъкова за сметопочистването"}
{"url": "https://news.bg/world/pakistan-ne-puska-samoleta-na-prezidenta-na-indiya-vav-vazdushnoto-si-prostranstvo.html", "text": "Исламабад отказа да отвори въздушното си пространство за самолета на индийския президент Рам Нат Ковинд на фона на напрежението с Ню Делхи. Информацията съобщи пакистанският външен министър Шах Махмуд Куреши, цитиран от АФП.Пакистан и Индия влязоха в нова криза, след като Ню Делхи Куреши обяви, че причината за решението на пакистанското правителство да затвори въздушното пространство за индийския президент е поведението на Индия в двустранните отношения през последните месеци. Индия обаче твърди, че решението за Джаму и Кашмир е чисто вътрешен въпрос, който не касае Исламабад.От понеделник Рам Нат Ковинд е на тридневна визита в Исландия, Швейцария и Словения, по време на която се очаква да запознае лидерите на тези държави със ситуацията в региона.Според Куреши необичайното решение е одобрено от премиера на Пакистан Имран Хан с оглед на ситуацията в Кашмир.Пакистан  за Индия след ", "date": "2019.09.07", "title": "Пакистан не пуска самолета на президента на Индия във въздушното си пространство"}
{"url": "https://news.bg/politics/karayancheva-i-angelkova-populyarizirat-iztochnite-rodopi-ot-kadzhali.html", "text": "Председателят на Народното събрание Цвета Караянчева откри Фестивал на българския бит и култура \"Бъдеще с традиции - Кърджали 2019 г.\". На нов мост над река Арда тя води най-дългото хоро, водено от 10-метров трибагреник. Целта е да се популяризира уникалното културно-историческо наследство на Източните Родопи, съобщава НС.\"Фестивалите не само създават настроение и разнообразие за местните жители, те пазят традициите и са повод много гости да посетят региона\", коментира министърът на туризма Николина Ангелкова.\"Родопчани сме изключително гостоприемни и слънчеви хора\", обяснява Караянчева.Председателят на парламента допълва, че за да усетиш Родопа планина, има няколко неща, които трябва да вкусиш, да чуеш, да почувстваш - родопската песен, която се пее от сърце, да чуеш родопската гайда, да усетиш и видиш природата в Родопите.Отчитайки важността на форумите, съхраняващи българските традиции и култура в измененията на Закона за туризма предложихме текстове, с които се регламентира вписването и поддържането на специален регистър на туристическите забележителности, фестивали и събития в регионите, както и задължения за лицата, които ги стопанисват, допълва Ангелкова.По думите й, така ще се гарантира запазването на туристическите атракции и ще се даде възможност за секторно финансиране, а фестивалът \"Бъдеще с традиции\" в Кърджали ще бъде от първите включени в регистъра. Според данни на НСИ в местата за настаняване с 10 и повече легла в област Кърджали за периода януари-юли са отседнали повече от 20 хил. гости.Кърджали е включен в 12 винено-кулинарни дестинации, като част от дестинация \"Родопи\". Областта присъства и в 8-те културно-исторически дестинации - в \"Магията на източните Родопи\". И в двата проекта са включени забележителностите \"Перперикон\" и \"Татул\".", "date": "2019.09.07", "title": "Караянчева и Ангелкова популяризират Източните Родопи от Къджали"}
{"url": "https://news.bg/comments/vaprosi-s-povishena-trudnost.html", "text": "На подобни сложни въпроси ще трябва да отговарят седмокласниците на националното външно оценяване по български език и литература догодина.Тия дни Министерството на образованието и науката публикува моделите за оценяване след завършване на 4, 7 и 10 клас. Бъдещите изпитвани и техните родители са традиционно недоволни, макар с годините нивото на трудност упорито да върви надолу.Да се върнем на въпроса по-горе. Ако седмокласникът има поне бегла представа кой е Бай Ганьо, и без да чете произведението, би трябвало да може да загради верния отговор. По-скоро е въпрос на логика да прецениш, че популярният литературен герой би предпочел да дремне в купето. Макар че, да признаем, има подхлъзване с предположението, че смята за по-практично \"да разговаря с другите\". Ключът е точно в цитираното \"по-практично\", което предхожда последвалото мощно хъркане в книгата.Трябва само да си я чел. Едно дребно обстоятелство, което с годините става все по-дребно. Ами не се четат особено тези произведения. А в учебниците услужливо са поместени всички необходими откъси, та да не се налага да се изчитат книгите. Но и учебниците не се отварят твърде.Затова се залага на задачи със структуриран отговор - те стават все по-преобладаващи. Задаваш въпрос, посочваш няколко възможни отговора - да си изберат.В модела за НВО след 7 клас този тип задачи са 18. 16 са с кратък свободен отговор, една с разширен свободен отговор и една за създаване на текст. Изобщо стремежът е максимално да се ограничат свободните отговори, че знаем ли какво ще ни отговорят свободно. Разширеният свободен отговор включва цели 3-4 изречения, при това върху произведения изучавани в 6 и 7 клас . Тъкмо вдигнахме пет пъти броя на получилите максималния брой от 100 точки и рискуваме отново да тръгнем надолу. От друга страна защо да не се възползваме от най-сетне утвърденото ново учебно съдържание, след години на писане и одобряване.Свободният текст е в категорията \"висш пилотаж\", там ще трябва да се поразгърнат, примерно с десетина изречения - т. нар. дидактическа задача. В нея седмокласниците трябва да работят с неизучавана творба (макар че това не би трябвало да ги притесни, защото и изучаваните са им толкова познати) и да напишат преразказ от името неутрален разказвач. Тук идва сблъсъкът с глаголните времена, които в българския са в изобилие, трудно е да избереш. От друга страна, тези времена са включени във въпросите по български език, разбира се, не всичките 9, а селекция от някои по-интересни. Слава Богу, няма го и залога на глагола, както обещаха от министерството..Иначе произведенията по литература услужливо са подредени в теми, за по-лесно ориентиране. В категорията \"Човекът и изкуството\" например е посочена главата \"Представлението\" от \"Под игото\". Който е чел книгата и знае за какво представление става въпрос, едва ли ще го определи като изкуство. Но това е издребняване. Така или иначе тази тематична подредба няма никакво значение.Значително по-сложен обаче е моделът за 10 клас. Там външното оценяване ще има премиера догодина. Все пак завършва се гимназиална образователна степен, добре е да има оценка на наученото, още повече, че за някои ученици това ще са последните изпити. Другите, които ще се дообразоват в 11 и 12 клас, ще могат да подпомогнат бала си за последната образователна степен.В заложените от МОН цели на изпита по български и литература ще се оценява индивидуалния напредък и образователните потребности на учениците. В тези цели натрапчиво се повтаря една дума - \"отделни\": отделни очаквани резултати обучението за дадения клас; отделни очаквани резултати по общообразователна подготовка; отделни компетентности свързани с четенето с разбиране като част от функционалната грамотност. Ами отделни ще са, няма шанс да са системни.Десетокласниците ще трябва да се преборят с писмен тест с 23 задачи, при това за 90 минути. Това обаче не бива да ги стресира, защото половината от тях ще са с избираем отговор - отново там, където няма знания, ще помага логиката. Шест ще са задачите с кратък свободен отговор, една за редактиране на текст, една с разширен свободен отговор и една за създаване на текст. Въпросите по български обхващат изучаването в 8, 9 и 10 клас, а по литература в 9 и 10.След месеци на закачки по намерението в изпита да има задача \"четене с разбиране\" (каквато е заложена и в НВО за 4 клас), това все пак не беше спестено на десетокласниците.Наглед елементарното четене с разбиране обаче може да ги поизпоти, защото ще трябва да докажат, че разбират текст с един куп задачки за определяне на стила, търсене, извличане и обработване на информация, разпознаване на езиковите особености на текста, представяне на информация по зададени параметри. Нещата не са толкова елементарни, колкото в коментарите по темата при обявяването на първоначалната структура на изпита преди година.Няма да е лесно и със съставянето на свободен текст. Ще трябва да избират между резюме, заявление или CV. Последното е почти задължително, предвид факта, че напоследък сивитата се четат и са първия сигнал за образователното ниво на кандидата. Не че няма достатъчно готови варианти в интернет, но и при тях има компромиси с грамотността.На изпитание ще бъдат подложени знанията на десетокласниците за правопис и пунктуация, лексика и фразеологични съчетания, залог на глагола. Тук няма как да подминем един иновационен момент - ще се попълва таблица - по-точно ще се попълват празните места в таблицата, цяла таблица ще е в повече.Примерно - написани са произведението, героят и жанрът, трябва да се попълни авторът. Може да се помисли за кръстословица, малко по-забавно е или нещо с оцветяване - кой е авторът на \"Тютюн\" - оцветете правилното изображение, тъкмо ще си упражнят фината моторика.", "date": "2019.09.07", "title": "Въпроси с повишена трудност"}
{"url": "https://news.bg/int-politics/iran-zadarzha-korab-s-filipinski-ekipazh-v-persiyskiya-zaliv.html", "text": "Бреговата охрана на Иран задържа кораб, заподозрян в контрабанда на гориво в Персийския залив и задържа 12-членния екипаж от филипинци, съобщава \"Ройтерс\".Държавната иранска телевизия допълва, че влекачът е превозвал близо 284 000 литра дизел, но не се посочва под какъв флаг плава корабът.Иран, който е с едни от най-евтините горива в света поради сериозните държавни субсидии, се бори с увеличаваща се контрабанда на гориво по суша и море до арабски държави от Персийския залив. Страната често задържа плавателни съдове, за които твърди, че се използват за контрабанда на гориво в Персийския залив.Инцидентите са в момент на напрежение между Иран и Запада в Персийския залив, което нараства, след като миналата година САЩ напуснаха ядрената сделка на световните сили с Техеран и възстановиха санкциите.Иранските медии коментират, за приблизително 10 милиона литра контрабандно гориво на ден, а Техеран насърчава легалния износ чрез своята енергийна борса.Продажбите на гориво достигат рекордно високи 72 милиона долара миналата седмица на Иранската енергийна борса (IRENEX) за износ в съседни страни, според държавната телевизия.Противопоставянето между Иран и САЩ, предизвикано от оттеглянето на Вашингтон от ядрената сделка през май миналата година, пораждат опасения от война в Залива с глобални последици.", "date": "2019.09.07", "title": "Иран задържа кораб с филипински екипаж в Персийския залив"}
{"url": "https://news.bg/world/balgariya-predava-na-turtsiya-zapodozryan-za-terorizam.html", "text": "България предаде на Турция заподозрян за тероризъм, 40-годишният е задържан при опит незаконно да премине в страната, съобщава \"Анадолу\".Заподозряният е идентифициран с инициалите Б.Г. и е арестуван от български сили за сигурност при незаконно преминаване на границата.Източник, коментира пред медията, че за лицето е наложена международна забрана за пътуване във връзка с извършване на пропаганда за терористична група - ПКК и други престъпления.Заподозряният е предаден на турските сили за сигурност в северозападната гранична провинция Одрин, където е задържан в очакване на съдебен процес.\"Анадолу\" допълва, че в своята над 30-годишна терористична кампания срещу Турция, ПКК (определена като терористична организация от Турция, САЩ и ЕС), е причинила за смъртта на близо 40 000 души в Турция.", "date": "2019.09.07", "title": "България предава на Турция заподозрян за тероризъм"}
{"url": "https://news.bg/politics/fandakova-e-gotova-da-komentira-idei-i-proekti-s-manolova.html", "text": "Настоящият кмет на София, Йорданка Фандъкова се кандидатира за нов мандат, \"защото на столицата й е нужна последователност и постоянство, за да се развива добре\", коментира тя пред телевизия \"Европа\".Плащания за изпълнителите при лоши ремонти в столицата няма да се допускат. За \"Граф Игнатиев\" само до този момент санкциите са над половин милион лева при положение, че цялостният проект не е финализиран. За градините \"Кристал\" и \"Свети Климент Охридски\" санкцията е близо 200 000 лева, обясни тя.\"Това, което искам, и с главния архитект сме подготвили такова искане за промяна, е да се носи професионална отговорност от всички нива: проектант, надзор и изпълнител. Това означава да могат да се прекратяват права\", допълни Фандъкова.По думите й, работата изисква много последователност, постоянство, като не се отказваш пред трудностите, предизвикателствата и неудачите. Наложихме скорост за развитие на града и промяна на града, която изисква да продължим, за да може градът да се развива.Според нея, градът е заварен в постоянни кризи, но голяма част от тях вече са забравени. \"Имам опита, но имам и енергията и новите идеи, за да продължи развитието на града\", добави Фандъкова.Тя не приема битката за столицата като игра, а като сериозно предизвикателство и сблъсък на идеи. \"Във времето приоритетите се променят, защото градът се развива. Докато сега работихме много активно за промяна на базовата структура в града, за екологията, образованието, днес вече можем да се обърнем активно към кварталите, кварталните улици, паркирането, междублоковите пространства, да акцентираме върху чистия въздух и разбира се технологиите и активното им включване в работата на Столична община\".Фандъкова е готова да коментира идеи и проекти с Манолова, когато ги обяви. \"Не виждам нищо, което да е по-различно от това, което ние вече правим и сме готови с конкретни проекти\".Кметът на София отговори на Манолова за почистването на столицата. \"Мисля, че Манолова като юрист знае отлично, че когато става въпрос за обществена поръчка, тя изисква дълъг период на реализация. По никакъв начин няма да направя София и почистването на града заложник на изборите. Предишния път, когато правихме такава процедура, тя трая една година. Договорите за почистване, първите от тях, изтичат на 1 юни\".\"Няма как да чакаме изборите да приключат и след това да направим наистина София заложник и да я поставим под риск от криза с отпадъци. София е виждала такива кризи. Ние сме се борили с такива\", обяснява Фандъкова.Според нея, днес имаме най-модерният завод за отпадъци в региона, който ни позволява да депонираме само 15 % от отпадъците на града. \"Започнахме от депониране на 100 %. Това е голям екологичен проект\". За да няма застой в развитието на града, Фандъкова генерира нови идеи с подходящи нови хора. От всички градове, които е посетила, тя най-много си харесва София.", "date": "2019.09.07", "title": "Фандъкова е готова да коментира идеи и проекти с Манолова"}
{"url": "https://news.bg/int-politics/dzhonsan-mozhe-da-vleze-v-zatvora-ako-otkazhe-da-zabavi-brekzit.html", "text": "Бившият шеф на прокуратурата на Обединеното кралство, лорд Макдоналд коментира пред Sky News, че Борис Джонсън може да отиде в затвора, ако откаже да забави Брекзит.Бившият главен прокурор и депутат Доминик Грийв също обвинява премиера, че се държи като \"разглезено дете\".Джонсън заяви по-рано, че няма да приеме удължаване, въпреки че парламентът прие закон, който го принуждава да направи това.Лорд Макдоналд, който заема висшия прокурорски пост между 2003 и 2008 г., заяви, че правните действия ще означават съд, който постановява, че \"законът трябва да се спазва\".\"Отказът в този случай би представлявал незачитане съда, което може да отведе този човек в затвора\", допълва той.Възможно е също така съдът да поиска някой друг в правителството да разреши забавянето.Лорд Макдоналд допълва, че Джонсън и неговият старши съветник Доминик Къмингс може би са намерили начин да не отлагат Брекзит: \"Очаквам, че имат някакви идеи, върху които работят.\"Ако откаже да се подчини на закона, той ще бъде \"изпратен в затвора за неуважение\", коментира Грийв, Бившият съдия от Върховния съд Лорд Съмпшън също коментира, че има \"много начини\" за прилагане на закона. Ако премиерът все пак отказа да се съобрази, съдия може да издаде заповед с искане правителствен служител да подпише \"на мястото на премиера\".\"Той няма да бъде преместен в затвора в Пентънвил ... много по-малко драматично е от това\", допълва той.Висшите държавни служители ще откажат да си сътрудничат с премиер, който умишлено нарушава закона.", "date": "2019.09.07", "title": "Джонсън може да влезе в затвора, ако откаже да забави Брекзит"}
{"url": "https://news.bg/press/denyat-v-koyto-da-postavim-granitsata-koe-e-zhurnalistika-6-septemvri-e-vtoroto-osvobozhdenie-na-balgariya.html", "text": "Граница.\"Дневник\":Денят, в който да поставим границата кое е журналистика\"Днес е денят, в който българските медии решават, че трябва да поставят границата. Работата ни, честта ни, етиката и правилата ни нямат нищо общо с опита да бъде дискредитиран един от участниците в кампанията за кмет на София по несъвместим с професията ни начин.Това не е журналистика. И ние категорично се противопоставяме на опитите да се нарича така.\"Това се казва в позиция на медии и журналисти, спазващи етичните норми в професията. Тя беше разпространена днес по повод вчерашна публикация на лични снимки на момиче от сайта ПИК. Това е най-грозната досега атака срещу кандидат за кмет на София - този на \"Демократична България\".Позицията към момента на редакционното публикуване е подкрепена от BG VOICE, Дарик радио, \"24 часа\", Dir.bg, \"Дневник\", \"Гласове\", \"ТВ Европа\", \"Епицентър\", \"Зов нюз\", \"Икономист\", \"Капитал\", Клуб Z, \"Коректно\", \"Капана\", \"Медиапул\", OFFNews, \"Площад Славейков\", \"Под тепето\", \"Редута\", \"Редмедия\", \"Сега\", \"Фактор\", Агенция \"Фокус\", \"Фрогнюз\".(БНТ, БНР, Би Ти Ви и Нова тв очакват в понеделник решения на управителните си органи дали ще се присъединят).Междувременно с имената си зад декларацията застават и десетки журналисти от множество различни медии, като броят им продължава да расте.Чистка\"Сега\":Когато БНТ си събуваше потуритеКогато светът си събува потурите, професии като градски фенерджия, кундурджия, даракчия и кафтанджия, събуждач, резач на лед, суфльор и майстор на кюнци изчезват бързо. Сега светът очевидно пак се е разгащил, тъй като един куп други професии са с отмиращи функции - пощальоните намаляха, фермерите не са това, което бяха, скоро колите ще тръгнат без шофьори, парите ще бъдат само виртуални, а един ден и ключарите ще бъдат IT специалисти.Една от тези изчезващи професии е добрата стара журналистика. Със сигурност - вестникарството, няма спор за това. На Запад печатните медии тръгнаха към залеза преди 2 дузина години, а тук, където очевидно и умирането се случва по-бавничко, преди една дузина. Скоро последните свободни вестници ще отидат в историята, а веднага след това ще си отидат тихо и несвободните - защо му е на Пеевски да харчи пари за глупости, след като окончателно победи?!Ние сме наясно с това. Бунтувахме се колкото можем само по две причини - първо, защото има нещо скандално нелогично в ХХI век новините да се разпространяват като в епохата преди Гутенберг - от тия, дето викат по-силно, и второ, защото бе изключително дразнещо в доубиването на медиите да участват активно... журналисти.Доста журналисти пък просто снижиха критериите и понятия като безпристрастност, обективност, придържане към фактите и тяхната проверка бързо отшумяха. В резултат на всичко това в главата на публиката бе затвърдено това, което й втълпяваха всички специалисти от едно време - медиите само лъжат, медиите само обслужват политиците... Колкото повече се повтаряше това, толкова по-близки до властта ставаха медиите.Позиции\"Монитор\":Проф. Андрей Пантев: 6 септември е второто освобождение на България- Сблъсквали ли сте се с митове относно тази дата?- Ясно е, че тогава е имало единно мнение - че Съединението трябва да бъде осъществено. Но е имало различни варианти и мнения как да стане това. Някои са смятали, че също трябва да бъде възпроизведено в Македония. Дори при обявяване на Независимостта в Пловдив македонските дейци на нашето Национално-освободително движение идват с черни знамена. И тогава министър-председателят Петко Каравелов казва: \"Тази година в Пловдив, догодина в Скопие\". Приемало се е, че това е поредният етап от осъществяването на идеята за целокупна България.- Казвате, че осъществяват този акт сами, наистина ли Русия се дистанцира тогава?- Противно на всички мнения, Русия не е против. Тя е против самия княз Александър, който се приема, че е чужд и враждебен на руските интереси. Англия подкрепя Съединението условно, защото вижда, че то е независимо начинание. Все пак, когато започва Сръбско-българската война, напредването на нашата армия е спряно не от Русия, а от австро-унгарския представител граф Кевенхюлер, който преди това е военно аташе в София. Иначе българите преди това биха се устремили към Ниш. Австро-Унгария по принцип е враждебна към обединението на славяните. Никой не смее - особено след войната, да говори за връщане на статуквото. България проявява чувство за баланс и всички приветстват това дело. Не всички са смятали, че така трябва да бъде, но никой не казва, че този акт не е трябвало да се осъществи.- А как си обяснявате позицията на Великобритания?- Тя е водена от принципа да се противопостави на руското влияние на Балканите. Англичаните в крайна сметка налагат ревизията на Санстефанския мирен договор, а сега като бумеранг, подкрепят това Съединение. Условно, разбира се, с една фраза: \"Трябва да се има предвид и желанието на населението\". А желанието на 900 000 души от област Източна Румелия е да бъдат част от България.Благоразумие\"Стандарт\":Овчарят, който оглави българския парламентКолко са случаите в световната история, когато един овчар с твърде оскъдно образование, живял едва 39 години на този свят, може да се превърне в гениален писател и да завърши живота си като председател на Парламента. Едва ли някой ще си спомни за друг, освен за големия и неподражаем Захарий Стоянов. Да си припомним неговия живот в Деня на Съединението!Преди 130 години - на 2 септември 1889 г. в \"Отел дьо Суез\" в Париж, Джендо Стоянов Джедев, както му е рожденото име, мистериозно умира. Официалната версия за смъртта му е, че е починал от преплитане на червата - перитонит. Но мнозина смятат, че е бил отровен заради делата си. На Стоянов дължим описанието на знаменитото събрание на Оборище.Негова е и бележитата фраза :\"Да, във въстанията няма благоразумие. Способността да се различава доброто от злото и полезното от неполезното, разумното от неразумното може да си има мястото само при пълнейшето спокойствие на духовете. В противен случай - при възбужданието на чувствата и енергията - здравият разсъдък слабее и се подчинява на господствующето чувство.\"", "date": "2019.09.07", "title": "Денят, в който да поставим границата кое е журналистика; 6 септември е второто освобождение на България"}
{"url": "https://news.bg/int-politics/indiyka-nay-vazrastnata-rodilka.html", "text": "73-годишна жена от Южна Индия е най-възрастната родилка в света, предаде Ройтерс.Мангаяма Ярамати е родила две здрави момиченца близначки.Жената е в менопауза от 25 години, но това не я отказало от желанието да роди деца на любимия си съпруг - 82-годишния Ситарама Раджарао.Процедурата е извършена ин витро, с донорска яйцеклетка.Ярамати е заченала от първия опит. През януари е било установено, че е бременна.Припомняме, че по данни на ООН се очаква в близките пет години (до 2024 г.) Индия (в момента с 1.3 млрд. души) да изпревари по население Китай (сега 1.4 млрд. души).В двете страни живеят общо 37% от хората на земята. ", "date": "2019.09.07", "title": "Индийка - най-възрастната родилка"}
{"url": "https://news.bg/world/sayuz-ms-14-s-robota-fyodor-katsna-v-kazahstan.html", "text": "Спускаемият апарат на руския космически кораб \"Съюз МС-14\"се приземи в казахстанската степ, на 147 км югоизточно от град Жесказган.На борда му летя \"Фьодор\" - , съобщава ТАСС.Корабът се разкачи от МКС по-рано тази нощ. По време на мисията \"Фьодор\" предаде телеметрична информация. Очаква се и за в бъдеще той да бъде използван за работа в открития космос.\"Фьодор\" е създаден от компанията \"Андроидна техника\" и руския Фонд за перспективни изследвания.По време на спускането бе тествана система за управление на цифровия инструмент БИУС, функциониращ с оптични жироскопи. По-рано на \"Съюз МС\" се използваше аналогова система, базирана на свободен жироскоп.Припомняме, че първият руски хуманоиден робот успя да се скачи с Международната космическа станция на втория път, тъй като при първия опит част от автоматиката на кораба не сработи.", "date": "2019.09.07", "title": "Съюз МС-14 с робота \"Фьодор\" кацна в Казахстан"}
{"url": "https://news.bg/int-politics/kiev-s-protestna-nota-zaradi-izkazvane-ot-saraevo.html", "text": "От Министерството на външните работи на Украйна изпратиха протестна нота поради изказвания на Милорад Додик, президент на Република Сръбска и представител на тричленното ротационно председателство на Босна и Херцеговина, предаде Sarajevo Times.Те бяха направени пред руски медии и визираха анексирането на Крим, съобщи председателят на председателството на Босна и Херцеговина Желко Комшич.Комшич обяви, че позицията Милорад Додик и неговата подкрепа за незаконната анексия на Крим е лична позиция и не е позицията на държавата Босна и Херцеговина.Членът на председателството на Босна и Херцеговина Желко Комшич заяви, че Босна и Херцеговина като кандидат за страна членка на ЕС, остават ангажирани с позицията на Европейския съюз, че суверенитетът, териториалната цялост и независимостта на Украйна трябва да бъдат зачитани, и че ЕС не признава нито незаконния референдум в Крим, нито резултатите от него, припомняйки позицията на ЕС, че Европейският съюз не признава и няма да признае анексирането на Крим и Севастопол от Руската федерация.Комшич също така припомни, че през март 2014 г. ЕС въведе ограничителни мерки срещу Русия.\"Тези мерки бяха приети в отговор на незаконната анексия на Крим и умишлената дестабилизация на Украйна. Към момента икономическите санкции са удължени до 31 януари 2020 г. \", каза още Комшич.", "date": "2019.09.07", "title": "Киев с протестна нота заради изказване от Сараево"}
{"url": "https://news.bg/int-politics/sasht-izstrelyali-chetiri-balistichni-raketi.html", "text": "САЩ са извършили изпитателни пускове на четири балистични ракети Trident II D5 от атомна подводница SSBN 739, тип \"Охайо\", се съобщава на сайта на американските военноморски сили.Учебните изстрелвания са провеждани в ранните часове на деня, близо до крайбрежието на Южна Калифорния. Две от балистичните ракети са изстреляни на 4 септември, а останалите - на 6 септември, уточняват от \"РИА Новости\".Маневрите са извършени, за да се оценят и проверят характеристиките на стратегическите бойни системи, а \"не за да се даде своеобразен отговор на случващите се по света събития\".\"Умението да задържим и обезвредим противника по море си остава изключително важен компонент от нашата национална сигурност още от 60-те години на ХХ век. Извършените пускове тази седмица демонстрират нашата надежда и доверие в качествата на ракетите, които ще продължаваме да използваме\" - обяви американският вицеадмирал Джони Р. Вулф.САЩ вече са изстреляли 176 подобни ракети от момента на въвеждането им на въоръжение през 1989 г.", "date": "2019.09.07", "title": "САЩ изстреляли четири балистични ракети"}
{"url": "https://news.bg/int-politics/indiya-zagubi-vrazka-s-koraba-chandrayan-2.html", "text": "Индийската космическа агенция е загубила връзка с кораба си \"Чандраян-2\", който вчера на няколко пъти се опита да кацне на Луната, предаде Ройтерс.Така Делхи трябваше да се откаже от амбициозната си цел да бъде първата страна, която изследва непознатия до този момент южен полюс на Луната.Малко по-късно стана ясно, че връзката със спускаемия модул \"Викрам\" е била прекъсната в последния етап от кацането на Луната, уточниха от Индийската космическа агенция. Те очакваха, че там, където ще кацне \"Чандраян-2\", ще има лед, който ще потвърди наличието на вода, за първи път открита под формата в замразена форма по време на мисията от 2008 г.Смята се, че на южния полюс на Луната има вода, тъй като кратерите в региона като че ли не се влияят от високите температури на слънцето.Предадените до този момент данни се обработват и анализират в центъра за проследяване в Бангалор в Индия, където екипът от изследователи бе силно притеснен от изгубената връзка и това стана видимо за всички, тъй като реакцията на хората се предаваше онлайн.\"В живота има възходи и падения ... Това, което сте постигнали, не е никак малко\" - индийският премиерът Нарендра Моди се опита да окуражи изследователите. Той също се намираше в изследователския център.Припомняме, че корабът \"Чандраян-2\" бе изстрелян от космодрум в Южна Индия на. На борда на спускаемия модул \"Викрам\" се намираше малък шест-колесен роувър - Прагян, който тежеше 27 килограма.Последните моменти от мисията бяха наречени \"15 минути терор\", тъй като корабът \"Чандраян-2\" трябваше да преодолява редица трудности, включително лунна гравитация, неравен терен и прах.До този момент на Луната са кацали САЩ, Русия и Китай. През април Израел също направи опит да се приземи на Луната, но и той бе неуспешен.", "date": "2019.09.07", "title": "Индия загуби връзка с кораба \"Чандраян-2\""}
{"url": "https://news.bg/int-politics/kitayskiyat-premier-s-parvi-komentar-po-povod-protestite-v-honkong.html", "text": "Китайският премиер Ли Къцян обяви в петък, че китайците са в състояние да се справят със собствените си проблеми. Това бе първият коментар на високопоставен китайски лидер по повод продължаващите вече месеци наред протести в Хонконг, коментират от агенция \"Киодо\".Това стана по време на пресконференция, на която Къцян трябваше да отговаря на въпрос за безкрайните протести срещу законопроекта за екстрадиция. По думите на Къцян китайското правителство ще подкрепи твърдо принципа \"една държава, две системи\", както и директивите, според които \"хонконгският народ ще управлява Хонконг\" с \"висока степен на автономия\".\"(Ние) подкрепяме правителството на ползващия се със специален статут Хонконг в усилията му да спре насилието и хаоса и да възстанови реда в съответствие със законите, така че на негова територия да процъфтяват просперитета и стабилността\", обяви Къцян  която е на тридневно пътуване в Китай.От своя страна Меркел обяви, че \"Трябва да се направи всичко, за да се избегне насилието\". По думите й \"само чрез политически диалог би се постигнало решение\". От Хонконг изпратиха сигнал, че са готови да започнат диалог.\"Друг важен сигнал беше, че Хонконг обяви, че противоречивият законопроект е оттеглен. Надявам се, че на тази основа протестиращите ще упражнят гражданските си права и ще участват в диалога \", каза Меркел.Тя също призова да се зачитат свободите и правата на гражданите при съществуващата \"една държава, две системи\" по силата на Китайско-британската съвместна декларация, подписана през 1984 г.В същото време китайските дипломати многократно открито са заявявали, че договорът от 1997 г. е невалиден (договорът се отнася до връщането на бившата британска колония под китайското управление), и обвиняват чуждестранните правителства, че се намесват във вътрешните работи на Китай, като разпалват дрязги и спорове в Хонконг.През последните няколко дни демонстранти протестират пред полицейския участък в Монг Кок, гъсто населен район на полуостров Коулун. Те се обявяват срещу полицейското насилие спрямо демонстрантите, регистрирано на множество телевизионни клипчета.Късно вечерта в петък полицията се опита да разгони със сълзотворен газ стотици протестиращи, събрали се пред полицейско управление, а след това преместили се да окупират шосето \"Натан Роуд\".Така те блокираха няколко пътни артерии и нанесоха сериозни щети на две метро станции. За съботния ден протестиращите предвидиха да продължат с противозаконните акции, като например смятат да \"разтърсят\" полетите на международното летище на остров Лантау.За неделя е планиран поход до Генералното консулство на САЩ в подкрепа на Хонконгския закон за правата на човека и демокрацията, който ще даде възможност на Вашингтон да санкционира и високопоставени представители на Хонконг, за които се установи, че са преследвали протестиращите.", "date": "2019.09.07", "title": "Китайският премиер с първи коментар по повод протестите в Хонконг"}
{"url": "https://news.bg/world/turskiyat-diplomat-1-na-konsultatsii-v-kipar.html", "text": "Турският външен министър Мевлют Чавушоглу пристига днес в окупираните територии на Кипър. Той ще започне своеобразни \"консултации\" с местната власт, като в понеделник му предстоят срещи с представители на политическото ръководство на кипърските турци , съобщава БНР.Визитата му идва след неуспешната, близо едноседмична мисия на специалния пратеник на ООН Джейн Хол Лют в Кипър. След шест кръга консултации и неформална съвместна среща вчера вечерта в Никозия, лидерите на двете кипърски общности не успяха да се споразумеят за техническо задание, което трябва да формира основата за възобновяване на преговорите по Кипърския въпрос.Въпреки неуспеха Джейн Хол Лют напусна Кипър, изразявайки надежда, че двамата кипърски лидери - президентът на Кипър Никос Анастасиадис и лидерът на кипърските турци Мустафа Акънджъ - ще успеят да насърчат ефективен диалог.\"През седмицата имахме сериозни дискусии, които бяха много фокусирани. Това е непрекъснато усилие и двамата лидери са решени да продължат този процес\", посочи Джейн Хол Лют в изявлението си след последната неформална среща.От своя страна Никос Анастасиадис коментира, че \"не е разочарован, защото процесът е в ход\".Според лидера на кипърските турци Мустафа Акънджъ \"страните са съгласни, че усилията за завършване на заданието ще продължат\".В близко време предстои Джейн Хол Лют да представи доклад на генералния секретар на ООН Антонио Гутериш, на чиято база той да вземе решение за начина, по който ще се движи процедурата.Припомняме, че близо една трета от остров Кипър е окупирана от турски войски по силата на Гаранционния договор от 1960 година. Създадена е Севернокипърска турска република, призната единствено от Република Турция. Окупираните територии са разделени чрез \"зелена линия\", дълга 180 км и охранявана от войски на ООН. Тази своеобразна граница минава през столицата Никозия, която е последната разделена столица в света след падането на Берлинската стена. През 2007 година части от нея са разрушени откъм южната ѝ половина.", "date": "2019.09.07", "title": "Турският дипломат №1 на консултации в Кипър"}
{"url": "https://news.bg/society/103-godini-ot-balgarskoto-voenno-chudo-dobrichkata-epopeya.html", "text": "В 08.45 часа започва поклонение пред мемориала с имената на 650 герои от Шеста пехотна Бдинска дивизия, загинали за освобождението на Южна Добруджа от румънско владичество, съобщава Pro News Dobrich.Възпоменанието е организирано от община Добричка, честваща 103 години от българското военно чудо, сътворено по време на боевете през септември.На мемориала, който се издига на пътя между селата Козлодуйци и Росеново, са изписани имената на 650 войници и офицери от 36-и пехотен Козлодуйски полк,35-и Врачански полк, Шеста пионерска дружина и Втори артилерийски полк от състава на дивизията, паднали в боевете за освобождението на Добруджа.Паметникът, който бе открит на 7 септември 2017 година, е изграден с дарения и с финансовата подкрепа на община Добричка.В 10.00 часа в параклиса \"Св. Архангел Михаил\" във Военно гробище музей добрички духовници ще отслужат заупокойна света литургия и панихида за загиналите войници.В 11.00 часа под звуците на Духов оркестър - Добрич с диригент Стоян Монов ще бъдат поднесени венци и цветя на паметника на ген. - лейтенант Иван Колев и загиналите за освобождението на Добруджа през 1916 г.На паметните плочи в мемориалния комплекс в Добрич са изписани имената на повече от хиляда войници и офицери от Трета българска армия, загинали в битката за Добрич.Фигурата на генерала, изминал хиляди километри по бойните пътища на Добруджа със своя кон Пирин, е излята от 3.5 тона гилзи, предоставени от Министерството на отбраната. Паметникът бе открит за 100-годишнината от епопеята.Тържествената програма ще продължи с полагане на цветя на Кръст - паметника на загиналите в Добричката епопея, Паметен знак на загиналите от 53-ти пехотен полк, част от 7-ма Рилска дивизия през Добричката епопея 1916 г., на паметните плочи на ген. Тодор Кантарджиев и полк. Борис Дрангов.Регионален исторически музей - Добрич организира Ден на отворените врати във Военното гробище музей. Там може да бъде разгледана изложбата \"Добричката епопея 1916 година\".За децата от Добрич общината организира Работилница за хвърчила. Тя ще започне от 11.00 ч. в началото на Градски парк \"Свети Георги\".", "date": "2019.09.07", "title": "103 години от българското военно чудо - Добричката епопея"}
{"url": "https://news.bg/society/pak-protesti-po-povod-promenite-v-zakona-za-zakrila-na-deteto.html", "text": "В редица големи градове на страната и в София родители излизат на протести срещу промените в Закона за закрила на детето, за които се очаква, че ще влязат в сила от януари 2020 г.Акцията е организирана във \"Фейсбук\", съобщава БНР.В София протестът е насрочен за 12.00 часа пред посолството на Кралство Норвегия. Във Варна, също за 12.00 часа, е насрочено протестно шествие до норвежкото консулство.В Сандански, Пловдив, Ямбол и Благоевград са планирани автопоходи.В Русе - автошествие до Дунав мост.В Бургас и други градове протестните акции са планирани пред общините.Законодателните промени са обвързани с проекта за Национална стратегия за детето 2019-2030. Припомняме, че работата по нейното изготвяне бе по разпореждане на премиера Бойко Борисов заради появилите се негативни обществени реакции и през юни социалният министър Бисер Петков обяви, че проектът на стратегията е оттеглен.Междувременно от  с позиция, че голяма част от текстовете, които сега притесняват родителите, са в сила още от 2006 година. Те се отнасят до настаняване на детето извън семейството, но само като временна мярка на закрила при крайни случаи на насилие, неглижиране на правата и интересите на детето.", "date": "2019.09.07", "title": "Пак протести по повод промените в Закона за закрила на детето"}
{"url": "https://news.bg/world/43-sa-zhertvite-na-uragana-dorian-na-bahamite.html", "text": "Броят на загиналите вследствие на урагана \"Дориан\" на Бахамите нарасна на 43 души, съобщава \"Ройтерс\".Световната осведомителна агенция се позовава на американската медия NBC, която пък цитира представител на премиера Хуберт Минис. Очаква се броят на загиналите да нарасне значително.\"Вашингтон пост\" уточнява, че 35 души са загинали на островите Абакос, а осем на остров Гранд Бахама. Продължава спасително-издирвателната операция.Междувременно АФП информира, че Канада е издала предупреждение за опасност от приближаващия ураган, който вече е от първа категория. Природното бедствие премина покрай Южна и Северна Каролина. Ураганът продължава движението си в североизточна посока по атлантическото крайбрежие на САЩ.", "date": "2019.09.07", "title": "43 са жертвите на урагана „Дориан” на Бахамите"}
{"url": "https://news.bg/world/rusiya-osvobodi-moryatsite-i-oleg-sentsov-pri-razmyana-na-plennitsi-s-ukrayna.html", "text": "Русия и Украйна разменят пленници, информира \"Ройтерс\".Два автобуса със затъмнени стъкла и полицейски ескорт напуснаха затвор в Москва тази сутрин. Не е ясно колко души има в автобусите, съобщи свидетел пред агенцията. Очаква се двете държави да направят голяма размяна на пленници.Размяната беше описвана като предстояща от лидерите на двете страни през последните дни. Не е ясно колко пленници ще разменят Киев и Москва.Междувременно РИА \"Новости\" съобщава, че руски пленници, освободени след споразумение между Москва и Киев, са потеглили със самолети от украинското летище \"Бориспол\". Освен това от Flightradar става ясно, че самолет с украински пленници се е приземил в Киев.Адвокат на един от украинските моряци, арестувани от Русия, съобщи, цитиран от ТАСС, че тази сутрин е започнала процедура по размяна на задържани лица между двете държави.Николай Полозов поясни, че всички 24 украински моряци, , са на летище \"Внуково\".Полозов обясни, че арестуваните украински моряци са освободени под поръчителството на защитника на правата на човека в Украйна Людмила Денисова.По непотвърдена информация сред пленниците е украинският режисьор Олег Сенцов.По информация на Эхо Москвы Русия и Украйна разменят пленници по формулата \"35 за 35\". В Украйна ще бъдат върнати 24-те моряци и още 11 затворници, включително Олег Сенцов.Сред върнатите руснаци е главният редактор на РИА \"Новости\" в Украйна Кирил Вишински.Според разпространяваната информация Путин е помилвал 11 украинци за размяната, включително и Сенцов.Държавният глава на Украйна Владимир Зеленски пък е помилвал 16 руснаци, включително 3 жени. Украински медии информират, че Зеленски ще посрещне освободените украинци на летище \"Бориспол\".Само преди дни на Източния икономически форум руският лидер Владимир Путин обяви, че преговорите за  Това е първият път, в който руският президент говори открито за подобна размяна, след като още преди седмици в медиите се появи информация за такова намерение на Москва и Киев.", "date": "2019.09.07", "title": "Русия освободи моряците и Олег Сенцов при размяна на пленници с Украйна"}
{"url": "https://news.bg/world/tankerat-v-tsentara-na-spora-mezhdu-teheran-i-zapada-zasechen-do-siriya.html", "text": "Иранският петролен танкер Adrian Darya 1, който е в центъра на спора между Техеран и Запада, е забелязан до сирийското пристанище Тартус. Това става ясно от сателитни снимки на американската технологична компания Maxar Technologies Inc, цитирана от \"Ройтерс\".Изглежда, че корабът е изключил транспондера си в Средиземно море, западно от Сирия, според данни за проследяване на кораби на портала Refinitiv Eikon. Танкерът, който е натоварен с ирански петрол, е изпратил последния си сигнал, докато е плавал между Кипър и Сирия в 15,53 часа по Гринуич в понеделник, показват данните.Корабът, който преди беше наименуван Grace 1, беше по подозрение доставка на петрол за Сирия, което е в нарушение на санкциите на ЕС. Две седмици по-късно Иран отвърна съсГибралтар освободи , след като получи официални писмени уверения от Техеран, че корабът няма да достави 2,1 милиона барела петрол на Сирия.Но източници обявиха, че танкерът вероятно ще се опита да прехвърли част от товара на друг кораб, след като Иран съобщи, че е договорена продажба.", "date": "2019.09.07", "title": "Танкерът в центъра на спора между Техеран и Запада засечен до Сирия"}
{"url": "https://news.bg/world/iran-narushi-yadrenata-sdelka-s-novi-merki.html", "text": "Иран обяви, че от вчера е намалил ангажиментите си към ядрената сделка, съобщават световни агенции.Ислямската република е започнала да използва модерни центрофуги, за да увеличи запасите от уран, разкри говорителят на Организацията за атомна енергия на Иран Бехруз Камалванди.Камалванди поясни, че Техеран е започнал да инжектира уранов газ в нови, по-модерни центрофуги и вече може да обогатява уран дори над 20 процента, което е в нарушение на споразумението. Той добави, че през следващите две седмици ще заработят 164 центрофуги IR4, като поясни, че в момента работят 20.Камалванди коментира още, че решението на Иран за намаляване на ангажиментите към ядрената сделка може да бъде отменено, ако другите страни по договора изпълнят обещанията си. Представителят предупреди, че Техеран има възможностите да увеличи обогатяването на уран \"дори и над 20%\". По думите му страната е започнала да ограничава изпълнението на ангажиментите си към ядрената сделка от 2015 г. в петък. Той добави, че това е в отговор на решението на САЩ да нарушат сделката.Освен това Иран премахва всички ограничения в изследователската дейност и развитието, което означава, че ядрената индустрия на страната може много лесно да пристъпи към изпълнение на дългосрочните задачи.Говорителят съобщи още, че разработването на нови центрофуги е в дневния ред на страната, но на този етап не е необходимо производството на такива машини.Международната агенция за атомна енергия е информирана за новите ядрени стъпки и все още има достъп до нашите ядрени обекти, сподели още той.", "date": "2019.09.07", "title": "Иран наруши ядрената сделка с нови мерки"}
{"url": "https://news.bg/bulgaria/vesela-lecheva-e-kandidatat-na-bsp-za-kmet-na-veliko-tarnovo.html", "text": "БСП издигна кандидатурата на депутата Весела Лечева за кмет на Велико Търново. Социалистите издигнаха и колегата ѝ Явор Божанков в битката за Горна Оряховица, информира БНР.Шампионката по стрелба и бивш спортен министър Весела Лечева е единствената номинация, която гласува общинската конференция на БСП във Велико Търново. Старата столица не е имала кмет от БСП от 20 години. В Павликени, Сухиндол, Стражица и Полски Тръмбеш БСП подкрепя досегашните си кметове, а в Златарица издигна кандидатурата на световния шампион по борба Михаил Ганев. В Свищов БСП и ГЕРБ се обединяват около досегашния кмет Генчо Генчев.", "date": "2019.09.07", "title": "Весела Лечева е кандидатът на БСП за кмет на Велико Търново"}
{"url": "https://news.bg/world/honkongskite-vlasti-zasiliha-merkite-za-sigurnost-na-letishteto-predi-protesta.html", "text": "Хонконгските власти засилиха мерките за сигурност на и около летището, след като протестиращи планират да го парализират. Действията са предприети след поредна нощ на насилие, при която силите за борба с безредиците използваха сълзотворен газ и зашеметяващи гранати, за да разпръснат недоволни граждани в местен квартал, информира \"Гардиън\".Политическата криза в полуавтономния китайски град навлиза в 14-тата си седмица.През седмицата лидерът на Хонконг Кари Лам обяви, че  за екстрадиране на жители на града на територията на Китай, който предизвика масови протести след обявяването му през юни. Но протестиращите недоволстват от прилаганата от полицията сила и се заканват да продължат демонстрациите.Днес служители на силите за борба с безредиците патрулират на и около летището, охраняват главните входове. Служители на летището допускат само пътници, които имат паспорти и бордни карти, след като по-рано беше издадена съдебна заповед.Десетки полицаи също проверяват автобусите с пътници към летището, включително и багажа им. Някои хора, заподозрени, че са протестиращи, са отвеждани.Няколко станции на влаковете до летището са затворени, също така някои автобуси към летището се отклоняват към съседен жилищен квартал. Паркингът на летището е затворен от сутринта.Мерките са прилагани след възникналото насилие между полицията и протестиращи в петък вечерта. Полицията използва сълзотворен газ до метростанция Mong Kok, след като демонстранти окупираха пътища, издигнаха барикади на улицата и ги запалиха.Миналата неделя хиляди демонстранти парализираха трафика и блокираха транспортните връзки между града и летището. Това доведе до сериозни задръствания и отмяна на полети.", "date": "2019.09.07", "title": "Хонконгските власти засилиха мерките за сигурност на летището преди протеста"}
{"url": "https://news.bg/comments/sektata-na-greta.html", "text": "Тези дни завърши трансатлантическото плаване на Грета Тунберг. 16-годишната знаменитост и придружителите й акостираха в Ню Йорк, след като 15 дни по-рано отплава от британския град Плимут. Пътуването от Великобритания до САЩ бе направено с високотехнологична яхта, вместо със самолет, с идеята да не се предизвикат въглеродни емисии. Грета вече се срещна в Ню Йорк с местни климатични активисти и оглави протест пред централата на ООН, а в края на месеца се очаква тя да говори пред Общото събрание на организацията по време на среща, посветена на борбата с климатичните промени.Куриозното в случая е, че при направата на тази яхта въглеродният отпечатък е в пъти по-голям, отколкото ако Грета и екипът й бяха пътували със самолет, но нека не издребняваме. Далеч по-важно е да се анализира какво послание отправят 16-годишната тийнейджърка и нейните последователи към останалата част от човечеството.Какво знаем за Грета Тунберг? В резюме: момичето страда от синдром на Аспергер, който кара боледуващите да се фокусират до степен на фанатизъм в една област (очевидно за Грета това са климатичните промени). Накарала е родителите си да станат вегани, да спрат да пътуват със самолет и да се откажат от намерението да имат повече деца. Заради загрижеността си по отношение на климата, тя е започнала всеки петък да протестира пред правителствените сгради, вместо да ходи на училище. Примерът й става заразителен и скоро много ученици от различни държави се включват в петъчните \"стачки за климата\". Грета става знаменитост, посрещат я и я изслушват в Европейския парламент и на Международния икономически форум в Давос. Понастоящем въобще е престанала да посещава училище, макар да е все още непълнолетна и с незавършено средно образование. Междувременно е номинирана за Нобелова награда за мир.Всичко това може да ви звучи идиотско, но в действителност момичето има многобройни последователи, които я боготворят и я окуражават да продължава по този начин. Не знам дали Нобеловият комитет ще я удостои с награда, но съм абсолютно убеден, че тези, които я разкарват като панаирджийска мечка и злоупотребяват с болестта й следва да бъдат изправени пред международен трибунал за престъпления против човечеството. Защото посланията, които те прокарват чрез гласа на Грета, са престъпно безумни и ужасяващи.Преди всичко, култът към Грета представлява тотален срив на родителския авторитет. Едно непълнолетно момиче, при това с психическо разстройство, казва на родителите си как да живеят, а те се държат като плазмодии. Следващият ужасяващ момент е неглижирането на училището като институция, формираща човешката личност. Накъде ще отиде света, ако всички тийнеджъри, учили - недоучили, зарежат образованието си и започнат да казват на световните лидери как да спасят планетата? Впрочем, това май вече се случва...Сега да видим и какви конкретно са посланията на Грета и компания: да спрем да пътуваме със самолет, да спрем да ядем животински продукти и да спрем да правим деца. За да предотвратим \"неминуемата\" климатична катастрофа, предизвикана от увеличените въглеродни емисии.Какви са фактите? Климатични промени наистина има (не е трудно да се сравнят данните за целия период, откакто съществува метеорологията). Климатични промени е имало и преди човечеството да започне да използва петрол, климатични промени вероятно ще има и в бъдеще. Само че тези промени твърде малко зависят от човешките действия и в многократно по-голяма степен от природни фактори. Например, едно вулканично изригване оставя такъв въглероден отпечатък в атмосферата, какъвто е оставило цялото човечество от индустриалната революция насам. А от гледна точка на предстоящия апокалипсис - никой не може да предскаже дали ще ни връхлети някакъв климатичен Армагедон след 12, 30 или 100 години, но дори и подобно нещо да се случи (съществени изменения на климата са се случвали и в миналото) вероятността човекът да се адаптира успешно към новите реалности, изобщо не е за подценяване, особено ако науката и технологиите са на негова страна. Нещо, срещу което последователите на Грета на практика работят.Ако послушаме климатичните фанатици, ефектът върху природата ще е нищожен, но върху самия човек и върху икономиката ще бъде разрушителен.Първо, да забравим за самолетите. Моля? Някой от последователите на Грета има ли си представа колко са продължавали пътуванията преди изобретението на братя Райт да се наложи масово? Нужно ли е да обяснявам какъв би бил ефектът върху бизнеса и международния туризъм?Второ, да станем вегани. Я пак? Човекът е всеядно животно и организмът му има нужда от разнообразно и балансирано хранене. Изключването на цели групи храни в дългосрочен план би било вредно за човешкото здраве, макар в кратки срокове да има позитивен ефект (\"разтоварване\" на организма). Системното лишаване от определени вещества, които не се съдържат в растителните продукти, води до здравословни проблеми, а в рамките на едно-две поколения - и до деградация.Един пример: веганската диета носи риск от затъпяване, тъй като веганите се лишават от веществото холин, което поддържа и стимулира мозъчната дейност. Затова лекарите препоръчват да се приема витамин В12 като хранителна добавка.Втори пример: лишаването от животински продукти в дългосрочен план влияе отрицателно върху нивата на тестостерон при мъжете. За увеличаването на тестостерона трябва да се консумират храни, богати на цинк. А такива са най-вече месото, рибата, млякото, сиренето (също и ядките)... Тоест, мъжете вегани рискуват с времето да се превърнат в жалки подобия на мъже, които нито имат силно желание да създадат потомство, нито имат нужната агресия да защитят това потомство от външна заплаха. Като прибавим факта, че идеите на Грета не намират отзвук нито в Китай, нито в Африка, нито в Близкия изток, напълно реалистично е след едно-две поколения нашата цивилизация да бъде превзета, защото кекавите европейци няма как да се опълчат на нашествениците. А и самите европейски жени вероятно ще предпочитат по-мъжествени мъже...Отказът от деца е пък е възможно най-малоумната теза (наред с тази за вредата от ваксините), чието публично защитаване трябва незабавно да се криминализира, ако искаме нашата цивилизация да оцелее. Отново тук идва моментът с демографската криза в Европа и демографския бум в други части на света. Що за безотговорно отношение е да насърчаваш бездетието там, където населението застарява, а да не обръщаш внимание на онези, които се размножават ударно?Изобщо, идеите на Грета са насочени изключително към белия човек, към представителите на европейската цивилизация, като част от вменяването на вина (понеже не е достатъчно да се обвинява белия човек за колониалното минало на предците му, а и не всички европейски нации имат колониално минало, далеч по-удобно е да му вмениш вина за един изяден телешки бургер). Климатичните активисти често подминават въглеродния принос на Китай, Индия, страните от ОПЕК, и се съсредоточават само върху Европа и Северна Америка (а отскоро и върху Бразилия, защото президетът Болсонару, нали, е много лош човек, който не им се връзва на мантрите).Няма как зрял човек да подкрепя подобни идеи, без да е загубил разсъдъка си. За съжаление обаче, на климатичните активисти изобщо не им личи, че желаят да разсъждават. Те фанатично следват едно дете, повтарят заклинанията му и не показват признаци, че могат да водят адекватен диалог. Досущ като сектанти. Сектата на Грета.Едно квазирелигиозно течение, стъпващо върху емоция и липса на логика. Цивилизационен регрес, при който възрастните слушат децата, вместо да е обратното.Самите деца навярно ще се осъзнаят, когато животът ги поочука и започнат да плащат данъци, наеми и сметки. Дано тогава и на възрастните им дойде акълът и се върнат в реалността. А до тогава да се молим световните лидери да не се огънат пред масовата лудост и да не вземат решения, които биха били пагубни за икономиката.", "date": "2019.09.07", "title": "Сектата на Грета"}
{"url": "https://news.bg/world/tramp-obmislya-seriozno-da-ogranichi-priema-na-bezhantsi.html", "text": "Администрацията на президента на САЩ Доналд Тръмп обмисля да намали годишния лимит за прием на бежанци, информират АП и \"Ройтерс\".Откакто пое властта в Съединените щати, Тръмп, който води кампания за ограничаване на имиграцията, намали броя на бежанците, приемани от страната. Решението е критикувано от правозащитници и експерти по националната сигурност.Сега таванът е прием на 30 000 бежанци, а през 2018 г. беше 45 000. През последната година от президентството на Барак Обама беше приет таван от 110 000 бежанци. Сегашното ниво е най-ниското от 1980 г., когато Конгресът прокара закон, довел до създаването на настоящата система за прием на бежанци.\"Ню Йорк таймс\" пише, позовавайки се на източници, че администрацията ще обсъди варианти на среща във вторник, които могат да включват прекратяване на програмата или сериозно намаляване на тавана, или запазване на местата само за малка група държави.Решението трябва да бъде взето преди новата фискална година да започне на 1 октомври.", "date": "2019.09.07", "title": "Тръмп обмисля сериозно да ограничи приема на бежанци"}
{"url": "https://news.bg/bulgaria/bsp-mozhe-da-izdigne-svoy-kandidat-za-kmet-na-sofiya.html", "text": "Възможно е БСП да издигне свой кандидат за кмет на София. Това стана ясно от коментара на заместник-председателя на парламентарната група на БСП Крум Зарков пред Нова телевизия.\"БСП е партия, която има сериозен потенциал\", обясни той.По думите му решението на социалистите дали да подкрепят Мая Манолова или не ще бъде взето в сряда.\"Очевидно е, че Мая Манолова е силен кандидат и с подкрепата на БСП има всички шансове да спечели София. Тя ще представи своята програма, когато реши. Всеки кандидат, който партията подкрепя, ще трябва да се съобразява и с нашата такава\", заяви още Зарков.\"Очевидно е, че т.нар. политическото ветрило трябва да се разтваря, за да се постигне успех. Вижда се, че хората търсят и единство - единомислие\", смята Зарков.", "date": "2019.09.07", "title": "БСП може да издигне свой кандидат за кмет на София"}
{"url": "https://news.bg/bulgaria/abv-podkrepya-maya-manolova-za-kmet-na-sofiya.html", "text": "АБВ подкрепя кандидатурата на омбудсмана в оставка Мая Манолова, за да има консолидация и да се смени начинът на управление на София.Столицата ни не е тази, в която бихме искали да живеем. Вярно е, че има метро и някои асфалтирани улици, но през последните 30 години подобрението е слабо и в София се живее трудно.Това каза бившият социален министър Ивайло Калфин на пресконференция в централата на партията. Той ще е водач на листата за общински съветници на АБВ.София се управлява без приоритети и съпричастността на граждани, критикува той. Калфин акцентира върху чистотата на въздуха и на града. Калфин цели да подобри прозрачността на управлението.За десет години управление да се оправдаваш с екипа си е несериозно, \"какъв е старият екип, кой е новият екип\", пита той.Това става чрез повече електронни средства за присъствие на гражданите. Движението в столицата, детските градини и детските ясли, както и начинът на обслужване на гражданите са сред главните приоритети на Калфин. По думите му плах е опитът на Столична община за електронно административно обслужване.Листата на партията е почти готова, обяви Калфин. В нея ще присъства Юлиан Плачков, журналистът Явор Цаков, д-р Николай Цоцомански, ортопед в Пирогов и няколко пъти носител на приза Лекар на годината, както и настоящи районни кметове. 33% от гражданите в изборната листа са на възраст до 35 години. Това за АБВ е гаранция за динамика.Според председателя на партията Румен Петков в столицата са влезли едни 25 милиарда, а резултатите са замърсен въздух, занемарени междублокови пространства и потрошени от колчетата на \"Граф Игнатиев\" хора.Столичани продължават да пътуват между 45 минути и час, за да отидат до работа, това трябва да се реши, каза още Петков. София се нуждае според него и от друга комуникация със столиците в Европа. \"Нашата кампания не е \"срещу\", нашата кампания е \"за\", подчерта Петков, а това отличава партията от останалите политически сили.", "date": "2019.09.07", "title": "АБВ подкрепя Мая Манолова за кмет на София"}
{"url": "https://news.bg/int-politics/razmyanata-na-zatvornitsi-shte-mozhe-li-ukrayna-da-ponese-visokata-tsena.html", "text": "След дълги преговори изглежда започва размяната на затворници между Русия и Украйна. Освен всичко останало, това е и голям политически и хуманитарен успех за украинския президент Володимир Зеленски. Украинските политически затворници в Русия са жертви на юридически произвол, който няма нищо общо с правото. Затова и тяхното освобождаване е много ценно.Въпросът е колко висока ще бъде цената, която Украйна ще трябва да плати за това. И по-конкретно: оправдана ли е готовността на украинското ръководство да се лиши от ключов свидетел и заподозрян за свалянето на пътническия самолет МН17 през юли 2014 година? Тогава подкрепяните от Москва проруски сепаратисти убиха 298 невинни хора.Ако заподозреният се върне в Русия, той вече няма да е на разположение на международния екип от следователи. Освен това какъв сигнал ще изпрати с това Киев на Москва, ако Украйна е готова на подобна стъпка? И как ще отекне това в Холандия, откъдето са по-голямата част от жертвите?В такъв случай изобщо не бих искал да съм на мястото на Зеленски.", "date": "2019.09.07", "title": "Размяната на затворници - ще може ли Украйна да понесе високата цена?"}
{"url": "https://news.bg/culture/20-godishen-balgarski-pianist-specheli-edin-ot-nay-prestizhnite-konkursi-v-sveta.html", "text": "Двайсетгодишният българин Емануил Иванов спечели един от най-трудните и престижни клавирни конкурси в света - \"Феручо Бузони\" в Италия, съобщи изданието \"Площад СЛАВЕЙКОВ\". По стечение на обстоятелствата наградата бе обявена на 6 септември - на празника на българското Съединение.При обявяването на името на победителя, всички присъстващи в залата се изправиха на крака. Присъждането на приза е изключително признание, тъй като той се връчва само ако сред участниците има пианист, достоен за него - от учредяването на конкурса през 1949 г. досега 30 пъти не е била присъждана първа награда.Конкурсът, който носи името на големия италиански пианист, диригент и композитор Феручо Бузони (1866 - 1924), се проведе от 28 август до 6 септември в италианския град Болцано. Той е основан за 25-годишнината от смъртта на пианиста. През тази година бяха допуснати 22-ма участници - от Австралия, Германия, Италия, Китай, Корея, Русия и други страни.Наградите бяха обявени след финалните изпълнения на Емануил Иванов, Гиорги Гигашвили от Грузия и Шиори Кувахара от Япония. Японката и грузинецът заеха съответно второ и трето място. Паричната премия за първата награда е 22 хиляди евро.\"Това е невероятен успех за пианиста Емануил Иванов. Имах възможността да слушам онлайн последните турове на Международния конкурс за пианисти \"Феручо Бузони\" и най-вече финалните концерти. Емануил Иванов се представи блестящо, както винаги. А става дума за един много надарен млад музикант, с изключителна техника, вкус и усет за стил. Искам най-сърдечно да поздравя както него, така и великолепния му учител проф. Атанас Куртев, който впрочем днес има и рожден ден.\" - сподели композиторът Георги Арнаудов.\"През годините лауреати на първа премия на конкурса са такива колоси като Серджио Пертикароли - 1952-а, Йорг Демус - 1958-а, Марта Аргерич - 1958-а, Лилия Зилберщайн - 1987-а. А сега и Емануил Иванов! Нека си дадем за колко тежко състезание става дума! Някои го приемат като най-тежкия клавирен конкурс в света с най-строги изисквания. Само фактът, че на този конкурс от 1949 г. досега 30 пъти не е била присъждана първа премия, е достатачен!\" - подчерта композиторът.На двата финала - за камерна музика (клавирен квинтет) и концертно изпълнение (голям клавирен концерт с оркестър), Емануил изпълни произведения на Цезар Франк, Томас Адес, Бетовен, Брамс и Бах/Бузони.Емануил Иванов е роден в Пазарджик през 1998 г., където завършва местната езикова гимназия \"Бертолт Брехт\". В момента е студент в Консерваторията в Бирмингам, Великобритания.И други български пианисти са имали успехи на конкурса \"Феручо Бузони\" - Иван Дреников (трета награда през 1964 г.) и Божидар Ноев (втора, при неприсъдена първа награда през 1965 г.).20-годишният ни сънародник Емануил Иванов спечели първо място на 62-то издание на Международния конкурс за пианисти в град Болцано, Италия.В състезанието участваха 22-ма души. Надпреварата в Болцано е един от най-тежките клавирни конкурси в света.", "date": "2019.09.07", "title": "20-годишен български пианист спечели един от най-престижните конкурси в света"}
{"url": "https://news.bg/world/v-istanbul-zaloviha-pratka-s-orazhie-prednaznacheno-za-balgariya.html", "text": "В Истанбул е заловена пратка нелегално оръжие, задържан е българин, след информация за кораб под флага на Сингапур от САЩ с товар за България, съобщават \"Хюриет\" и \"СиЕнЕн Тюрк\".С операция на пристанище \"Амбарлъ\" в квартал \"Бейликдюзю\", екипи на дирекция \"Организирана престъпност\" и митниците с решение на съда претърсват контейнер.В контейнера с автомобилни части са открити един сглобен пистолет, 30 корпуса за пистолети, корпус за пистолет с дълъг цев, 28 пружини и множество патрони. Турските власти са действали по сигнал от 11-и юли.Арестувани са общо петима души, задържаният български гражданин е М. М. Владимиров. Прокуратурата е повдигнала обвинения на трима души, сред които и българският гражданин.", "date": "2019.09.07", "title": "В Истанбул заловиха пратка с оръжие, предназначено за България"}
{"url": "https://news.bg/society/asotsiatsiyata-na-evropeyskite-zhurnalisti-zapochna-initsiativa-bez-porno-zhurnalistika.html", "text": "Асоциацията на европейските журналисти започна инициатива \"\". Повод за нея е публикация с порнографско съдържание, показваща момиче, за което се твърди, че е приятелка на единия от кандидатите за кмет на София.\"Асоциацията на европейските журналисти - България категорично осъжда порнографския компромат, публикуван от сайта ПИК, и обявява инициатива, целяща да ограничи финансирането на подобен тип \"журналистика\". Въпреки че политическите лица се ползват с по-ниска степен на защита на личния живот, има граници, които не бива да бъдат преминавани, а въпросният материал е далеч отвъд тях. Той обаче засяга не само политическа фигура, а лице, за което се твърди, че е свързано с него и което не е политическа или обществена личност, тоест ползва се с пълна защита на неприкосновеността на личния живот.\" - посочват от АЕЖ.\"Освен че цели да унижи и опозори конкретни хора, деянието е опасно за цялото общество тъй като въпросният материал, чиято автентичност е непроверена и съмнителна, е публикуван като компромат по повод предстоящите местни избори и има за цел да повлияе на предизборните нагласи. В случая не е налице никакъв обществен интерес, който да може по какъвто и да е било начин да оправдае публикуването на изображенията.\" - допълват от организацията.От асоциацията напомнят, че това далеч не е първият случай на грубо погазване на етичните и професионалните стандарти от страна на споменатото издание, ползващо се с благоразположение на политици и представители на съдебната власт.\"Асоциацията на европейските журналисти - България настоява за отговорност от политическите субекти, покровителстващи ПИК. Сайтът ПИК се е превърнал в официоз, засипващ с компромати всички критици на властта. И този процес не е едностранен. Не е вярно, че позитивното отношение на сайта към управляващите, е израз на свободната воля на собствениците на сайта. Съществуват данни за финансова мотивация от управляващите към сайта, който разпространява клевети и порнографско съдържание.\" - апелират от АЕЖ.От организацията призовават политическите сили и институциите, които имат или са имали договорни отношения с този сайт, да направят тази информация публична и да преосмислят споразуменията си с медията. Допълват, че според публикуваната информация на сайта, по време на изборите за Европейски парламент клиенти на ПИК са четири политически партии - ГЕРБ, Атака, ВМРО и НФСБ. Съществуват и данни, че договори за обслужване с тази медия сключват държавни и общински институции - най-често през посредници.АЕЖ има намерение да събира и да публикува информация за това кои институции насочват пари на данъкоплатците към подобен сайт.От асоциацията отправят същия призив и към организациите и частните компании - да се уверят, че тяхна реклама не попада по какъвто и да е начин там, защото не би било добра атестация пред клиентите да видят рекламираните продукти край порнографско или клеветническо съдържание.\"Призоваваме институции, организации, политически партии и други да се присъединят към инициативата #БезПорноЖурналистика, като изпратят съобщение на bezporno@aej-bulgaria.org. С изпращането на съобщение субектите се ангажират, че няма да рекламират в сайтове и други медии, разпространяващи клевети и компромати. Вместо да подкрепяме порно журналистиката, можем да помогнем на безСпорните професионалисти в сектора. От години АЕЖ работи за тази цел - създаване на общност от журналисти, които вярват в професионалните стандарти и на подходяща среда, в която да работят.\" - уверяват от АЕЖ.", "date": "2019.09.07", "title": "Асоциацията на европейските журналисти започна инициатива „Без порно журналистика“"}
{"url": "https://news.bg/disasters/ruskite-vlasti-priznaha-za-radioaktivni-pontoni-na-brega-kray-nyonoksa.html", "text": "Властите в Архангелска област съобщиха, че понтони, изнесени на морския бряг след взрива на полигона Ньонокса на 8 август, са \"потенциално опасни обекти\", предаде радио \"Свободна Европа\". Предупреждението е отправено в петък, 6 септември - три дни след разкритията на Би Би Си, че на брега на северното Бяло море има радиоактивни понтони и отломки.Местните власти твърдят, че няма опасност за живота и здравето на жителите на село Ньонокса, намиращо се в близост до полигона.По-рано журналисти от местната агенция \"Беломорканал\" намериха на брега край селото два понтона, излъчващи радиация в пъти над допустимите норми.Понтоните са в пряк контакт с водите на Бяло море, около тях няма заграждения.Местни жители разказват, че първият понтон е изхвърлен от морето на 9 август, а вторият е докарана на буксир след няколко дни.Припомняме, при взрива на ракета загинаха най-малко петима служители на руската държавна корпорация \"Росатом\" и най-малко двама военни. Смята се, че ракетата е била с ядрен двигател. И досега не е ясно какво точно е станало, тъй като руските власти  и отказаха да допуснат международни инспектори.", "date": "2019.09.07", "title": "Руските власти признаха за радиоактивни понтони на брега край Ньонокса"}
