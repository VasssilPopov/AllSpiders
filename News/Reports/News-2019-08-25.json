{"url": "https://news.bg/regions/avariya-v-tets-pernik-zamarsi-reka-struma.html", "text": "Авария в багерна помпена станция в ТЕЦ \"Република\" в Перник е причинила замърсяване на река Струма, предаде БНР.По информация на Регионалната инспекция по опазване на околната среда замърсяването е било в участъка от пернишкия квартал \"Мошино\" до моста при газостанцията до бившия завод \"Кристал\".Граждани са сигнализирали за него на \"зеления\" телефон на екоинспекцията. При извършената проверка не са били открити мъртви патици и риби.От РИОСВ съобщават, че аварията вече е отстранена. Екоинспекторите поясняват и че шламовете не са опасни за биоразнообразието.", "date": "2019.08.25", "title": "Авария в ТЕЦ-Перник замърси река Струма"}
{"url": "https://news.bg/politics/neno-dimov-v-atiya-nyama-depo-ima-samo-ploshtadka-za-opasni-otpadatsi.html", "text": "Екоминистърът Нено Димов се опита да успокои жителите на Атия, които протестират срещу изграждане на депо за опасни отпадъци там. Хората настоват площадката за опасни отпадъци да бъде преместена, тъй като тя е на територията на бившия рудник, а теренът под нея бил в стари галерии. \"Тук няма да има депо за опасни отпадъци, а площадка за временно съхранение на стари електроуреди, батерии и лекарства с изтекъл срок на годност. Това е по-безопасно, отколкото тези неща да стоят по домовете ви\", каза министър Димов, цитиран от \"24 часа\".Депата за опасни отпадъци се изграждат на метри от къщите в село Атия. Те се намират в защитената местност Бакърлъка на площ от 60 дка. Хората искат да се проведе местен референдум за преместването на трите депа на по-подходящо място. Те са изпратили искане до община Созопол. Проведеното обществено обсъждане е минало преди около десетина години и в присъствието едва на 6-7 жители на селото.Над час стотина протестиращи от созополското село Атия очакваха министъра на отбивката на селото по пътя Бургас-Созопол. В същото време Димов заедно с кметовете на Созопол и Черноморец били на депото, което е на около 300 метра над селото. Хората отидоха при представителя на изпълнителната власт.Според министър Димов разрешението е дадено от община Созопол преди няколко години, а общината е кандидаствала за финансиране по швейцарска програма. По думите на Нено Димов всичко в документацията, включително и необходимите гоеоложки проучвания, било изрядно. Малко по-късно от МОСВ изпратиха съобщение, според което министър Нено Димов заявява:\"Жителите на Южното Черноморие ще имат възможност безвъзмездно, без средства от техните данъци, да се възползват от най-добрата швейцарска практика за събиране на опасните отпадъци, които всеки от нас съхранява в бита си\".Мястото на площадката е определено от община Созопол, оправдават се от МОСВ. Тя е изградена за 2 млн. лева, а парите са осигурени от Министерството на околната среда и водите и Предприятието за управление на дейностите по опазване на околната среда (ПУДООС) по проект на Българо-швейцарската програма за сътрудничество.Българският екоминистърът изтъкна, че Швейцарското правителство контролира изпълнението на проекта.\"Нено Димов увери, че площадката, която се изгражда в Атия, не създава никакви рискове за околната среда или здравето на гражданите. Пилотните центровете по българо-швейцарската програма са проектирани, оборудвани и работят по швейцарска технология, която е доказана и напълно безопасна. На територията на центровете няма да се извършват дейности, замърсяващи околната среда\", се казва в съобщението на МОСВ.В Атия Нено Димов е казал, че трябва да се поздравят кметовете, получили финансиране по българо-швейцарската програма в полза на техните граждани.\"Всички общини трябва да изградят такива центрове до 2020 г., но тези, които са се възползвали от швейцарското финансиране, няма да го правят за сметка на своите граждани\", обясни Димов.По думите му само 5 кметове са успели да се преборят за изграждането на такива площадки.На площадката ще се събират отпадъци, които се генерират в домакинствата при ежедневното използване на продукти със съставки, увреждащи околната среда, като лекарства, битова химия, батерии и акумулатори, битови електронни уреди, боядисани мебели и други дървени повърхности. Те ще се съхраняват там максимум една година.Боклукът периодично ще се извозва до съоръжения за третирането или унищожаването им. Центровете са така замислени и проектирани, че отпадъците да се съхраняват без опасност от разливи, разсипи и замърсяване на околната среда, уверяват от МОСВ.Като оправдание за близостта на площадката за битови отпадъци до домовете на хората от ведомството изтъкват, че така било удобно на хората.Проектът в Атия е предназначен и за хората в Созопол, Приморско и Царево. В рамките на проекта се осигурява оборудване, което включва 2 микробуса, които ще бъдат мобилни пунктове за събиране на отпадъци, 10 контейнера за съхранение на отпадъци и 100 бидона. Общото количество, което може да се складира на площадката, е 4 тона. Времето, за което отпадъците може да бъдат складирани, е до 1 година. В рамките на този период отпадъците трябва да бъдат предадени за оползотворяване или обезвреждане.Предвижда се да се изграждат 5 пилотни центъра за събиране на опасните битови отпадъци в общините Шумен, Разград, Созопол, Съединение и Левски и вече са доставени мобилни събирателни пунктове за обслужване на съседни на тях 17 общини: Велики Преслав, Смядово, Каспичан, Хитрино, Лозница, Самуил, Исперих, Завет, Цар Калоян, Пордим, Никопол, Белене, Марица, Калояново, Хисаря, Приморско, Царево.", "date": "2019.08.25", "title": "Нено Димов в Атия: Няма депо, има само площадка за опасни отпадъци"}
{"url": "https://news.bg/regions/v-plovdivsko-ochakvat-po-skapi-darva-za-ogrev-zaradi-merkite-sreshtu-chumata-po-svinete.html", "text": "Забраната за дърводобив заради африканската чума по свинете в Пловдивско няма да доведе до проблеми със снабдяването с дърва за предстоящия отоплителен сезон. Това уверяват от Регионалната дирекция по горите в Пловдив, съобщава БНТ. Същевременно обаче търговци прогнозират поскъпване на материала за огрев.Припомняме, като част от борбата с чумата по свинете бяха забранени дърводобивът и събирането на гъби и билки на площ от 200 кв. км в Перущица, в части от държавните горски стопанства \"Пловдив\" и \"Тракия\", както и в 27 частни гори. Ежедневно се проверява дали забраната се спазва.Освен от Пловдив местните търговци зареждат дървесина и от други райони на страната. До кметствата и частните кооперация в областта вече са изпратени писма да се предприемат мерки за снабдяването на населението с нужните количества.По думи на директора на Регионалната дирекция по горите в Пловдив инж. Мирослав Димитров хората, които не са снабдени с дърва по списъците от кметовете, ще бъдат пренасочени в други части на стопанството.Най-силно търговците са притеснени от забраната за добив в Родопите, която е за срок от 2 месеца, а отоплителният сезон наближава.Очакванията на бранша са за недостиг и поскъпване на цените на дървата.", "date": "2019.08.25", "title": "В Пловдивско очакват по-скъпи дърва за огрев заради мерките срещу чумата по свинете"}
{"url": "https://news.bg/disasters/propadna-chast-ot-avtomost-v-harkov.html", "text": "Част от автомобилен мост пропадна в Харков тази сутрин. Няма пострадали, съобщиха от полицията в украинската област.Движението по поста е спряно. Проверяват се причините за пропадането. ", "date": "2019.08.25", "title": "Пропадна част от автомост в Харков"}
{"url": "https://news.bg/world/iran-razrabotva-nova-protivovazdushna-otbranitelna-sistema.html", "text": "Иран предвижда в близко бъдеще да включи нова противовъздушна отбранителна система, която е собствено производство. Това обяви зам.-комендантът на базата за въздушна отбрана \"Катам ал Анбия\", цитиран от \"Спутник\".Той заяви, че новата версия на противовъздушната система \"Огхаб\" (орел на персийски език - бел. ред.) преминава през финални изпитания и скоро ще стане част от бойния арсенал.По негови думи новата система, проектирана от ирански инженери, е за мобилна отбрана с малък обсег и е способна да улавя различни въздушни обекти, и по-специално крилати ракети.Според зам.-коменданта новата система \"ще обърка врага, тъй като той не знае какво го очаква\".", "date": "2019.08.25", "title": "Иран разработва нова противовъздушна отбранителна система"}
{"url": "https://news.bg/int-economics/iran-uvelichava-dobiva-na-neft-na-500-000-barela-dnevno.html", "text": "Иранският министър на нефта Бижан Занган се разпореди за увеличаване на добива на 500 000 барела дневно за подготовка на отрасъла към отмяна на санкциите срещу Ислямската Република. Това съобщи иранската телевизия Press TV, цитирана от ТАСС.Не се съобщава дали указанието е само за определен период, доколкото по-рано властите говореха за намерение да се увеличи експорта на нефт само след приключването на санкциите. По-рано иранската информационна агенция ИРНА цитира изказването на председателя на Иранската национална нефтена компания (ИННК) Рокнуддин Джавади за това, че \"нивото на добиване на (нефт) в Иран няма да се променя докато не бъдат снети санкциите\".Занган, както отбеляза в статия агенция Мехр, е изпратил писмо за увеличение на добива на нефт от ръководителя на нефтените находища и нефтените терминали, а също и на ИННК. \"Отчитайки споразумение (по иранската ядрена програма) и отменяйки санкциите, а също и готовността за разширение на експорта на нефт, ние сме готови да увеличим добива до указанията на министъра на нефта за максимално ниво за три дни\", съобщи управляващият директор дъщерната структура ИННК Бижан Алипур. През пролетта на 2019 г. ИННК за пръв път от последните 10 години пробва свои експортни терминали на остров Харк, проверявайки възможностите на изход на рекордно висок темп за доставки на нефт за 7 млн. барела в денонощие. На иранските терминали бе проведена и модернизация, която позволява обслужване на супертанкери.Преди въвеждането на санкциите Иран изнасяше 2,3-2,5 млн. барела нефт в денонощието, след което имаше двойно съкращение.По думите на Джавади, ИННК може да увеличи добива на нефт на 500-600 000 барела в денонощието за по-малко от месец, но засега световният пазар не е готов да поеме допълнителните доставки.", "date": "2019.08.25", "title": "Иран увеличава добива на нефт на 500 000 барела дневно"}
{"url": "https://news.bg/world/turtsiya-neutralizira-24-kyurdski-boytsi-pri-vazdushna-operatsiya.html", "text": "За ден Турция неутрализира 24 бойци на Работническата партия на Кюрдистан (ПКК), смятана от Анкара за терористична групировка, съобщава \"Спутник\".По информация на турското министерство на отбраната те са били убити вчера по време на серия от въздушни нападения в и извън страната.\"Благодарение на извършените вчера въздушни операции бяха неутрализирани общо 24 сепаратистки терористи от ПКК, от които 11 в страната и 13 - отвъд границата\", съобщиха от ведомството в Туитър.Основана през 70-те години като крайно лява партия, Работническата партия на Кюрдистан се води сражения срещу правителството на Турция в продължение на десетилетия с цел създаване на автономна кюрдска държава в Югоизточна Турция.До момента конфликтът е взел над 40 000 жертви.През 2013 г. беше постигнато споразумение за прекратяване на огъня. То обаче беше прекратено през юли 2015 г. след месеци на нарастващо напрежение в кюрдските региони от двете страни на турско-сирийската граница.Преди дни вътрешният министър на Турция съобщи, че от началото на годината страната е неутрализирала 635 бойци на ПКК.", "date": "2019.08.25", "title": "Турция неутрализира 24 кюрдски бойци при въздушна операция"}
{"url": "https://news.bg/regions/kamionite-chakat-po-8-chasa-za-minavane-dunav-most-pri-vidin.html", "text": "Трети ден километрични опашки се вият към Дунав мост при Видин. Днес колоната от чакащи автомобили е над 8 км, съобщи БНР.Вчера колите, които чакаха да излязат от страната, бяха образували 12-километрова опашка..С предимство на граничния пункт с Румъния се пропускат леките автомобили и автобусите.Километър и половина е опашката от румънска страна. Около час е времето за преминаване на влизане в страната. В същото време колони от автомобили има и на граничен пункт \"Кулата\" и в двете посоки, пише \"24 часа\".Трафикът е интензивен. Преминаването през границата отнема над 15 минути. Опашките от превозни средства са както на изхода за леки, така и за товарни автомобили.", "date": "2019.08.25", "title": "Камионите чакат по 8 часа за минаване Дунав мост при Видин"}
{"url": "https://news.bg/world/chechenets-zastrelya-gruzinski-komandos-v-berlin.html", "text": "Полицията в Германия разследва убийството на бивш грузински командос в берлински парк, съобщава \"Франс прес\".Вече има и задържан - 49-годишен чеченски гражданин. Силите на реда смятат, че именно той е стрелял по бившия командос в парка \"Клайнер Тиргартен\" в столицата.Свидетели разказват, че нападателят се е приближил до жертвата си в гръб и е стрелял два пъти, след което се е качил на велосипед и е избягал от местопрестъплението.Бившият командос е загинал на място. След престъплението в река наблизо са били намерени перука и пистолет, за които се предполага, че принадлежат на арестуваният чеченец.Убитият е ветеран от втората война в Чечня, където е служил като командир. По-късно се е присъединил към грузинските служби за борба с тероризма.Предполага се, че мотивът за убийството е бил именно военното минало на грузинеца.", "date": "2019.08.25", "title": "Чеченец застреля грузински командос в Берлин"}
{"url": "https://news.bg/world/trima-turski-voenni-zaginaha-v-nachaloto-na-operatsiya-lapa-3.html", "text": "Трима турски военни загинаха и седмина са ранени в северен Ирак след битка с Кюрдската партия на труда (ПКК), съобщиха от турското военно министерство, цитирани от AFP и ТАСС.Стълкновението е след началото на третата фаза на операцията \"Лапа-3\" срещу ПКК в Северен Ирак. Началото на мащабната военна операция в северен Ирак турското военно ведомство обяви на 28 май. Според военното ведомство на Турция целта е \"неутрализиране както на терористите, така и на тяхното убежище\" - в Ирак.Турските въоръжени сили периодически нанасят целенасочени удари по цели на ПКК в северен Ирак. Санкциите на тези трансгранични операции на военните се предоставят от турския парламент, който в последните осем години продължава своя мандат.Анкара смята ПКК за терористична организация и една от основните заплахи за националната сигурност.", "date": "2019.08.25", "title": "Трима турски военни загинаха в началото на операция \"Лапа-3\""}
{"url": "https://news.bg/world/parvo-prestaplenie-izvarsheno-ot-kosmosa.html", "text": "Американската астронавтка Ан Макклейн е обвинена в несанкциониран достъп до банковата карта на съпругата си Саммър Уордън от борда на МКС. Двете американки са в бракоразводен процес.Информацията е на телевизия KPRC, цитирана от световните медии. Уордън е подала жалба в Американската федерална търговска комисия. Тя е признала, че няма липси по сметката си.От НАСА заявиха, че не разполагат с информация за ситуацията и отказаха да коментират личния живот на своите сътрудници.В свое изявление адвокат Макклейн Расти Хардин съобщи пред New York Times, че нейната клиентка само е проверявала банковото състояние на досегашната си партньорка и искала да се увери, че финансите на семейството са в порядък. По думите й, астронавтката отрича обвинението.Адвокатът също отбеляза, че Уордън не е предупреждавала Макклейн за забрана на достъпа до банковата й сметка.Макклейн и Уордън се оженили през 2014 г., а четири години след това започнали бракоразводен процес.Макклейн е била на МКС седем месеца. Тя се върна на Земята през юни 2019 г.", "date": "2019.08.25", "title": "Първо престъпление, извършено от Космоса?"}
{"url": "https://news.bg/world/signal-za-bomba-evakuira-letovnitsi-ot-barselonski-plazh.html", "text": "Евакуираха туристите на барселонския плаж Сан Себастиян заради сигнал за бомба в морето. Информацията е на e-noticies.Зоната е отцепена. От гражданската гвардия заявиха, че боеприпасът може да е от времето на испанската гражданска война. Водолази търсят устройството, за да осъществят контролиран взрив. През юли водолази откриха бомба от Втората световна война на няколко десетки метри от брега в района на буя на Приморския плаж в Ялта. По предварителни данни, тя е тежала около 240 кг. На място са извикали група за разминиране от Севастопол.През юли 2018 г. посетители на плаж в южна Франция откриха устройство от времето на Втората световна война. Снарядък е открит на плаж на Тори. Диаметърът на бомбата е 20 см, дължината - около 1 м. На място са били сапьори, за да взривят снаряда. Плажът е проверен за наличие и на други бомби.", "date": "2019.08.25", "title": "Сигнал за бомба евакуира летовници от барселонски плаж"}
{"url": "https://news.bg/disasters/petima-zaginali-pri-aviokatastrofa-na-mayorka.html", "text": "Най-малко петима загинали след като вертолет и малък самолет се сблъскаха на испанския остров Майорка, съобщи испанското издание ABC.Инцидентът е станал в провинция Инка. Полицията, гражданската гвардия и линейки са на мястото на аварията.Според агенция Europa Press, няколко души са ранени. Точното число на жертвите все още не е установено.Малко по-рано в Барселона бяха евакуирани туристи от плажа Сан Себастиян заради сигнал за бомба в морето.", "date": "2019.08.25", "title": "Петима загинали при авиокатастрофа на Майорка"}
{"url": "https://news.bg/disasters/prodalzhava-golemiyat-pozhar-kray-ohrid.html", "text": "Край Охрид още бушува голям пожар, избухнал в снощи. Огънят избухна край македонския град Охрид, на пътя Охрид - Ресен край село Опеница. Горят нискостеблени дървета в непристъпна част на планината, съобщи БНР.През нощта Охрид е бил покрит с дим и се е усещала силна миризма.Гасенето на пожара е затруднено заради труднодостъпния за пожарните коли терен, а пламъците се разпространяват бързо от силния вятър.Заседава кризисният щаб на община Охрид.", "date": "2019.08.25", "title": "Продължава големият пожар край Охрид"}
{"url": "https://news.bg/regions/vremenno-dvizhenieto-v-tunel-topli-dol-e-v-edna-lenta.html", "text": "В понеделник, 26 август от 9:30 ч. до 15:30 ч. движението по АМ \"Хемус\" в тунел \"Топли дол\" към Варна ще бъде в една лента заради ремонт на лампите на съоръжението, съобщиха от АПИ.Ще се ограничи активната лента, като движението ще се извършва в изпреварващата лента.", "date": "2019.08.25", "title": "Временно движението в тунел \"Топли дол\" е в една лента"}
{"url": "https://news.bg/regions/lekite-koli-se-dvizhat-po-am-struma-kray-dupnitsa-kam-sofiya-a-kam-kulata-po-e-79.html", "text": "До петък колите могат да се движат в участъка на магистрала \"Струма\" край Дупница в посока София. Автомобилите към Кулата се пренасочват по Е-79, съобщи БНР.Движението по виадукта беше пуснато в петък, на десетия ден след големия пожар, който засегна част от колоните на моста на 62-и километър.Организирана е смяната на движението от областното пътно управление в участъка Бобошево-Дупница, така че лекото движение да е от Кулата към София.Началникът на \"Пътна полиция\" в Кюстендил Радослав Боюклийски обясни пред БНР, че до 11 ч. в посока Кулата лекото движение е по магистралата, което е в едно платно. \"В 11 часа го обръщаме и вкарваме лекото движение на магистралата от Кулата, защото има много трафик за София. Така ще бъде до петък - с тази организация\", каза Боюклийски.Ремонтът на другото платно на магистралата ще продължи до 4 месеца и ще струва над 1 800 000 лева, обявиха по-рано от Пътната агенция.", "date": "2019.08.25", "title": "Леките коли се движат по АМ \"Струма\" край Дупница към София, а към Кулата - по Е-79"}
{"url": "https://news.bg/world/100-kilogramova-dinya-rekord-v-ispaniya.html", "text": "На традиционния конкурс между земеделски производители на дини във Вилянуева де ла Серена в Испания, съвпаднал с честването на свети Вартоломей апостол на 24 август, национален рекорд постави един 100-килограмов сочен плод, съобщи Агенция ЕФЕ.Човекът, който го е отгледал, се казва Антонио Гонсалес Касиляс.В същото време и в България, в ловешкото село Петревене вчера и днес се събират стотици хора за традиционните Дни на динята. И на тях се провеждат конкурси за \"Най-голяма диня\", томболи с награди и развлекателна програма.", "date": "2019.08.25", "title": "100-килограмова диня - рекорд в Испания"}
{"url": "https://news.bg/world/makron-ne-predvizhda-savmestna-deklaratsiya-ot-g-7.html", "text": "Държавните ръководители от Групата на седемте богати страни ще обсъдят в неделя на годишната си среща глобалната търговия и различните гледни точки, които споделят по нея, от една страна американският президент Доналд Тръмп, а от друга - западните му съюзници.Срещата на върха на Г-7 се провежда на фона на все по-засилващите се притеснения от глобална икономическа рецесия и съществуващо разединение по редица важни проблеми, наблюдаващо се вече десетилетия наред, съобщава Ройтерс.Американският президент Доналд Тръмп се присъедини към ръководителите на Франция, Великобритания, Япония, Германия, Италия и Канада във френския морски курорт Биариц за двудневните обсъждания, които започнаха в събота с амбициозен дневен ред: защита на демокрацията, равенство между половете, образование и климатични промени.При предварителната подготовка на срещата американски дипломатически представители обвиниха домакина, че се опитва \"да разбие Г-7\", като се спира върху \"тясноспециализирани въпроси\", а не върху основните глобални проблеми.Франция отрече обвиненията, посочвайки, че в неделя първата сесия от обсъждания ще е посветена на икономиката, търговията и сигурността - все теми, по които до скоро страните от Г-7 лесно постигаха консенсус, но към днешна дата предизвикват сериозни разногласия.Тръмп пристигна във Франция само часове, след като търговската му война с Китай ескалира и това разклати финансовите пазари.\" Много съм притеснен от растящия протекционизъм, от случващото се с митническите тарифи\", коментира в събота британският премиер Борис Джонсън.По думите му \"онези, които подкрепят митническите тарифи, рискуват да се окажат виновниците за световната икономическа стагнация - независимо дали това е вярно или не\".Наливайки допълнително масло в огъня, в навечерието на срещата на върха Тръмп заплаши френския си домакин, че ако Париж не премахне данъка върху услугите за големите цифрови компании \"Амазон\", \"Епъл\", \"Фейсбук\", \"Гугъл\" и т.н., то Вашингтон ще наложи невиждани мита на френското вино, по невиждан за Париж начин.Председателят на Европейския съвет Доналд Туск, също участващ в срещата на върха, се намеси в размяната на реплики, подчертавайки, че \"подобаващо\", ако Тръмп изпълни заплахите си.\"Това може да е последният ни шанс да възстановим политическата си общност\", каза Туск пред репортери в събота, давайки мрачна прогноза за развитието на отношенията между западните държави.В опит да разшири дебата, Макрон е поканил и няколко африкански лидери, с които да обсъдят проблемите, пред които е изправен континентът им. За неделя предстоят да се проведат и други срещи, в които ще участват държавните ръководители на Индия, Австралия, Чили и Испания.На миналогодишната среща на върха на Г-7 в Канада Тръмп си тръгна по-рано от предвиденото, преди да дочака края на събитието и се разграничи от съвместната декларация, макар че първоначално бе одобрил документа.Тази година Франция реши да не си причинява подобни главоболия, като дори не се опита да намери общ език с отделните държавни ръководители.И макар трансатлантическият разрив в междудържавните отношения да е най-остър, и в европейския лагер се наблюдават дълбоки разделения - вчера Борис Джонсън направи своя дебют на срещите на върха на Г-7, в момент, в който с всички сили се опитва да убеди европейските столици да предоговорят развода между Великобритания и ЕС.Предстои по-късно днес, в кулоарите, Борис Джонсън и Доналд Туск да обсъдят кой ще поеме вината, ако на 31 октомври Великобритания напусне ЕС без споразумение за \"Брекзит\", което да е приемливо и за двете страни.\"Все още се надявам, че  като \"Г-н \"нямаме сделка\", коментира Туск.По-късно Джонсън реагира на изказването му с думите, че именно той - Туск ще трябва да поеме отговорността за провала, ако Великобритания не успее да постигне ново споразумение за излизане от ЕС.Макрон допълнително утежни вътрешните разногласия в ЕС, като най-неочаквано обяви, че няма да подкрепи търговското споразумение между ЕС и групата на южноамериканските държави - Меркосур - заради неуспеха на Бразилия в борбата с огнената стихия в тропическите гори на Амазония.Германия и Великобритания също изразиха загриженост заради катастрофалните пожари в Амазония, , подчертавайки, че неподписването на амбициозното търговско споразумение с Меркосур изобщо няма да помогне за спасяването на горите на Амазония.", "date": "2019.08.25", "title": "Макрон не предвижда съвместна декларация от Г-7"}
{"url": "https://news.bg/int-politics/phenyan-se-pohvali-s-nova-raketna-puskova-ustanovka.html", "text": "На 24 август Северна Корея е провела тест с нова ракетна пускова установка, като опитът е бил наблюдаван от държавния ръководител Ким Чен-ун, предаде ТАСС.Пробното изстрелване било извършено от наскоро разработена голяма ракетна пускова установка. По данни на агенция \"Йонхап\" тестовото изпробване е показало, че всички тактически и технологични характеристики на новата система отговарят на предварително зададените параметри.В събота информацията за изпитанието бе потвърдена и от японското правителство. От Министерството на отбраната в Токио съобщиха, че изстреляните от Пхенян ракети са балистични. Тяхното изстрелване не е представлявало пряка заплаха за сигурността на Япония, отбелязват още от ведомството. Същевременно от Южна Корея уточниха, че ракетите са минали на около 380 км в посока Японско море.", "date": "2019.08.25", "title": "Пхенян се похвали с нова ракетна пускова установка"}
{"url": "https://news.bg/world/izrael-predotvrati-ataka-s-dronove-ot-siriya.html", "text": "Израелски изтребители са ударили ирански цели в Акраба, Сирия, откъдето се е планирало да бъдат изстреляни няколко дрона по израелски мишени, предаде ТАСС, цитирайки пресцентъра на израелската армия.Акраба се намира североизточно от Дамаск.Там са били ударени обекти на елитните ирански бойци \"Ал Кудс\" (Специалните части на Корпуса на ислямската революционна гвардия) и шиитски милиции в Акраба. Поразените цели са инфраструктурни обекти.От пресцентъра в Тел Авив обявиха, че \"израелската армия е готова да продължи да защитава държавата си от всякакви атаки, имащи за цел да й навредят, и смята Иран и сирийските власти за пряко отговорни за готвената атака\". Дроновете не са оръжие за подценяване, защото могат да бъдат натоварени с експлозиви и да нанесат удари с изключителна точност.Припомняме, че само преди два дни  на проиранските бойци на територията на Ирак.", "date": "2019.08.25", "title": "Израел предотврати атака с дронове от Сирия"}
{"url": "https://news.bg/int-economics/shvedskiyat-vazdushen-trafik-belezhi-spad.html", "text": "Изправени пред заплашителните ефекти от климатичните промени, все повече шведи пренебрегват възможността да пътуват със самолет и предпочитат да си купят билет за влак, като така допринасят за намаляване на въздушния трафик в Кралство Швеция.Дали причината затова е родената в Швеция Грета Тунберг, иконата в борбата срещу глобалното затопляне, която в момента пресича Атлантическия океан с лодка, или причините са други? - поставя въпрос вестник \"Монд\".Според шведски експерти по проблемите на въздушния транспорт към момента е все още рано да се даде еднозначен отговор. Едно е сигурно: в Швеция самолетът е като че ли с пречупени крила и през последните месеци секторът трябва да се адаптира към едно ново явление - срамът да ползваш самолет.Първите признаци на намаляване броя на пасажерите в самолетните полети започна да се наблюдава в в края на 2018 г. През януари бе отбелязан още по-изразен спад - с 3.8%, по данни на Шведското транспортно министерство. Основно е засегнат вътрешният самолетен трафик, като той е намалял с 8.7%. Но и международните полети са засегнати от тенденцията - от януари броят на пътниците е намалял с 2.6%.Дали обаче това е дългосрочна тенденция или някаква временна мода? \"За да направим заключения, трябва да изчакаме едва или две години\" - смята Жан-Мари Скоглунд, експерт по въздушно движение в шведското министерство на транспорта. Той споделя и своето първо предположение - \"Авиационният сектор е изключително чувствителен по отношение на всякакви икономически развития и турбуленции и тъй като Швеция се подготвя за период на икономическа стагнация, намаляването на пасажерите би могло да се приеме като очаквана закономерност.\"Други по-конкретни фактори са фалитът на регионалната авиокомпания Nextjet, обявен през пролетта на 2018 г., както и стачката на пилотите на скандинавските авиолинии, продължила една седмица миналия април. Това доведе до отмяна на десетки полети и повлия на статистиката.Припомняме, че още преди Конференцията в Париж по въпросите на климата през 2015 г., Европейският парламент настояваше да се предприемат спешни мерки за \"ефективно регулиране и ограничаване на емисиите от международния въздушен и морски транспорт\". Международната организация за гражданска авиация обаче не одобри предложенията за намаляване на емисиите, а постави акцент върху компенсирането, без никаква гаранция за качество и с правно обвързващ статут едва от 2027 г. нататък.", "date": "2019.08.25", "title": "Шведският въздушен трафик бележи спад"}
{"url": "https://news.bg/world/hilyadi-v-podkrepa-na-nastoyashtiya-arzhentinski-prezident.html", "text": "Десетки хиляди аржентинци излязоха по улиците на столицата, както и в други градове на страната, за да изразят подкрепата си за Маурисио Макри - сегашният консервативен президент - на когото му предстои да участва в тежка предизборна борба за следващ мандат.С възгласи \"Можем да бъдем по-добри\" и \"Да вървим заедно\" демонстрантите, събрали се около президентския дворец в Буенос Айрес, се оказаха много повече от очакваното.Макри излезе на балкона на правителствения дворец, известен като \"Розовия дом\" (заради цвета на фасадата му) и поздрави привържениците си, събрали се в отговор на призиви, разпространени в социалните мрежи.\"Как няма да продължа с вас? Ще го направя, разбира се. Ще бъдем по-добри\", обеща президентът, цитиран от \"Асошиейтед прес\". Той се просълзи, трогнат от подкрепата. Демонстрираната подкрепа за Макри подчертава поляризацията в Аржентина, където на предварителните избори за президент, провели се на 11 август, най-голяма подкрепа получи кандидат-президентската двойка Алберто Фернандес и неговият кандидат за заместник - бившият президент Кристина Фернандес. Двойката Фернандес, които нямат роднинска връзка, получиха общо 47.6% от гласовете, докато за Макри гласуваха само 15% от аржентинците.Причината за ниския резултат е, че много от аржентинците са разочаровани, че Макри, който спечели последните избори с да изправи икономиката на крака, а в действителност не направи нищо подобно - инфлацията продължава да е повече от 40% годишно, а мерките за икономии, въведени от правителството му, ядосаха много хора.Други обаче се притесняват, че победата на екипа на Фернандес ще върне популистката политика, характерна за мандата на Кристина Фернандес, по време на който Алберто Фернандес бе първият й заместник. След предварителните избори, например, аржентинското песо падна с 35% в рамките само на три дни.В социалните мрежи демонстрантите бяха насърчавани от влиятелни фигури, които подкрепят Макри, като например актьорът Луис Брандони, който наскоро излъчи видео в подкрепа на правителството, и режисьорът Хуан Хосе Кампанела, спечелил \"Оскар\" за филма си \"Тайната на очите\".Въпреки демонстрациите обаче, много политически анализатори смятат, че трябва да се случи нещо наистина нечувано, за да може Макри да обърне резултата и на 27 октомври да спечели президентските избори.", "date": "2019.08.25", "title": "Хиляди в подкрепа на настоящия аржентински президент"}
{"url": "https://news.bg/int-politics/yaponiya-protestira-sreshtu-yuzhnokoreyski-voenni-ucheniya.html", "text": "Японското правителство е изразило несъгласие с провеждането на военни учения на Южна Корея в района на оспорваните островите Докдо, които Япония наричат Такешима, събощава агенция \"Киодо\", цитирайки дипломатически представители.От Токио настояват, че \"островите Такешима изначално са японска територия\".\"Ученията са неприемливи. Ние съжаляваме за тяхното провеждане и енергично настояваме за отмяна на маневрите\", заявяват японските дипломати.По-рано в неделя южнокорейската информационна агенция \"Ронхап\" съобщи, че южнокорейските сили провеждат двудневни учения в района на островите Докдо, които са обект на териториален спор с Япония. По данни на \"Ронхап\" в ученията участват военноморски, въздушни и сухопътни сили, но тя не дава подробности за броя им.Островите Докдо са разположени между Япония и Южна Корея в Японско море. След Втората световна война те стават част от Южна Корея. Според Япония те са \"незаконно окупирани\" и заради това Токио ги смята за своя територия и административна част от префектурата Шиман. Островите са известни още и като \"скалите Лианкурт\".Япония предлага на Южна Корея да постави въпроса за островите пред Международния съд на ООН. От Сеул обаче не смятат, че трябва да се решат на подобен ход, тъй като за тях е безспорно, че островите Докдо са част от Южна Корея - и исторически, и географски, и от гледна точка на правото.", "date": "2019.08.25", "title": "Япония протестира срещу южнокорейски военни учения"}
{"url": "https://news.bg/health/ne-se-tarsi-ikonomiya-v-predlaganata-ot-mz-reviziya-na-vaksinite.html", "text": "Изследванията показват, че третата ваксина срещу пневмококи се оказва излишна. Това стана ясно от коментара пред Нова тв на доктор Ангел Кунчев, главен здравен инспектор.Други заболявания пък стават типични за юношеската възраст, не за детската. Затова се налагало преразглеждане на имунизационния си календар.Той обясни още, че  идва след обсъждане със здравните експерти. За десет години у нас е намаляла заболеваемостта от туберкулоза.Ефектът от такъв тип промени е дългосрочен, увери Кунчев. Приемите трябва да са толкова, колкото са нужни, смята той. Не трябва непрекъснато да се увеличава приемът на ваксини.В промените няма търсен икономически ефект. Ваксината срещу варицела ще влезе в препоръчителния календар. Една фирма вече е започнала процедура по регистрация на тази ваксина.Доц. Любомир Киров, представител на общопрактикуващите лекари, обясни, че допълнителният прием на ваксина срещу коклюш е позитивен. Той иска да остане пробата манту, която трябва да отпадне, защото тя е ориентир за лекарите. Медиците смятат, че спадът на заболеваемостта от някои болести е заради мерките, които се вземат. Общопрактикуващите лекари не са участвали в обсъжданията.", "date": "2019.08.25", "title": "Не се търси икономия в предлаганата от МЗ ревизия на ваксините"}
{"url": "https://news.bg/regions/politsiyata-na-krak-zaradi-byagstvo-na-dvama-ot-zatvora-v-stara-zagora.html", "text": "Двама затворници са избягали от затворническо общежитие от открит тип към затвора в Стара Загора, съобщават от Министерството на правосъдието.Около 15.45 часа вчера служителите от надзорно-охранителния състав са установили, че лишените от свобода са успели да избягат, преодолявайки охранително съоръжение.Незабавно е била обявена тревога, а бегълците от закона са обявени за общонационално издирване.Министърът на правосъдието Данаил Кирилов разпореди спешна проверка за изясняване на обстоятелствата около случая.По информация на БНТ бегълците са двама молдовски граждани. Те са били осъдени за взривяването на два банкомата в Стара Загора и Казанлък.Заедно с тях осъден е бил още един молдовски гражданин, който обаче не е избягал и продължава да изтърпява наказанието си.Молдовците са направили пълни самопризнания и са върнали откраднатите пари. Получили са 4 години и 8 месеца затвор. Бегълците са се измъкнали през оградата и са поели към полето.", "date": "2019.08.25", "title": "Полицията на крак заради бягство на двама от затвора в Стара Загора"}
{"url": "https://news.bg/regions/chelna-katastrofa-zatvori-patya-za-gkpp-makaza.html", "text": "Тежка катастрофа затвори пътя за ГКПП \"Маказа\", съобщават от Пътният инцидент е станал около 6,30 часа днес в района на село Първица по главния път за \"Маказа\".Сблъскали са се челно два леки автомобила с кърджалийска регистрация - \"Пежо\" и \"Опел\". При удара са пострадали мъж и жена от \"Опел\"-а, както и дете на една година. Пострадал е и пътуващ в другата кола. Те са били откарани в Спешното отделение на болницата в Кърджали.Изпратените на място патрулни автомобили пренасочват движението през село Първица. Районът на произшествието е отцепен. Извършва се оглед.", "date": "2019.08.25", "title": "Челна катастрофа затвори пътя за ГКПП \"Маказа\""}
{"url": "https://news.bg/regions/godina-sled-tezhkata-katastrofa-kray-svoge-patyat-ostava-opasen.html", "text": "Навършва се една година от тежката автобусна катастрофа край Своге, съобщава БНР.Днес граждани и близки на жертвите ще почетат паметта им със заупокойна молитва и осветяване на паметната плоча на мястото на инцидента.Година след трагедията, последвана от политически оставки, пътни експертизи и ремонти, хората не виждат особена промяна.\"Сложиха мантинели, направени по безумен начин. Влизаш зад мантинелата, където се намира тротоарът и стигаш доникъде. За да можеш да продължиш трябва да се прекачваш през нея или да пролазваш отдолу... и излизаш на пътната настилка\", обяснява Лилия Георгиева от инициативния комитет, оглавил протестите.Според гражданите въпреки ремонта пътният участък остава все така опасен.\"Ако сега минете по пътя, той е същият. Просто само положиха нов асфалт, сложиха шумяща маркировка, което не решава проблема\", категорични са те. Не са изградени и обещаните две пасарелки.Припомняме, Към момента . Той е с .Заради , че при ремонтирането на пътя не е използван качествен асфалт, на 27 август следователи , която е сред основните изпълнители на ремонта на пътния участък край Своге.На 28 август властите започнаха   в Дупница, която е партньор на \"Трейс груп\".Катастрофа и  и обвинения в корупция - , съответно министри на вътрешните работи, на регионалното развитие и благоустройството и на транспорта.Ден преди инцидента от неправителствена организация бяха публикували становище, че тази пътна отсечка не е в добро състояние въпреки .", "date": "2019.08.25", "title": "Година след тежката катастрофа край Своге пътят остава опасен"}
{"url": "https://news.bg/int-politics/dzhonsan-iska-ot-tramp-sdelka-za-svobodna-targoviya-sled-brekzit.html", "text": "Премиерът на Великобритания Борис Джонсън призова президента на САЩ Доналд Тръмп да премахне \"значителните пречки\" пред британските компании с интерес да изнасят на американския пазар, заявявайки, че има риск сделката за свободна търговия след Брекзит да бъде възпрепятствана, съобщава \"Франс прес\".В началото на срещата на върха на Г-7 Джонсън посочи голям брой продукти от Обединеното кралство - от душ кабини до свински пайове - които по негови думи не са допуснати на американския пазар.В Съединените щати остават редица значителни бариери пред британския бизнес, които не са широко разбрани, коментира той, посочвайки, че е повдигнал въпроса при телефонни разговори с Тръмп и възнамерява да направи това отново на срещата на Г-7.Джонсън изрази надежда, че ще бъде сключена \"фантастична сделка за свободна търговия\", която по негови думи ще работи в интерес на британския бизнес.Според британския премиер и други поддръжници на излизането на Обединеното кралство от ЕС търговската сделка със САЩ е ключова за успеха на Брекзит.Ние възнамеряваме да използваме всички възможности, но те ще изискват от нашите американски приятели да направят компромиси и да променят своя подход, защото в момента има твърде много ограничения, заяви още Джонсън.", "date": "2019.08.25", "title": "Джонсън иска от Тръмп сделка за свободна търговия след Брекзит"}
{"url": "https://news.bg/regions/kola-se-zabi-v-elektricheski-stalb-i-ostavi-stotitsi-bez-tok.html", "text": "Стотици домакинства на град Крън край Казанлък останаха без ток в продължение на часове, след като автомобил се удари в електрически стълб, предаде bTV.Инцидентът е станал около 5.00 часа тази сутрин. Все още не е ясно защо колата е излязла от пътя и се е забила в стълба.Шофьорът е транспортиран за лечение в спешния център в Казанлък. Той е без опасност за живота.От енергоразпределителното дружество незабавно започнаха работа по възстановяването на електрозахранването в района.", "date": "2019.08.25", "title": "Кола се заби в електрически стълб и остави стотици без ток"}
{"url": "https://news.bg/int-politics/tramp-sklonen-da-pokani-rusiya-na-sreshtata-na-g-7-prez-2020-g.html", "text": "Американският президент Доналд Тръмп потвърди, че обмисля да покани руския си колега Владимир Путин на следващата среща на Г-7, която ще се проведе в САЩ, съобщава \"Спутник\".Наистина е възможно, заяви той в Биариц.От своя страна говорителят на руския президент - Дмитрий Песков, потвърди, че Кремъл ще обмисли поканата, ако такава действително й бъде отправена.Президентът Путин вече обяви на пресконференция, че ако Русия получи покана, тя непременно ще бъде обмислена, посочи Песков.Тази седмица Тръмп прие предложението на френския си колега Еманюел Макрон Русия да бъде поканена да участва в срещата на Г-7 през 2020 г., която ще се проведе в САЩ.От своя страна руският президент Владимир Путин заяви, че  и не изключи възможността за подновяване на формата Г-8. Същевременно Кремъл подчерта, че завръщането й към Г-7 само по себе си не е цел на Русия.Русия започна да участва в срещите на Г-7 (Канада, Франция, Германия, Великобритания, Италия, Япония и САЩ) в следата на 90-те години, а Участието на Русия беше прекратено от останалите седем страни членки през 2014 г. заради напрежението, породено от кризата в Украйна и анексирането на Крим от Москва.", "date": "2019.08.25", "title": "Тръмп склонен да покани Русия на срещата на Г-7 през 2020 г."}
{"url": "https://news.bg/regions/v-atiya-protestirat-sreshtu-izgrazhdaneto-na-depa-za-opasni-otpadatsi.html", "text": "Жителите на созополското село Атия готвят протестен митинг срещу изграждането на три депа за опасни отпадъци, съобщава БНР.Протестиращите смятат да се съберат на входа на селото, но няма да блокират движението на колите. Хората са изпратили петиция до община Созопол, в която настояват да се проведе местен референдум за преместването на трите депа на по-подходящо място.В момента депата се изграждат на метри от къщите в село Атия. Те се намират в защитената местност Бакърлъка и заемат площ от 60 дка.Първото депо е за инертни и строителни материали, второто - за непотребни електроуреди, а третото е по швейцарска програма с еврофинансиране за съхранението на опасни битови отпадъци.Според местните има и риск за здравето и от замърсяване на околната среда.Очаква се по-късно през деня с протестиращите да се срещне министърът на околната среда и водите Нено Димов.", "date": "2019.08.25", "title": "В Атия протестират срещу изграждането на депа за опасни отпадъци "}
{"url": "https://news.bg/world/svaliha-dva-izraelski-drona-v-livan.html", "text": "Два израелски дрона са били свалени в Ливан, съобщава \"Спутник\" по информация на ливанската шиитска групировка \"Хизбула\".Единият от безпилотните самолети е паднал в южните предградия на ливанската столица Бейрут. Другият апарат се е взривил в контролирана от \"Хизбула\" зона.За събитията става ясно само часове, след като Израел потвърди, че е била организирана въздушна атака в Сирия, за да предотврати След като израелската армия призна за въздушното нападение в Сирия, премиерът на Израел Бенямин Нетаняху заяви: \"Повтарям - Иран не е имунизиран. Разпоредил съм да се подготвим за всеки възможен сценарий. Ще продължим да действаме срещу Иран и представителите му с решимост и отговорност в името на сигурността на страната\".", "date": "2019.08.25", "title": "Свалиха два израелски дрона в Ливан"}
{"url": "https://news.bg/weather/slanchev-i-goresht-nedelen-den.html", "text": "Неделният ден се очаква слънчев и горещ. В следобедните часове, главно над планинските райони ще има временно увеличение на облачността, но без съществени валежи.Ще продължи да духа слаб, в Дунавската равнина и Източна България - умерен вятър от изток-североизток. Преобладаващите максимални ще останат между 32-37 градуса, съобщи НИМХ.За София се очаква температурата да е 32 градуса, по крайбрежието се очаква да достигне 31 градуса. Вълнението на морето ще е 2-3 бала.Атмосферното налягане ще се задържи малко по-високо от средното за август.Снимката е направена благодарение на Motorola one vision.", "date": "2019.08.25", "title": "Слънчев и горещ неделен ден"}
{"url": "https://news.bg/press/boil-banov-poiska-ostavkata-na-direktora-na-muzikalnoto-uchilishte-zaradi-operna-prima-sled-smartta-na-pet-delfina-i-morski-lav-varnenskiyat-delfinarium-se-pohvali-s-kompetentni-grizhi.html", "text": "\"Сега\":Боил Банов поиска оставката на директора на Музикалното училище заради оперна примаМинистърът на културата Боил Банов поиска във \"Фейсбук\" оставката на Столина Добрева, директор на Националното музикално училище \"Любомир Пипков\". Тя е поискала от оперната прима Дарина Такова да се яви на конкурс за учител. \"За всяко музикално училище би било чест да има преподавател като Дарина Такова. Това, което се е случило, е недопустимо! В понеделник очаквам оставката на Столина Добрева\", написа Банов в социалната мрежа.Повод за реакцията на министъра е публикацията на Дарина Такова в личния й профил. \"Аз, Дарина Такова, оперен артист с международна кариера, изразяваща се в главни роли в театри като Миланската скала, Кралската опера в Лондон, \"Метрополитън опера\", \"Лисеу\", \"Ла Фениче\", оперите в Париж, Мюнхен, Берлин, Неапол, Рим и още безброй театри и фестивали по цял свят, вокален педагог от 12 години, с ученици, приети в Кралската академия за старинна музика в Хага, \"Джулиард скул\", консерваториите в Бари, Неапол, Люцерн, оперните студия на Санта Чечилия, Миланската скала, фестивала в Пезаро и др., реших да скъся пътя на децата от лутане между педагози и иституции, след които неминуемо стигат и до моя кабинет, и да кандидатствам за мястото на учител по класическо пеене в Националното музикално училище \"Любомир Пипков\" в София. На мен ми бе обяснено от новата директорка че: 1. Моята педагогическа дейност не може да бъде зачетена като преподавателски опит, тъй като не се е случила под шапката на учебно заведение, тоест аз кандидатствам като начинаещ учител, на равни начала с (например) деца, току-що \"завършили бакалавър и/или магистратура в консерваторията с общ успех не по-нисък от 4,50\"; 2. Моята кариера по световните сцени не може да бъде зачетена, затова аз трябва да се изправя пред комисия и да изпълня ПЕТ ПРОИЗВЕДЕНИЯ под съпровод на пиано, за да се види годна ли съм да преподавам пеене на деца на възраст между 13 и 18 години.Двадесет дни след поредния смъртен случай с новородено делфинче във Варненския делфинариум и само часове преди протеста пред сградата му с настояване той да бъде затворен, днес дружеството-собственик на атракциона \"Феста делфинариум\" разпространи до медиите становище с трудно защитим оптимистичен тон.Според компанията повод за реакцията й били \"редица неверни твърдения със сензационен характер, спечелили вниманието на медиите\" след събитията от 11 август. Тогава, в момента на смъртта на новороденото, възрастните делфини внезапно отказаха да се подчиняват на указанията на дресьорите си, а шоуто беше отменено. Посетители в кафенето на делфинариума заснеха клип, на който се вижда как майката Доли прави отчаяни опити да спаси бебето си.Печалната статистика за оцеляването на делфините във варненския Делфинариум показва, че само за период от пет години (от 2014 г. до сега) там новородените делфини, умрели при неизяснени обстоятелства, са вече три. Други два са обявени за мъртвородени, а през лятото на 2017 г. заради немарливо извършен ремонт на един от басейните се удави и новороден морски лъв, засмукан от помпата на пречиствателна система.У нас хората, които имат пари, не участват във филмовия процес. За тях е много учудващо, че биха могли да дадат някъде пари. Парите са си техни и тази интелектуална обществена просия тях ги изумява дълбоко. На мен ми е по-неприятно, че държавата се държи по същия начин, че тя не въведе таксите към чуждите продукции, не направи фонд \"Кино\". Ние сме една от малкото държави, които изпълняват всичко, което им се каже отгоре (сега ще въведем и такса Free, което е друга система, за да могат да бъдат облагодетелствани отново чуждите продукции), но не правим нищо българските продуценти да участват в този процес. Много сме изпълнителни нагоре към \"господарите\" и много строги и възпитателни надолу към \"слугите\". Хората, които нямат самочувствие, вършат това навсякъде по света. ....Тези неща не се променят с годините, както не се променя и обичаят да се коментира, че българските филми са лоши, защото не вземат \"Оскар\"...Рекет.\"Стандарт\":Кръчми и хотели по морето цакат клиентите си с абсурдни такси, като например 2,50 лева за \"тормоз на готвача\". Сумата се начислява към сметката, ако поискате ястието да се допече. Проверка показа, че барът в Крапец, който таксува с левче посетител, задето си заредил телефона, далеч не е единственото заведение на Черноморието, събиращо пари за екстравагантни услуги.Група туристи в курортното село Кранево останаха неприятно изненадани от допълнителна такса за допичане на лук в местно заведение. В поръчката, която компанията направила, имало и \"печен лук на скара\". Сервитьорката донесла ястието, но общото мнение било, че лукът не е достатъчно изпечен, и я помолили да го върне за още малко изпичане. Желанието на туристите било изпълнено. Компанията се забавлявала както трябва, но когато получили сметката, всички останали потресени от написаното \"Допичане на лук - 2,50 лева\".", "date": "2019.08.25", "title": "Боил Банов поиска оставката на директора на Музикалното училище заради оперна прима; След смъртта на пет делфина и морски лъв варненският делфинариум се похвали с \"компетентни грижи\""}
{"url": "https://news.bg/disasters/boliviya-izpolzva-boing-747-za-gasene-na-pozhara-v-amazoniya.html", "text": "Властите в Боливия са решили да използват Боинг 747, приспособен за пренасяне на вода и гасене на пожари, срещу пожара в Чикитания - боливийска част от Амазония. Стихията вече е опустошила повече от 750 000 хектара в Боливия. Президентът Ево Моралес е написал в Туитър: \"Супертанкерът (има предвид самолета - б. пр.) и нашите въртолети работят за гасенето на пожара. Благодаря на всички сънародници - мъже и жени, за усилията, които полагат в тази тежка задача. Нека всички се включим в борбата срещу огъня\".При първия си \"работен\" полет самолетът изля 75 тона вода над труднопроходимата местност Таперас и според местните жители и огнеборците мисията му е била успешна. Очакваше се в събота, 24 август, Боинг 747 да извърши още 3-4 полета над други райони, обхванати от пожари.Междувременно Банката за развитие на Латинска Америка обяви, че ще отпусне безвъзмездно половин милион долара на Бразилия, Боливия и Парагвай за борбата им срещу огъня в Амазония, най-голямата тропическа гора в света. \"Искам да изразя нашата солидарност с народите на Бразилия, Боливия и Парагвай във връзка с опустошенията и сериозните щети, нанесени от пожарите на животинския свят, на горите, насажденията и пасищата\" - каза изпълнителният директор на банката Луис Каранса, цитиран от \"Еуропа прес\".", "date": "2019.08.25", "title": "Боливия използва Боинг 747 за гасене на пожара в Амазония"}
{"url": "https://news.bg/int-politics/prezidentskata-predizborna-bitka-v-tunis-se-uslozhnyava.html", "text": "Медийният магнат Набил Каруи продължава да бъде кандидат на президентските избори в Тунис, които трябва да се проведат на 15 септември, въпреки арестуването му в петък, 23 август. Това съобщение бе разпространено от избирателната комисия, цитирано от Ройтерс.Каруи бе задържан със съдебна заповед по обвинение за пране на пари и укриване на данъци. Неговите поддръжници твърдят, че това е политически акт - за да бъде възпрепятстван да се яви на изборите. Правителството отхвърли обвиненията и защити независимостта на съдебната система, а избирателната комисия потвърди президентската му кандидатура. \"Докато няма влязла в сила присъда, Набил Каруи продължава да бъде кандидат за президент\" - обясни пред медиите директорът на комисията Набил Бафун.56-годишният Каруи е собственик на телевизионния канал \"Несма\" и един от фаворитите в изборите, насрочени  - първия демократично избран президент през 2014 г. след въстанието на Арабската пролет от 2011 г. Негов основен конкурент между 24 кандидати е премиерът на страната Юзеф Шахед.Президентът на Тунис има правомощия в сферата на външните работи и отбраната, докато премиерът ръководи делата в страната.", "date": "2019.08.25", "title": "Президентската предизборна битка в Тунис се усложнява"}
{"url": "https://news.bg/politics/aikb-iska-ot-nikolova-palen-odit-na-kibersigurnostta-v-darzhavata.html", "text": "Асоциацията на индустриалния капитал в България подкрепя мерките на Съвета за киберсигурност и продължава да настоява за в държавната администрация.В своя писмена позиция от АИКБ поздравяват вицепремиера и председател на Съвета по киберсигурността Марияна Николова за бързата реакция след Според тях евентуални промени в Наказателния кодекс трябва да се правят след задълбочен анализ на фактите и оценка на въздействието.От Асоциацията са на мнение, че в момента доверието в държавността е \"във висша степен минимизирано\". Те са категорични, че изтеклите бази данни на НАП показват драстичен пробив в защитата на правата на физическите лица при обработване на личните им данниОсобено загрижени сме относно изнесените факти, че кражбата на данните е осъществена 20 дни преди откриването й, а НАП въобще не са отчели и регистрирали неправомерното извличане на данните от сървърите им, и едва след публикуването на част от информацията е констатирана кражбата, посочва се още в позицията.Според АИКБ това говори за ниско ниво на защита на данните, както и за некомпетентност или небрежност на отговорните лица, което поставя под риск националната сигурност. Те са категорични, че опитите за \"замитане\" на случилото се рушат държавата.Именно по тази причина Асоциацията продължава да настоява за пълно разследване на случая от независими външни на системата експерти и призовава изпълнителната власт задейства изпълнението на план за действие за намаляване на вредата от случилото се.От АИКБ напомнят, че течът на данни от НАП е рецидив, дошъл след предишни много тревожни сривове на държавната цифрова политика, като или преминаването към Подобни провали са изключително обезпокоителни, недопустими и позорящи за държава, която има претенциите да бъде регионален лидер в информационните технологии, категорични са те.Според АИКБ подобни \"цифрови катастрофи\" ще стават и в бъдеще, ако не се осъществи незабавна промяна в начина, по който работи държавата с електронните данни на гражданите и бизнеса.Асоциацията е на мнение, че държавните институции, както и външни експерти и компании за сигурност трябва да одитират изградената инфраструктура, а Държавната агенция за електронно управление трябва да наложи минимални критерии за сигурност при проектиране и изпълнение на електронни услуги от държавните институции.От АИКБ призовават правителството и вицепремиера Николова да бъде извършен незабавен одит на ИТ сигурността във всички държавни институции при въвеждането на електронно управление.", "date": "2019.08.25", "title": "АИКБ иска от Николова пълен одит на киберсигурността в държавата"}
{"url": "https://news.bg/disasters/kolumbiya-zove-mezhdunarodnata-obshtnost-za-pomosht-za-amazoniya.html", "text": "Президентът на Колумбия Иван Дуке призова международната общност да отпусне средства за спасяването на Амазония, съобщава \"Франс прес\".В призива си по време на посещение в югозападния град Кали той заяви, че \"освен думите са необходими средства и техническа подкрепа, за да опазим нашите \"амазонски бели дробове\"След телефонен разговор с бразилския президент Жаир Болсонару Дуке поясни, че средствата ще бъдат използвани и за борба с трансграничната престъпност в региона, свързана с контрабандата на растения и животни.Колумбийският държавен глава съобщи, че ще поиска от страните, на чиято територия се намира Амазония, да приемат съвместна декларация за опазване на биоразнообразието в най-голямата тропическа гора на планетата.Амазонската джунгла обхваща територията на Бразилия, Боливия, Венецуела, Гвиана, Френска Гвиана, Еквадор, Колумбия, Суринам и Перу.", "date": "2019.08.25", "title": "Колумбия зове международната общност за помощ за Амазония"}
{"url": "https://news.bg/comments/rozovite-slushalki-na-razdora.html", "text": "Тези дни здравното министерство сипе законопроект след законопроект за обществено обсъждане. Трудно е да ги проследиш, камо ли да реагираш. Една от най-промотираните промени в Закона за лечебните заведения е допълнението, с което се дава възможност на здравни специалисти да откриват индивидуални или групови практики.Ползите от тази поправка в закона, според мотивите към документа, са най-малко две - веднъж се създава възможност за частна практика на здравните специалисти, втори път се извеждат от сивия сектор услугите, към които е нараснало търсенето в последните години.В резултат се очаква да се повиши интересът към тези медицински специалности, тъй като до момента не са особено атрактивни най-вече заради ниското заплащане.Един вид - даваме ви възможност да излезете на пазара, да плащате данъци, наеми, консумативи, да декларирате онези 5, 10 или 20 лв., които вземате за мерене на кръвно, биене на инжекции, превързване на рани или за проследяване бременност и оказване на помощ в грижите за бебето след раждането, там където хората не могат да се доберат до лекар.Вярно, засега не се предвижда сключването на договори с НЗОК. Ако има интерес, ще се мисли за плащане с общински средства по места. Макар че, ако общините разполагаха с достатъчно средства, общинските болници нямаше да са в това състояние.От Алианса на българските акушерки веднага реагираха с отворено писмо, в което изразиха недоумение, че подобно предложение се прави при липсата на акушерски стандарт, в който да се регламентират дейностите, които могат да извършват акушерките. И обърнаха внимание върху факта, че в техния бранш \"действат\" немедицински лица, които прилагат нетрадиционни методи, като ползването на \"розови слушалки\" при преглед на бебето.Всъщност въпросните розови слушалки са педиатричният стетоскоп, който се използва от някои \"немедицински\" и медицински лица и се промотира като добър вариант при преглед на бебета.На тези слушалки мястото им не беше в официален документ, какъвто претендира да е отвореното писмо до здравните институции на Алианса, и съвсем очаквано зародиха спор, който изкара на светло отдавна тлеещи противоречия в съсловието.В социалните мрежи тръгнаха дискусии и взаимни обвинения, в които се включиха и пациентите. Появи се и хаштагът \"розови слушалки\".Конфликтът между старата и новата школа сред акушерките съществува отдавна и периодично припламва по някоя искра, покрай събития, които организират.На едните им е писнало да работят в условия на недофинасиране и пренебрежение, другите се стремят да се утвърдят с иновативни практики и алтернативни методи.Консервативно настроените тъгуват за времената, в които имаше патронажна грижа, а съсловието им предизвикваше респект, независимо от подхода към пациента, просто защото нямаше конкуренция, която да покаже друг модел на работа.С времето мястото на акушерката в процеса на раждане беше обсебено от акушер-гинеколозите (доказва го и нарасналият брой цезарови сечения), а нишата, която доброволно или принудително се създаде в грижата за бременните и новородените, се зае от т.нар. и в писмото \"немедицински лица\".Защо се случи? Защото природата не търпи празно, както знаем, и когато родилката изведнъж се оказва сама в един от най-важните моменти в живота си, се появи нужда от човек, който да я насочва и успокоява, да върши неща, които имат по-скоро морален, а не медицински аспект. Така се появиха дулите и консултантите по кърмене.Част от тях дори завършиха медицинско образование, сдобиха се с международно признати сертификати за упражняване на дейността си и излязоха на пазара като консултанти, треньори и т.н.Както знаем, в частния бизнес подходът е друг, защото се очаква този, на когото предлагаш услугите си, да ти плати. Което е малко по-различно от ситуация, в която си принуден да изпълняваш задълженията си в родилно отделение на общинска болница например, в която отдавна не са ти изплащали пълния размер на и без това мизерната заплата.Така бременните жени и младите майки започнаха за търсят услугите на немедицинските лица с розови слушалки и дори не научиха името на акушерката, която е присъствала на раждането им.Разбира се, покрай утвърдените, сертифицирани, а и вече образовани немедицински лица се нароиха и други, които използват инерцията на интереса към този вид услуги, за да изкарат някой недеклариран лев. Те са от оная част, която здравното министерство иска да издърпа на светло с промените в Закона за лечебните заведения.И докато \"младите\" и \"старите\" се обстрелват в социалните мрежи с въпроси - \"а вие защо ползвате розови слушалки\" или \"а вие защо съветвате майките да дават вода на бебетата\" и други подобни, общественото обсъждане на законопроекта тече. А това е времето за конструктивни предложения.Какви са настроенията сред прагматично настроената част от съсловието, която не се интересува от цвета на слушалките, и дали това е чаканата от нея възможност?Както личи от отделни реакции, акушерките виждат зад този законопроект опит държавата да се оттегли от отговорността за адекватно заплащане на труда им - от нас толкова, другото можете да си го изкарате на частно. Само че много частно, защото без договор с Касата, кръгът пациенти, които могат да си позволят услугите ти е силно ограничен. За разходите, с които е свързано поддържането на една частна практика, вече стана дума. Освен това, ако искаш да бъдеш търсен, ти трябва да осигуряваш помощ в онази част от денонощието, в която болниците и дкц-тата не реагират, и в почивните дни. Или да създадеш практика там, където липсват всякакви медицински услуги.И това са въпросите, над които си струва да се съсредоточат акушерките. Иначе няма да има къде да си ползват слушалките, независимо дали са розови или не.", "date": "2019.08.25", "title": "Розовите слушалки на раздора"}
{"url": "https://news.bg/world/vtori-den-protesti-sreshtu-sreshtata-na-g-7.html", "text": "Втори ден продължават протестите във Франция срещу срещата на Г-7, съобщава АП.В югозападния град Байон демонстрантите провеждат протестно шествие, носейки портрети на президента Еманюел Макрон. Активистите, някои от които облечени в жълти жилетки, искат да привлекат вниманието на властите за разрешаването на проблемите с опазването на околната среда.Припомняме, вчера десетки хиляди излязоха на протест срещу във френския град Биариц. Демонстрантите предприеха 4-километров поход до град Ирун на границата с Испания.", "date": "2019.08.25", "title": "Втори ден протести срещу срещата на Г-7"}
{"url": "https://news.bg/int-politics/tramp-sasht-e-mnogo-blizo-do-nay-golyamata-targovska-sdelka-pravena-s-yaponiya.html", "text": "САЩ и Япония са \"много близо\" до голяма двустранна търговска сделка, обяви американският президент Доналд Тръмп, цитиран от \"Франс прес\".В изявление малко преди началото на преговорите с японския премиер Шиндзо Абе по време на срещата на Г-7 в Биариц Тръмп заяви, че Вашингтон е \"много близо до голяма сделка с Япония\". По негови думи двете държави са работили над нея през последните пет месеца.\"Това е много голяма сделка. Ще е една от най-големи сделки, които някога сме правили с Япония\", изтъкна американският държавен глава.От своя страна по-рано министърът на икономиката на Япония обяви, че е постигнат \"голям прогрес\" по осъществяването на сделка с Белия дом, който ще бъде потвърден на срещата между Абе и Тръмп.", "date": "2019.08.25", "title": "Тръмп: САЩ е много близо до най-голямата търговска сделка, правена с Япония"}
{"url": "https://news.bg/health/stefan-danailov-zapochva-rehabilitatsiya.html", "text": "Стефан Данаилов е изведен от интензивното отделение на бургаската болница, където претърпя операция за смяна на тазобедрена става. Изправен е и вече ходи, съобщиха от здравното заведение за \"24 часа\".\"Пациентът е преместен в отделението по ортопедия, чувства се добре, но все още не е отминал рискът от късни следоперативни усложнения. Затова трябва да спазва определен режим и рехабилитация\", каза директорът на болницата.В началото на седмицата актьорът  в Приморско и счупи тазобедрена става. Около два часа продължи операцията, за която от София пристигна екипът на ортопеда професор Андрей Йотов.След като беше преценено, че рискът от транспортирането на Стефан Данаилов до столицата е голям, беше взето решение смяната на тазобедрената става да бъде направена в Бургас.", "date": "2019.08.25", "title": "Стефан Данаилов започва рехабилитация"}
{"url": "https://news.bg/int-politics/naprezhenie-na-vecheryata-na-g-7-zaradi-rusiya.html", "text": "Вечерята на лидерите на страните от Г-7 снощи е била \"доста напрегната\" заради разногласия между президента на САЩ Доналд Тръмп и останалите ръководители, включително заради Русия, заяви днес представител на ЕС, цитиран от Асошиейтед прес.Източникът, пожелал анонимност, разказа, че Тръмп предложил Русия да бъде върната във  тъй като е голяма сила и трябва да бъде включена в дискусиите, отбелязва БТА.Според други лидери обаче това не би било уместно, защото Г-7 е група на демократични държави.Разногласията от снощната вечеря се пренесоха на днешната сесия за търговията, на която Тръмп призова за оказване на натиск, подплатен с мита, върху Китай.Други лидери от Г-7 признаха, че Китай е системен проблем, но се обявиха за многостранен подход към него, отбелязва АП.", "date": "2019.08.25", "title": "Напрежение на вечерята на Г-7 заради Русия"}
{"url": "https://news.bg/int-politics/tramp-poluchi-frenska-tseluvka-na-g-7.html", "text": "Съпругата на френския президент Еманюел Макрон - Брижит Макрон, целуна американския президент Доналд Тръмп. Това стана по време на фотосесия след края на втория ден на срещата на върха на Г-7. Това съобщи EuroNews.Отбелязва се, че след като група представители на държавите, участващи в срещата на върха, завършиха фотосесията, техните сродни души се приближиха до тях.Между Тръмп и Макрон, стоящи до тях, стоеше съпругата на френския лидер. От друга страна на американския президент застана съпругата му Мелания Тръмп.След няколко мига съпругата на френския президент целуна Доналд Тръмп по бузата.Първата дама на САЩ изгледа всичко това с тъжен поглед.", "date": "2019.08.25", "title": "Тръмп получи \"френска целувка\" на Г-7"}
{"url": "https://news.bg/int-economics/tramp-plashi-kitay-s-novi-mita.html", "text": "Президентът на САЩ Доналд Тръмп възнамерява да разгледа \"всички налични възможности\" в случай, че Китай предприеме мерки в отговор на повишените американски мита за китайски стоки, въведени от САЩ. Това обяви в неделя в интервю за Fox News министърът на финансите на САЩ Стивън Мнучин.Той придружава Тръмп на срещата на върха на групата на седемте (G-7).\"Така е\", каза Мнучин, отговаряйки на въпроса дали президентът е решен да въведе тарифи, ако няма напредък в търговските преговори с Пекин. \"И ако , президентът ще разгледа всички налични възможности \".На 1 август американският президент заяви, че от 1 септември ще въведе нови мита от 10% върху китайски стоки на стойност 300 милиарда долара. Американският президент аргументира решение, защото Китай не изпълни обещанието си да увеличи покупките на американски селскостопански продукти. В отговор Китай временно спря вноса на селскостопански продукти от Съединените щати и обяви,  На 13 август стана известно, че САЩ ще отложат въвеждането на допълнителни мита за редица китайски стоки до 15 декември.Китай и САЩ преговарят за уреждане на търговски спорове от няколко месеца. Последният, 12-и кръг на преговорите се проведе в Шанхай на 30-31 юли.", "date": "2019.08.25", "title": "Тръмп плаши Китай с нови мита"}
{"url": "https://news.bg/int-politics/eto-kak-melaniya-tramp-otvarna-na-tseluvkata-na-donald-tramp.html", "text": "Първата дама на САЩ Мелания Тръмп отговори на Доналд Тръмп за целувката му със съпругата на френския президент Брижит Макрон, съобщи BFM.Докато американският президент си разменяше целувки със съпругата на френския лидер Еманюел Макрон, Мелания Тръмп се обърна към канадския премиер Джъстин Трюдо, който беше изправен вдясно.Трюдо и първата дама на САЩ също си размениха взаимни целувки по бузата. След това Тръмп побърза да хване жена си за ръка.Това стана, след като беше целунал Брижит Макрон.", "date": "2019.08.25", "title": "Ето как Мелания Тръмп отвърна на целувката на Доналд Тръмп"}
