{"url": "https://news.bg/world/parvokursnik-otkri-strelba-v-kolezh-v-novosibirsk.html", "text": "Първокурсник от транспортния колеж в руския Новосибирск застреля младеж от своя курс, след което се самоуби, съобщават руските медии.Това петият подобен случай на насилие в руско учебно заведение от началото на годината.Нападателят е 16-годишен възпитаник на Новосибирския колежа за транспортни технологии. Той е влязъл в сградата с пушка, открил е стрелба, а след това е сложил край на живота си.Освен загиналото момче са били простреляни още трема души, единият от които е в реанимация, уточнява Би Би Си.Според информация на ТАСС, стрелецът е бил обект на тормоз от страна на другите възпитаници на колежа. Той е бил затворен, необщителен и не е можел да се впише в средата.В мрежата Telegram се появи информация, че младежът е влязъл в колежа с ловната пушка на своя баща. Той е внесъл оръжието в разглобен вид, след което го е сглобил в тоалетната.Това предполага, че нападението е било планирано, коментира източник на агенция \"Интерфакс\".Агенцията уточнява, че по време на стрелбата охранителят не е бил на поста си, тъй като е \"отишъл да подписва документи или нещо от този род\".През 2018 г. в Русия е регистриран бум на училищното насилие - преди инцидента в Новосибирск е имало още четири подобни случая.", "date": "2018.05.10", "title": "Първокурсник откри стрелба в колеж в Новосибирск"}
{"url": "https://news.bg/politics/turisti-ot-kitay-i-indiya-veche-izbirat-balgariya.html", "text": "Туристи от далечни пазари като Индия и Китай все по-често избират България като дестинация, съобщи в Русе министърът на туризма Николина Ангелкова след откриването на 14-ото туристическо изложение \"Уикенд туризъм\".Страната ни работи активно за привличането им - например китайските туристи с издадени шенгенски визи могат да идват у нас, без да е необходимо да им се издават български визи.България устойчиво привлича все повече туристи през последните години. През 2017 г. у нас са пристигнали близо 8.9 млн. чужди туристи, което е над 7% ръст спрямо рекордната дотогава 2016 г.Министър Ангелкова подчерта, че има отлично сътрудничество между Министерството на туризма и МВнР за ускореното издаване на туристически визи. Обмислят се възможностите за изнесени визови центрове в Китай и други държави по подобие на успешната практика с Руската федерация, като първо ще се направят съответните анализи.Това партньорство между министерствата ще насърчи планираните съвместни балкански маршрути и туристически пакети с Гърция, Румъния, Турция, Сърбия. Същевременно България, Кипър, Хърватска и Румъния признават взаимно издадените двукратни и многократни входни визи за влизане на територията на съответните държави.Двете министерства обмислят и законови възможности да се издава разрешение за пребиваване над 90 дни на чуждестранни граждани от трети страни, наети в туризма като сезонни работници без наличие на виза за дългосрочно пребиваване. Това ще удължи активните сезони, ще улесни работодателите и е един от начините да се преодолее кратковременно недостигът на кадри в сектора. Очаква се през това лято да бъдат наети такива служители от Украйна, Беларус, Молдова, като интерес има и от граждани на Филипините, Тайланд, Индонезия. Сезонни работници от трети страни се търсят вече не само за летните ни курорти, но и за зимния сезон, подчерта Николина Ангелкова.Министърът изтъкна значението на диалога с големите туроператори като ТУИ, \"Томас Кук\" и др. за привличане на повече туристи не само към черноморските ни курорти, но и към градове като Русе и Велико Търново, които имат много богата история и култура.", "date": "2018.05.10", "title": "Туристи от Китай и Индия вече избират България"}
{"url": "https://news.bg/world/haga-osadi-kremal-da-plati-usd159-mln-na-ukrainski-kompanii-zaradi-krim.html", "text": "Съдът в Хага задължи Русия да заплати 159 милиона долара на 18 украински компании и едно физическо лице заради загубени активи в Крим, предаде Дойче веле.Това е първото съдебно решение, по силата на което Москва трябва да плаща заради анексирането на Крим.В мотивите на съда се посочва, че Русия е отговорна за нарушаване на правата на украинските инвеститори от датата 21 март 2014 г., когато руският президент Владимир Путин подписа указа за анексирането на полуострова.През лятото на 2017 г. Постоянният арбитражен съд в Хага потвърди юрисдикцията си по дела за имуществени отношения в Крим. Москва от своя страна обяви, че не признава тази юрисдикция.След изслушвания по съществото на спора, които се състояха на 5 и 6 октомври 2017 г. съдът прикани старите да представят допълнителни писмени обяснения. Ищците представиха съвместни обяснения, а ответникът - Руската федерация, не предприе такива действия.Арбитражният съд е съставен от трима упълномощени представители. Кремъл отказа да посочи свой представител, затова такъв беше назначен служебно от Хага.", "date": "2018.05.10", "title": "Хага осъди Кремъл да плати $159 млн. на украински компании заради Крим"}
{"url": "https://news.bg/world/v-armeniya-uvolniha-shefovete-na-politsiyata-i-spetssluzhbite.html", "text": "Президентът на Армения Армен Саркисян уволни шефовете на полицията и спецслужбите по молба на новия премиер Никол Пашинян, се казва в съобщение на прессекретариата на държавния глава, информира \"Ройтерс\".По-рано тази седмица парламентът избра опозиционния лидер Пашинян за премиер след седмици на протести срещу управляващия елит.", "date": "2018.05.10", "title": "В Армения уволниха шефовете на полицията и спецслужбите"}
{"url": "https://news.bg/politics/emil-karanikolov-zashto-da-ne-prodavame-zemedelska-zemya-na-chuzhdentsi.html", "text": "Защо да не продаваме земеделска земя на чужденци. Това запитване направи пред депутатите министърът на икономиката Емил Караниколов. В парламента той разказа за бизнес климата в страната и за част от мерките, които Министерство на икономиката обмисля, за да привлече чуждестранни инвеститори.\"Трябва да видим съседните ни държави. Някои от тях, разбира се, не са в ЕС, но дават дори безплатно земя за потенциални инвеститори. Земеделската земя, ще кажете, е страшен проблем. Добре, защо да не даваме земеделска земя, да продаваме. Нека да започнем с държави членки на ЕС през Закона за насърчаване на инвестициите, получаване на сертификат и, ако в тригодишният срок, те не изпълнят тези инвестиции, за които са поели като ангажимент, държавата, както и сега прави, да има механизъм да отнема тази земя\", увери министър Караниколов.От икономическото ведомство подготвят и кампания за ползата от дуалното обучение като една от мерките за решаване на проблема с липсата на работници. Тя е насочена към родителите, допълни Караниколов.\"За съжаление, в България от дълго време битува това, че в производството е мръсна, тежка работа, неблагодарна. Това вече не е така! При производството са местата, където има реални доходи, където се научаваш на трудови навици. Може би и законодателната, и изпълнителната власт трябва да правят такива кампании\".Караниколов смята, че трябва да се създадат и центрове за преквалификация на работещите, за да придобият дигитални умения. Държавата да плаща за преквалификацията на служители срещу задължението на бизнеса да ги запази на работа поне 5 години, предлага икономическият министър.", "date": "2018.05.10", "title": "Емил Караниколов: Защо да не продаваме земеделска земя на чужденци"}
{"url": "https://news.bg/int-politics/palestintsite-se-gotveli-za-masov-shturm-na-granitsata-s-izrael.html", "text": "Лидерът на палестинската радикална ислямистка групировка \"Хамас\" в Ивицата Газа обяви, че протестиращите в масовите демонстрации по протежение на границата с Израел през следващата седмица ще бъдат невъоръжени и мирни, съобщава \"Асошиейтед прес\".Ала Яхия Синуар допълни, че не изключва възможността огромната тълпа да щурмува граничната ограда и да проникне в Израел.Говорейки с чуждестранни журналисти, Синуар е сравнил жителите на блокираната Газа с животни в клетки, чиито действия не могат да се предвидят. Той също така твърди, че границите на Израел не са международно признати и не трябва да се зачитат.\"Какъв е проблемът, ако стотици хиляди щурмуват тази ограда, която не е граница на държава? Какъв е проблемът с това\", запита той.", "date": "2018.05.10", "title": "Палестинците се готвели за масов щурм на границата с Израел"}
{"url": "https://news.bg/world/istoricheskata-sreshta-tramp-kim-chen-un-v-singapur-na-12-yuni.html", "text": "Президентът на САЩ Доналд Тръмп обяви, че историческата среща с лидера на КНДР Ким Чен-ун ще се проведе в Сингапур на 12 юни.Американският лидер използва \"Туитър\", за да обяви дългоочакваната новина., написа той в социалната мрежа.Това ще е първата официална среща на върха между действащите лидери на двете държави. Тя е организирана след две посещения на държавния секретар на САЩ Майк Помпео в Пхенян, където разговаря с Ким Чен-ун.", "date": "2018.05.10", "title": "Историческата среща Тръмп-Ким Чен-ун в Сингапур на 12 юни"}
{"url": "https://news.bg/world/apple-se-otkaza-ot-plan-da-otkrie-tsentar-za-danni-za-usd1-mlrd-v-irlandiya.html", "text": "Американският технологичен гигант Apple отмени план за строителство на център за данни в Ирландия за 850 милиона евро (1 милиарда долара). Причината е свързана със забавяне на процедурата по одобрение, която блокира проекта повече от три години, обявиха от производителя на iPhone, цитиран от \"Ройтерс\".През февруари 2015 г. компанията съобщи планове за откриване на център за данни в западния град Адънрай, за да се възползва от източниците на зелена енергия, но физически лица блокират плановете в съда.Ирландски съд реши през октомври 2017 г., че компанията може да продължи с изпълнението на плана, но случаят отиде във Върховния съд.В съобщение на Apple преди решението на Върховния съд се подчертава, че се отказват от плановете си за откриване на център, но се подчертава, че това няма да попречи на ентусиазма им да организират бъдещи проекти в Ирландия.Ирландия разчита на международни компании като Apple за откриване на работни места, като те представляват 10% от икономиката на страната.", "date": "2018.05.10", "title": "Apple се отказа от план да открие център за данни за $1 млрд. в Ирландия"}
{"url": "https://news.bg/int-politics/orban-nastoya-es-tryabva-da-se-otkazhe-ot-koshmarite-za-saedineni-evropeyski-shtati.html", "text": "Европейският съюз трябва да се откаже от \"измамните кошмари\" за Съединени европейски щати. За това настоя премиерът на Унгария Виктор Орбан, обещавайки да защити християнските ценности на страната си и да се бори срещу квотите за заселване на мигранти на Брюксел, съобщава \"Ройтерс\".Орбан, който е отявлен националист и борец срещу имиграцията, спечели трети пореден 4-годишен мандат през миналия месец и вече е най-дългогодишният премиер в посткомунистическата история на Унгария.Неговата популистка реторика и категорична критика към политиките на Европейския съюз поставиха Орбан в конфликт с по-старите, западни страни членки на Общността, но му спечелиха убедителна победа у дома, след като неговата националистическа линия се оказа добре приета от избирателите.В първата си реч в новия парламент, който днес формално го избра за министър-председател, Орбан заяви, че новото му правителство ще построи \"християндемокрация\".Той обеща да стимулира растежа и конкурентоспособността и да обърне отрицателните тенденции в демографията. \"Ще се противопоставим на задължителните квоти за заселване на мигранти... и ще се борим за защита на границите\", зарече се той.\"ЕС трябва да се откаже от измамните кошмари за Съединени европейски щати; ЕС трябва да се завърне в реалността. Като първа стъпка трябва да промени мисленето си за миграцията\", настоя унгарският премиер.Орбан също така заяви, че епохата на либералната демокрация е приключила.\"Заменихме провалилата се либерална демокрация с християндемокрация от 21 век, която гарантира свободата и сигурността на хората\", коментира силният човек в Унгария пред парламента. Той е на власт от 2010 г.\"Тя подкрепя традиционния семеен модел на един мъж и една жена, потиска антисемитизма и дава шанс за растеж\", допълни той.", "date": "2018.05.10", "title": "Орбан настоя: ЕС трябва да се откаже от кошмарите за Съединени европейски щати"}
{"url": "https://news.bg/world/tramp-zaloviha-petimata-nay-izdirvani-lideri-na-daesh.html", "text": "Президентът на САЩ Доналд Тръмп обяви, че петимата \"най-издирвани\" лидери на ДАЕШ (\"Ислямска държава\") са заловени, информира \"Ройтерс\".Осведомителната агенция отбелязва, че американският лидер има предвид залавянето на петима командири на групировката.\"Петимата най-издирвани лидери на ДАЕШ са заловени\", написа държавният глава на САЩ, но не разкри подробности.По-рано Ирак обяви, че заловените командири на групировката са \"едни от най-издирваните\". Сред тях не е лидерът на \"Ислямска държава\" Абу Бакр ал Багдади.Иракски агенти хванаха топ съветник на Багдади и използваха приложение на мобилния му телефон, за да спипат четирима командири на групировката.Исмаил ал Еитхави, използвал името Абу Заид ал Ираки, е задържан през февруари в Турция и впоследствие е предаден на иракските власти. Той е бил съветник на Багдади, като е отговарял за прехвърлянето на средства в банковите сметки на групировката в различни държави.Иракски агенти използвали приложението Telegram на мобилния му телефон, за да хванат командирите на границата на Сирия с Ирак. Сред задържаните е Саддам Джамал, сириец, който е бил управител на регион в източната част на Сирия. Двамата са най-високопоставените членове на групировката, които са задържани живи.Операцията по арестуването им е проведена в сътрудничество с американските сили.Останалите трима са полеви командири: сириецът Мохамед ал Кадир и двамата иракчани Омар ал Карбули и Есам ал Завбай.", "date": "2018.05.10", "title": "Тръмп: Заловиха петимата най-издирвани лидери на ДАЕШ"}
{"url": "https://news.bg/int-politics/partiyata-na-erdogan-i-koalitsionnite-i-partnyori-pechelyat-mnozinstvo-na-24-yuni.html", "text": "Управляващата Партия на справедливостта и развитието (ПСР) в Турция и нейният националистически коалиционен партньор привличат подкрепата на около 54 процента от избирателите около месец и половина преди предсрочните парламентарни избори на 24 юни. Това показва ново социологическо допитване на MetroPoll, информира \"Ройтерс\".Турците ще гласуват както на парламентарни, така и на президентски избори, което ще отбележи преминаването към президентска република, в която президентът ще има огромни правомощия. Това беше одобрено от мнозинството от турските избиратели по време на референдум през миналата година и беше подкрепено от Ердоган.Проведен сред 2 063 души в 28 турски вилаета, сондажът показва 48% подкрепа за ПСР на Ердоган, докато нейният коалиционен партньор Партията на националистическото действие се очаква да спечели 6% от гласовете.Социологическото проучване също така е установило, че три други партии привличат повече от 10 на сто от гласовете, което е минималният праг за влизане в парламента. Основната опозиционна Народнорепубликанска партия има подкрепата на 21 процента от избирателите, новосъздадената \"Добра партия\" получава 12 на сто, докато прокюрдската HDP се радва на подкрепата на 10 процента от гласоподавателите.Подобно на ПСР и Партията на националистическото действие, опозиционните Народнорепубликанска партия и Добра партия са коалиционни партньори, облекчавайки натиска върху по-малките партии да прескочат 10-процентната бариера.Проучването е било проведено между 13 и 20 април. Ердоган обяви предсрочните избори на 18 април.По-рано тази седмица Ердоган настоя, че ПСР се нуждае от парламентарно мнозинство, за да прокара промени в конституцията, докато новата президентска система стане напълно функционална.", "date": "2018.05.10", "title": "Партията на Ердоган и коалиционните ѝ партньори печелят мнозинство на 24 юни"}
{"url": "https://news.bg/health/d-r-nigyar-dzhafer-zdravnata-karta-zadalbochava-disbalansite.html", "text": "Така предложената здравна карта задълбочава дисбалансите. Това заяви зам.-председателят на 44-то народно събрание д-р Нигяр Джафер по време на заседание на комисията по здравеопазване, на което депутатите разискваха проекта на Национална здравна карта.Здравната карта има пет основни характеристики и някои основни опасности, каза Джафер. Според нея ще се увеличат диспропорциите в районите с единствени отделения.По думите й в Шуменски район има опасност очното отделение, отделението \"Уши нос, гърло\" да бъдат закрити или да ограничат своята дейност.Като цяло Джафер изтъкна, че е сбъркана философията и предупреди, че ако продължава така след пет години ще има здравеопазване в пет големи университетски града. По думите й не може около броя легла да се върти всичко.Д-р Джафер коментира, че има двойно лимитиране първо с неизплащане на така наречената надлимитна дейност, второто ниво на финансиране за определен брой легла.Със счетоводни мерки няма да се решат основните проблеми, а ще се намали достъпът до здравни услуги, категорична е тя. \"Автоматичното съкращаване на легла, на отделения простсо ще задълбочат проблемите\", предупреди Джафер.Хасан Адемов фокусира дебата като подчерта, че НЗОК не сключва договори на база на брой легла. \"Касата сключва договори с изпълнители на медицинска дейност по нива на компетентност\".Зам.-министър Жени Начева обясни, че леглата са с 30% повече спрямо 2017 г. Бюджетът на касата е 1,824 млрд. лева. По думите й има почти 200 млн. лв. повече средства. Тя обясни, че леглата са единствен критерий за контрол в хода на хоспитализациите - да не се случи така, че има двама или трима пациенти на хоспитализации на едно легло.\"Няма как да намаляваме параметрите при положение, че имаме оптимален брой легла\", категорична бе тя. По думите й няма напрежение на територията на съответните области. Начева увери, че броят на леглата контролира единствено възможността да няма свръххоспитализации - нямаме за цел нито спестяване на средства.Председателят на БЛС Д-р Венцислав Грозев бе категоричен, че ще има между 20 и 30% съкращаване на леглата.Националната здравна карта не съкращава легла или отделения, заяви министърът на здравеопазването Кирил Ананиев. Той бе категоричен, че това не е нито счетоводство, нито фискализъм. По думите му заложените 32 913 легла и то при 75% обръщаемост, са напълно достатъчни, тъй като за миналата година използваните легла при 100% обръщаемост са 24 763.Има предвиден резерв от 8 803 легла, които могат да се използват при необходимост. Здравната карта съобразява необходимостите от специалисти на брой население и обезпечеността на населението със здравни услуги.", "date": "2018.05.10", "title": "Д-р Нигяр Джафер: Здравната карта задълбочава дисбалансите"}
{"url": "https://news.bg/int-politics/polsha-i-chehiya-se-sblizhavat-sreshtu-evropeyskiya-sayuz.html", "text": "Президентите на Полша и Чехия призоваха за по-тясно сътрудничество между централноевропейските страни, за да защитят правомощията си за взимане на решения срещу натиска на Европейския съюз, съобщава \"Асошиейтед прес\".Чешкият президент Милош Земан започна посещението си в Полша днес със среща с полския си домакин Анджей Дуда.Двете съседните държави са критични към някои от политиките на ЕС - особено към плана от 2016 г. за квотно преразпределение на хиляди мигранти между страните членки.Земан изтъкна, че Полша, Чехия, Словакия и Унгария - членки на Вишеградската четворка - са подложени на натиск да приемат възгледите на Европейската комисия и трябва да укрепят единството си, за да защитават собствените си интереси.", "date": "2018.05.10", "title": "Полша и Чехия се сближават срещу Европейския съюз"}
{"url": "https://news.bg/world/kongresat-na-sasht-razkri-hilyadi-manipulativni-ruski-publikatsii-vav-feysbuk.html", "text": "Демократите в Комисията по разузнаване към Камарата на представителите на САЩ публикуваха над 3 500 реклами във \"Фейсбук\" на руснаци в опит да повлияят на президентските избори през 2016 г. чрез подстрекаване на расово и политическо разделение в страната преди и след вота, съобщава АП.\"\", се казва в съобщение на члена на комисията Адам Шиф, който е от Демократическата партия.Шиф допълва, че руснаците са се опитали да предизвикат недоволство и гняв сред американците по политически въпроси с цел оказване на влияние върху американското мислене, гласуване и поведение.По думите му кампанията е водена от базирана в Санкт Петербург ферма за тролове.Шиф подчерта, че \"Фейсбук\" работи с Конгреса да се гарантира, че информацията ще стане публична, пояснявайки, че комисията ще продължи да работи с технологичните компании за допълнително разкриване на съдържание и реклами.Повечето манипулативни реклами са за теми като миграцията, ЛГТБ общността, правата да се притежава оръжие и други. Някои подкрепят Доналд Тръмп и Бърни Сандърс.Комисията публикува само част от рекламите на руската Агенцията за изследване на интернет през миналата година, а сега представи всички реклами, които датират от началото на 2015 г. до средата на 2017 г., но не включват 80 000 съобщения, които агенцията е споделила.Публикуваната информация можете да разгледате ", "date": "2018.05.10", "title": "Конгресът на САЩ разкри хиляди манипулативни руски публикации във “Фейсбук”"}
{"url": "https://news.bg/energy/ochakva-ni-nedostig-na-elektroenergiya-i-rast-na-tsenite-spored-mezhdunarodni-eksperti.html", "text": "Сериозен недостиг на електроенергия и значителен ръст на цените на тока в страните от Югоизточна Европа прогнозират експертите от New Nuclear Watch Institute (NNWI). Това е записано в доклад \"Електроенергийният пазар на Югоизточна Европа: Влияние на новите тенденции и политики\".Авторите прогнозират, че без увеличаване на производствени мощности, извън това, което в момента е планирано и отразено в EURS16 и прогнозите на БАН, през 2027 г. енергийният пазар на Югоизточна Европа рискува да се сблъска с дефицит между 35 и 150 тераватчаса на година.Експертите твърдят, че това би довело и до ръст на цените на електроенергията с 30% - до нива от 160-170 евро за мегаватчас. Причина за това е изпълнението на изискванията на политиката на Европейския съюз за намаляване на парниковите газове с 40% до 2030 г. и забавяне на повишаването на глобалната температура до 2 градуса в сравнение с прединдустриалните стойности. Част от тези дейности включват отказа от използване на изкопаеми горива в транспорта и енергетиката, включително закриване на въглищни централи до 2030 г.Докладът на NNWI представя оценка на въздействието на новите направления на европейската политика и линии на развитие, които се формираха в последните години. Електроенергийният пазар в Югоизточна Европа е по-нестабилен от това, което показват настоящите прогнози. Вероятността за влияние на външни фактори се подценява, като по този начин се поставя на риск устойчивостта на бъдещата енергийна система.\"Югоизточна Европа е изправена пред предизвикателството за неизбежен отказ от изкопаеми горива, като в същото време запази сигурността на енергийните си доставки. По наше виждане, атомната енергия е важна част от това решение\", заяви Тим Йео, председател на NNWI, който е бивш министър на околната среда на Великобритания и бивш председател на Специалния комитет по енергетика и изменение на климата от 2010 г. до 2015 г.По думите на Йео, има риск за сигурността на електроенергийните доставки в страни като България, Албания, Босна и Херцеговина, Косово, Гърция, Унгария, Македония, Румъния и Сърбия.Рискът идва от увеличаването на търсенето на електроенергия, включващо бързото разпространение на електрически автомобили и широкото използване на технологиите за обработка на данни (т.нар. копаене на криптовалути), които изискват голямо електропотребление. Към тези рискове се добавя и ускореното въвеждане на по-строги изисквания за опазване на климата и околната среда, представляват значителен риск В средносрочна перспектива значението на тези фактори само ще се увеличава и ще доведе до сериозен дефицит на електроенергия в региона. За удовлетворяване на търсенето е необходимо въвеждането на нови мощности, заяви Йео.Изграждането на нови безвъглеродни базови мощности, преди всичко АЕЦ, е рационално енергийно решение за региона. Развитието на атомната енергетика ще осигури на страните от Югоизточна Европа стабилен и непрекъснат източник на енергия и ще даде възможност да бъдат изпълнени задълженията по намаляване на CO2.\"Ако правителствата не успеят да увеличат производствените мощности, към 2030 г. Югоизточна Европа може да стане нетен вносител на електричество. В резултат ще бъде нарушена регионалната енергийна сигурност, а домакинствата и бизнесът ще трябва да плащат по-високи цени за електроенергия\", сподели и експертът по енергийна политика Славчо Нейков.Нейков добави, че подобно развитие би довело до забавяне и дори до затрудняване на икономическото и социално развитие на региона.Всяка страна има право да определя своя енергиен микс. България поддържа отношения със страните в Югоизточна Европа, някои от които не са членове на ЕС. Хубавото е, че тези, които не са членове на ЕС, имат ангажимент да изпълняват приоритетите. Можем да говорим за регионален енергиен пазар.Националните пазари са малки, за това трябва да се търси регионалният подход, особено при развитие на стратегически мощности.Има нужда от актуализация на енергийната стратегия. Страната ни трябва да търси гаранция за енергийната сигурност. Важна и болна тема е темата за нови мощности, включително и това че в рамките на ЕС се прилагат по-строги правила за опазване на климата. Изграждането на нови мощности е времеемък процес, обясни Нейков.Идеята за регионален подход при изграждане на АЕЦ Белене не е нова. Новото е разширяването броя на страните и темата за финансирането. Търсенето на европейско финансиране може да има конкретен обхват, смята експертът.Според Нейков едва ли могат да бъдат осигурени обществените средства за проект като АЕЦ \"Белене\" на база европейско финансиране. Националното участие ще бъде много важно. \"Не трябва и да се спекулира много - когато се обяви цена от 10-11 милиарда евро, много хора си мислят, че тези пари трябва да са налични \"в торбата\", за да започне строежът, което не е вярно. Това е процес, който трае години. Една такава сума е относително лесно обезпечима, стига, разбира се, да има достатъчно икономически анализи, които обосновават необходимостта от проекта. Мисля, че такива анализи вече има\", каза Нейков.Дискусията се пренесе от неправителствения сектор на ниво държавни институции, където трябва да бъде. Трябва да се търси дългосрочната визия. Цялата дейност да е свързана с основното изискване - опазване на климата, нисковъглеродна икономика. Ядрената енергия не противоречи на развитието на възобновяемата енергия, смята Славчо Нейков.Решенията за развитие на нови енергийни мощности трябва да бъдат взети в близките 2-3 години, за да може до 2025-2030 г. да се обезпечи търсенето, смятат експерти. Изграждането на нова АЕЦ е продължителен процес, а енергийният дефицит в региона се очаква в следващите десет години. Ясният път за действие е ангажирането - политическо и финансово - с разширяването на нисковъглеродните базови мощности в региона, категорични са експертите от NNWI.Това означава, че правителствата на страните от Югоизточна Европа трябва сериозно да обмислят своите енергийни стратегии и техните бъдещи политики трябва да включват ядрени мощности, заедно с възобновяеми енергийни източници, за да отговарят на целите на Европейския съюз.", "date": "2018.05.10", "title": "Очаква ни недостиг на електроенергия и ръст на цените, според международни експерти"}
{"url": "https://news.bg/world/malayziya-s-nay-vazrastniya-premier-v-sveta.html", "text": "Махатхир Мохамад положи клетва като седмия премиер на Малайзия след зашеметяваща победа на опозицията срещу управляващата коалиция, която ръководи югоизточната азиатска държава през последните шест десетилетия, съобщава \"Ройтерс\".Тъй като страната е конституционна монархия, султан Мухамад V организира церемонията по полагане на клетва в двореца малко преди 22,00 часа местно време, която се предаваше на живо по телевизията.Така 92-годишният Махатхир Мохамад се превръща в най-възрастния демократично избран лидер в света.Стотици граждани се събраха по улицата, водеща към двореца, развявайки флагове.По-рано в съобщение дворецът опроверга информация, че отлага церемонията по полагане на клетва. Избирането на Мохамад за премиер на Малайзия беше под съмнение, след като основният му съперник Наджиб Разак отказа да приеме изборната загуба и се твърдеше, че е предложил на кандидати от опозицията 6 милиона долара да не подкрепят 92-годишния.Воденият от Мохамад алианс от четири партии победи управляващата коалиция Барисан Насионал на Разак, която за първи път губи избори.Разак се съмняваше, че 92-годишният може да поеме управлението, тъй като нито една партия не получи мнозинство в 222-местния парламент.Официалните резултати показват, че коалицията на Мохамад спечели 121 места, но тя официално не е регистрирана като алианс.Барисан Насионал спечели 79 места в сравнение със 133 на изборите през 2013 г.Махатхир е в политиката повече от 70 г., като от 1981 до 2003 г. е премиер на Малайзия.", "date": "2018.05.10", "title": "Малайзия с най-възрастния премиер в света"}
{"url": "https://news.bg/society/kitay-razreshi-dva-nepalski-vertoleta-da-izdirvat-alpinista-ni-boyan-petrov.html", "text": "Китай разреши два непалски вертолета да издирват алпиниста ни Боян Петров. Българското посолство в Пекин е получило разрешение за полет на хеликоптери, които да се включат в спасителната акция на Боян Петров, съобщиха от МВнР.Китайската страна е дала разрешение за използването на два непалски хеликоптера на компания Simrik Air Pvt. Ltd. Те ще се включат в спасителните действия по издирването на алпиниста Боян Петров. Разрешителното влиза в сила от днес 10 май и е валидно до 13 май 2018 г.Решението е в резултат на усилията българските дипломатически мисии в Пекин и Делхи, които съдействаха за осигуряването на цялата необходима информация и документация за осигуряването на разрешението. Междувременно Бхола Тхапа, почетният консул на Република България в Катманду, Непал, потвърди, че пилотите на авиокомпания Simrik Air вече разполагат и с необходимите им китайски визи.В следствие на постъпките от страна на дипломатическата ни мисия в Пекин, китайската страна е поела ангажимент да изпрати гранични служители, които ще чакат двата хеликоптера при пристигането им на тяхна територия. Така няма да се налага екипажите да летят до странични гранични пунктове, на които единствено има паспортен контрол.", "date": "2018.05.10", "title": "Китай разреши два непалски вертолета да издирват алпиниста ни Боян Петров"}
{"url": "https://news.bg/regions/reka-erma-v-rayona-na-tran-e-zamarsena.html", "text": "От дни река Ерма в района на Трън е силно замърсена. Нейните води са в обезпокояващ цвят, който може да доведе до натравяния на животни и зарази сред местните жители, пишат в отворено писмо до енергийния министър Нено Димов от \"Зелени инициативи\".От сдружение \"Зелени инициативи\" настояват екоминистърът да разпореди проверка за причините за замърсяването на река Ерма.\"Надяваме се нарушителите за изливането на опасни вещества да бъдат наказани най-строго според законовите изисквания\", допълват от екоинициативата.", "date": "2018.05.10", "title": "Река Ерма в района на Трън е замърсена"}
{"url": "https://news.bg/health/ima-nachin-da-se-pomogne-na-bolnitsata-vav-vratsa-uveryava-kiril-ananiev.html", "text": "Намерен е вариант за подпомагане дейността на болницата във Враца, съобщиха от Здравното министерство. Има готовност да се осигурят консумативи, медикаменти и медицински екипи от други лечебни заведения на територията на областта и на София.\"Запознат съм със състоянието на врачанската болница, както с финансовия, така и с кадровия проблем. Днес проведохме разговори с кредиторите на лечебното заведение, утре продължаваме. Правим всичко възможно, за да се създаде спокойствие сред медицинския персонал и гражданите да не бъдат лишени от грижи\", заяви министър Кирил Ананиев след заседание на Комисията по здравеопазване в парламента.В момента се провежда обществена поръчка за закупуване на ангиограф, за да се възстанови инвазивната кардиология в МБАЛ-Враца, заяви министърът.Днес в Министерството на здравеопазването беше проведена среща с изпълнителните директори на МБАЛ \"Христо Ботев\" Враца и МБАЛ \"Проф. д-р Параскев Стоянов\" Ловеч. В момента се подготвят документите за сключване на рамковите договори за 2018 г. за лечебните заведения.Относно проекта на Национална здравна карта, който по-рано беше поставен на обсъждане в здравната комисия, Ананиев заяви, че през 2017 г. българските граждани са лекувани на близо 25 хил. болнични легла. Това е при 100% използваемост. Общият брой на леглата за болнично лечение на територията на страната е около 39 хил., т.е. през 2017 г. усвояемостта е 64%.В проекта на Национална здравна карта ние взимаме 100% от лекуваното през 2017 г. и осигуряваме над 8100 резервни легла. Това означава, че в никакъв случай не може да се говори за намаляване правата на хората\".Това посочи здравният министър, като уточни, че с НЗОК не се съкращават легла, отделения, болници, а броят на леглата служи единствено като инструмент за балансиране бюджета на НЗОК спрямо потребностите на населението от здравни грижи по области. Чрез броя на леглата ще могат да бъдат засичани свръххоспитализациите и порочните практики няколко пациента да бъдат отчитани по едно и също време на едно легло, а оттук и НЗОК да извършва необходимите проверки.", "date": "2018.05.10", "title": "Има начин да се помогне на болницата във Враца, уверява Кирил Ананиев"}
{"url": "https://news.bg/world/v-shveytsariya-evtanaziraha-104-godishniya-avstraliets.html", "text": "104-годишният австралийски учен, който пътува до Швейцария, за да сложи край на живота си, е евтаназиран, съобщиха от фондацията, която му е помогнала да умре, информира АФП.Дейвид Гудол, който летя до Швейцария, тъй като евтаназията е забранена в Австралия, нямаше терминално заболяване, но твърдеше, че качеството му на живот значително се е влошило и заради това е пожелал да сложи край на живота си.Вчера австралиецът даде пресконференция в Базел. Той заяви, че либералните закони в европейската държава му позволяват законно да се самоубие.Швейцария узакони евтаназията още през 40-те години на миналия век. През 2002 г. Холандия узакони евтаназирането на пациенти с нелечими заболявания.В много държави евтаназията е забранена, включително и в Австралия, макар че щатът Виктория прокара законодателство през ноември 2017 г., което позволява евтаназия. Законодателството влиза в сила от юни 2019 г.", "date": "2018.05.10", "title": "В Швейцария евтаназираха 104-годишния австралиец"}
{"url": "https://news.bg/int-politics/merkel-obyavi-eskalatsiyata-v-blizkiya-iztok-kato-vapros-na-voyna-i-mir.html", "text": "Последната ескалация на враждебните действия в Близкия изток, в която са замесени Иран и Израел, е въпрос на \"война и мир\" за региона. Това предупреди германският канцлер Ангела Меркел, цитирана от \"Франс прес\".\"Ескалацията от последните часове ни показва, че действително става въпрос за война и мир\", подчерта тя.По-рано Берлин обвини Иран в \"провокация\", след като израелски позиции бяха цел на иранско ракетно нападение в окупираните Голански възвишения.\"Тези нападения са сериозна провокация, която категорично осъждаме. Както винаги сме подчертавали, Израел има право на самоотбрана\", посочи говорителят на германското външно министерство в изявление след твърденията, че ирански сили в Сирия са изстреляли десетки ракети по позиции на израелската армия в района.Говорителят добави обаче, че \"от решаващо значение е да няма по-нататъшна ескалация\". За тази цел трябва да се намери \"устойчиво политическо решение\" за прекратяване на конфликта в Сирия, за да се \"сложи край на страданието на сирийския народ, но също така да не се застрашава допълнително стабилността в целия регион\".Израелската армия обяви по-рано днес, че иранските сили в Сирия са изстреляли около 20 ракети по позиции на израелската армия в Голанските възвишения през нощта.", "date": "2018.05.10", "title": "Меркел обяви ескалацията в Близкия изток като въпрос на \"война и мир\""}
{"url": "https://news.bg/education/darzhavata-poema-komandirovane-na-uchiteli-v-balgarskite-nedelni-uchilishta.html", "text": "Държавата поема командироването на преподавателите по български език в българските неделни училища. Това обяви министърът на образованието и науката Красимир Вълчев.От Министерството на образованието и науката са публикували проект на постановление за назначаване на преподаватели по български език и литература в чуждестранните висши училища и вторият акт за българските неделни училища. В него се създава възможност да се командироват учители.Такива учители се командироват в момента само в двете държавни български училища - Прага и Братислава. Това е допълнителна възможност да бъдат задържани определен брой неделни училища, тъй като често всяко неделно училище се крепи на един или двама преподаватели. При напускането им от съответния град, училището е принудено да затвори, стана ясно от думите на Вълчев.Ще бъде уреден трудово-правният статут на учителите. Командироването ще става по два начина - при осигурено финансиране от страна на приемащата страна, другата възможност е преподавателите по български език да бъдат командировани като извънщатни служители на министерството. Към момента имаме 34 преподаватели в така наречените ректорати по български език в 16 държави в Европа и Азия. Целта на този акт е за разширяването на тази политика по българистика.През тази година се навършват 10 години от началото на програмата, свързана с обучението по български език за българските неделни училища. Националната програма \"Роден език и култура зад граница\", започнала преди десет години с 800 хиляди лева бюджет са финансирани 54 училища.\"Това са училища, създадени от самоорганизиралите се български общности в чужбина\", коментира просветният министър. По думите му през последните две години имаме 22% увеличение на училищата, 25% увеличение на средствата - 32% - увеличение на учениците, които са включени.В момента държавата подкрепя 333 училища по реда на националната програма, 208 са неделните училища.Програмата \"Роден език и култура зад граница\" се реализира на 6 континента, в 42 държави, включените деца са 28 хиляди. За целия период с обучение по български език са обхванати над 50 хиляди деца.Нов нормативен акт, подготвян в съответствие със Закона за училищното и предучилищното образование се предвижда разработването на дистанционно електронно обучение. Регламентира се и нейното финансиране. Регламентира се и допълнителен финансов пакет за дейности, свързани със съхраняването на националната култура.Много от тези неделни училища се крепят на един или двама учители. Затова се предвижда командироване на преподаватели в българските неделни училища.В Софийския университет е сертифициран Департамента за езиково обучение. Неговите сертифакати са междунородно признати. Споразумение със Софийския университет гарантира езиковите компетентности на учениците в българските неделни училища да се сертифицират от Департамента към Софийския университет.Днес този сертификат е признат в шест американски щата. Министър Вълчев коментира, че едно такова сертифициране осигурява обратен интегритет в системата на българското образование, издига статута на българския език. Предложени са и промени за прием на студентите в държавните висши училища, така че изпитът за този сертификат да може да участва като балообразуваща оценка за учениците, които са се обучавали в българските училища зад граница.Министър Вълчев коментира още, че цялата тази политика за българските училища зад граница понякога е невидима. Утре тази невидима България ще стане видима, когато ученици от 120 български неделни училища от 25 държави ще се включат в инициативата: \"Розите на България\", допълни той.Над 1200 училища в България ще се включат в инициативата.Министър Вълчев уточни, че от МОН подкрепят петицията за признаване на българския език като матуритетен, която бе внесена в ЕП на Асоциацията на българските училища в чужбина.", "date": "2018.05.10", "title": "Държавата поема командироване на учители в българските неделни училища"}
{"url": "https://news.bg/world/iran-otricha-da-e-izstrelval-raketi-po-izrael.html", "text": "Иран отрича да е изстрелвал ракети по Израел, пише \"Таймс оф Израел\".Високопоставен ирански политик заяви, че страната му не стои зад изстреляните от Сирия ракети по израелската територия, което предизвика ответен отговор на Израел. Тел Авив обяви, че е бомбардирал дузина ирански цели в арабската държава.Заместник-председателят на Върховния съвет за национална сигурност на Иран Абу Фадл Хасан ал Байджи подчерта, че \"Иран няма нищо общо с изстреляните вчера ракети срещу врага\", информира телевизия \"Ал Манар\", свързана с подкрепяната от Техеран ливанска групировка \"Хизбула\".Междувременно в необичаен ход Бахрейн подкрепи израелските удари по ирански сили.Външният министър на монархията заяви, че всички държави в региона, включително и Израел, си запазват правото да отговорят на иранската агресия.", "date": "2018.05.10", "title": "Иран отрича да е изстрелвал ракети по Израел"}
{"url": "https://news.bg/politics/kandidat-voenni-otpadat-na-psihotestovete-na-armiyata.html", "text": "Недостигът на военни се топи, кандидат-военни отпадат на психотестовете на армията. Това стана ясно от отговора на военния министър Красимир Каракачанов в ресорната комисия. Повод стана изказване на президента Румен Радев, че в рамките на година армията е намаляла с 1000 души.Министърът посочи, че заедно с пенсионираните и отказалите се от военна служба напусналите армията през 2017 са 887. Тази година са около 250. 30 милион лева има МО за нови кадри - поне 1500 бройки. Обявени са конкурси за над 600 места. 500 нови военни предстои да бъдат назначени.Въпреки изнесените данни от МО отчитат стабилизация в офицерските длъжности. Има и намаление на некомплекта за сержанти. Военното ведомство очаква до 2020 да се обърне тенденцията при офицерските длъжности.Мерките, предприети от министър Каракачанов, давали резултат. Според него малко над 3000 войници са ни нужни. Към края на годината той очаква тези цифри драстична да се променят. Стана ясно, че масово кандидат-военните отпадали на психотестовете. Затова и министърът обмисля промени в подбора.МО отделило средства за реклама на военната професия. Освен това подборът за военни бил прекалено дълъг-около 6 месеца. По време на конкурсите част от кандидатите се отказвали заради проточващата се процедура.", "date": "2018.05.10", "title": "Кандидат-военни отпадат на психотестовете на армията"}
{"url": "https://news.bg/int-politics/atakata-na-izrael-pokazvala-nachaloto-na-nov-etap-v-konfrontatsiyata-sas-siriya.html", "text": "Сирийското външно министерство обяви, че последният ход на Израел към \"пряка конфронтация ... показва началото на нова фаза срещу\" Дамаск, съобщава \"Ройтерс\".\"Това агресивно поведение на ционистката държава (Израел) ... ще доведе само до увеличаване на напрежението в региона\", изтъква представител на сирийското външно министерство, цитиран от държавната новинарска агенция САНА.Израел обяви, че е ударил военна инфраструктура на Иран в Сирия, след като иранските сили изстреляха за пръв път ракети по израелски позиции в пограничните Голански възвишения, които са окупирани от Израел.", "date": "2018.05.10", "title": "Атаката на Израел показвала началото на нов етап в конфронтацията със Сирия"}
{"url": "https://news.bg/politics/kitay-potvardi-interesa-si-kam-proekta-belene.html", "text": "От Китайската Национална Ядрена Корпорация (CNNC) потвърдиха инвестиционния си интерес към проекта АЕЦ \"Белене\". Това стана ясно по време на провела се днес среща на вицепремиера Томислав Дончев и енергийния министър Теменужка Петкова с представители на компанията.Българските политици и енергийни експерти подчертаха, че евентуалната реализация на проекта ще бъде след конкурс за избор на стратегически инвеститор.\"Няма да бъдат предоставяни държавни гаранции по проекта или сключвани дългосрочни договори за изкупуване на произведената електроенергия\", заяви вицепремиерът Дончев.По време на срещата бе заявено, че доставеното от Атомстройекспорт оборудване се съхранява съгласно инструкциите на заводите-производители.Работна група в Министерството на енергетика анализира възможните варианти за използване на наличното за проекта \"Белене\" оборудване по най-добрия начин. Това е в изпълнение на решение на Народното събрание от март тази година, обясни министър Петкова.Представителите на CNNC потвърдиха намерението си да участват при евентуалното провеждане на процедура за избор на инвеститор във връзка с проекта \"Белене\".Припомняме, на 5 март 2018 г. по време на разговор между премиера Бойко Борисов и президента на Русия Владимир Путин стана ясно че \". Тогава президентът Путин поздрави премиера Бойко Борисов по случай националния празник на България.През 2017 г. Българската академия на науките направи анализ на проект за АЕЦ \"Белене\". Този проект е финансово нежизнеспособен според експертизата на БАН. През пролетта на 2017 г. правителството възложи на учените да направят анализ на ситуацията, след като България бе осъдена да плати и приеме оборудването за централата, поръчано преди години.От  на готовия доклад и го предоставиха на възложителя - Българският енергиен холдинг (БЕХ). В анализа бяха разгледани различни сценарии - от силно песимистичен до умерено оптимистичен, като е използван математико-икономичен модел.Проектът за изграждане на , според доклада за проекта, изготвен от учени от БАН и енергийни експерти.", "date": "2018.05.10", "title": "Китай потвърди интереса си към проекта „Белене“ "}
{"url": "https://news.bg/crime/ot-demokratichna-balgariya-solidarni-s-prevozvachite.html", "text": "От политическото обединение \"Демократична България\" излязоха с официална декларация относно темата за българските превозвачи. Те са абсолютно солидарни с проблемите на превозвачите.От обединението пишат, че безусловно подкрепят основните принципи на европейската интеграция като свободен пазар и конкуренция на предлагането на стоки и услуги. Според тях обаче под благовидната маска на мерки за \"повече сигурност\" и срещу \"социалния дъмпинг\" през 2017 г. Европейската комисия предложи т. нар. пакет \"Европа в движение\", който до края на този месец трябва да бъде гласуван от Европейския парламент. Документите, засегнати от измененията, се оказват ключови за, транспортния бранш и трудовата мобилност в Евросъюза, изтъкват от формацията.Според политическото обединение тези директиви представляват нетарифни ограничения и са насочени към ликвидиране конкурентоспособността на източноевропейските превозвачи.В официалната позиция на \"Демократична България\" се изтъква, че всички тези промени ще доведат до повече разходи за българския бизнес.Готвеният удар по нормативен път урежда мерки като задължително връщане на шофьорите до България след всеки 2 или 3 седмици, прекарани на курс в ЕС, почивки - задължително в хотел или мотел, както и изплащане на командировъчни спрямо местното законодателство. Според политичексото обединение всички тези мерки обаче ангажират българските превозвачи с много по-големи разходи. От \"Демократична България\" изтъкват, че това поставя няколко хиляди родни фирми в групата на застрашените, а към момента секторът осигурява над 210 000 работни места за български граждани и осигурява над 7% от заетостта в страната.Осен увеличаване на разходите от политическото обединение смятат, че новите мерки ще доведат до по-голяма административна тежест. В допълнение към вече съществуващите, предложените изменения, залагат още повече бюрократщина, смятат от \"Демократична България\".По тяхно мнение позицията на министър Московски е конюнктурна и популистка, а единният пазар е застрашен със съдействието на българското правителство, смятат те.\"Демократична България\" се солидаризира с българските превозвачи на товари и се обявява против обсъжданите изменения. Тревогите им идват от позицията на българското правителство по отношение на пътническия транспорт, който също е част от пакета \"Европа в движение\". От Демократична България недоумяват заявяваните от министър Московски протекционистки мерки, които, според тях, по своята назадничавост не се отличават от западноевропейските предложения относно товарните превози.", "date": "2018.05.10", "title": "От \"Демократична България\" солидарни с превозвачите"}
{"url": "https://news.bg/world/v-italiya-provezhdat-antiteroristichna-operatsiya.html", "text": "Италианските власти провеждат мащабна антитерористична операция в страната по издирването на 14 заподозрени за връзки с мрежа, която подкрепя терористите от ДАЕШ (\"Ислямска държава\") в Сирия, съобщават световни агенции.Издадени са заповеди за задържането на 14 души.Не е ясно към момента колко души са арестувани.Клетката в Бреша е от 10 сирийци. Тя е заподозряна във финансови злоупотреби в няколко европейски държави, включително Швеция, Италия, Унгария и Турция.Двама от тях са обвинени във финансиране на тероризъм.Клетката в Сардиния включва четирима екстремисти от сирийски и марокански произход. Те са обвинени, че подкрепят \"Фронта ал Нусра\" в Сирия, а също така във финансиране на тероризъм.През последните няколко години Италия разби няколко подобни клетки, които са предоставяли финансова и логистична помощ на терористични организации, а също така са вербували хора.", "date": "2018.05.10", "title": "В Италия провеждат антитерористична операция"}
{"url": "https://news.bg/politics/radev-udostoi-s-visshi-darzhavni-otlichiya-petima-ucheni.html", "text": "На официална церемония в Гербовата зала на президентството държавният глава Румен Радев удостои с висши държавни отличия петима учени със заслуги в областта на медицината, образованието и културата.В словото си държавният глава Румен Радев заяви, че трябва да ценим и да уважаваме всички проявени и ярки личности. \"Вие допринасяте за благоденствието върху цялото общество\", каза в речта си президентът и похвали медиците, че те са живият пример за всички нас, който да обединява и канализира нашата енергия.С орден \"Стара планина - първа степен\" е награден акад. проф. д-р Петър Червеняков, за постижения в областта на гръдната и сърдечно-съдовата хирургия.Проф. д-р Темелко Темелков и проф. д-р Радослав Гайдарски бяха отличени с орден \"Св. св. Кирил и Методий\" - огърлие, за значимия им и съществен принос в областта на медицинската наука в България.Проф. д-р Радослав Гайдарски коментира, че трябва да се създадат по-големи връзки и по-голямо взаимодействие със западните страни, за да може младите лекари да не напускат България. \"Въпреки нашата пенсионна възраст, ние все още участваме активно в операционните дейности\", каза още в словото си той.Държавният глава удостои проф. Николай Червенков с орден \"Св. св. Кирил и Методий\" първа степен, за големи заслуги в областта на историческата българистика и развитието на българската просвета и култура като цяло.За заслуги в областта на образованието и природните науки с орден \"Св. св. Кирил и Методий\" - огърлие, е награден и акад. Александър Петров.", "date": "2018.05.10", "title": "Радев удостои с висши държавни отличия петима учени"}
{"url": "https://news.bg/energy/ot-chez-obikalyat-s-mobilni-priemni-za-po-dobro-obsluzhvane-v-malkite-selishta.html", "text": "От дружеството за енергоснабдяване за Югозападна България ЧЕЗ откриват поредица от мобилни приемни в Западна България, съобщиха от енергоразпределителното дружество. Инициативата цели да подобри обслужването, като увеличи местата за предоставяне на услуги.Мобилните приемни са за битови и бизнес клиенти в Западна България. Те са с партньорската организация \"Изипей\", уточниха от компанията.В мобилните приемни клиентите на ЧЕЗ ще могат да правят справки, да получават информация и да задават въпроси, касаещи дейността на \"ЧЕЗ Електро България\" АД и \"ЧЕЗ Разпределение България\" АД.Потребителите ще имат възможност да се възползват от всички безплатни услуги на компаниите, сред които са актуализацията на данни, заявяване на електронна фактура, сключване на споразумение за дистанционно обслужване и други.Първата приемна ще се проведе на 31 май в град Летница, на 5 юни приемната ще бъде в град Кнежа, а на 3 юли в гр. Ябланица.Повече информация клиентите могат да получат на телефон 0700 10 010 или на имейли: klienti@cez-rp.bg по въпроси, касаещи дейността на \"ЧЕЗ Разпределение България\" АД и info@cezelectro.bg, по въпроси, касаещи дейността на \"ЧЕЗ Електро България\" АД.", "date": "2018.05.10", "title": "От ЧЕЗ обикалят с мобилни приемни за по-добро обслужване в малките селища"}
{"url": "https://news.bg/politics/dokladat-na-komisiyata-chez-otiva-v-plenarna-zala-s-osobeno-mnenie.html", "text": "С противоречиви чувства комисията за ЧЕЗ прие доклада си. Съжаление изпитваха от ДПС. Рамадан Аталай подчерта, че освен това депутатите от ДПС в комисията изпитвали и уважение към труда по доклада. За да влезе той в пленарна зала, от ДПС щели да го подпишат.Комисията по начало не беше сформирана с идеи, които да бъдат полезни за обществото, не спести критиките си Аталай. Според него самата комисия е неудачна. Очаквахме да не правим документ, който да бъде използван за други цели, подчерта депутатът.С особено мнение ще подкрепим доклада, включи се и герберът Димитър Лазаров. И управляващите щели да уважат труда на комисията. Иначе той не е съгласен, че трябва да се регламентират важни изменения на Закона за енергетиката за правомощията на КЕВР. Няма как с нормативни и подзаконови актове да правим тази регламентация, смята Лазаров.Идеята на Комисията за ЧЕЗ е да докажем, че България е парламентарна република, да няма съмнение, че има опити за криене на информация, и да защитим обществения интерес, обясни червеният депутат Таско Ерменков. Докладът трябва да се разгледа от пленарна зала.С документа депутатите задължават Министерски съвет за извърши задълбочен анализ на изпълнението на целите на правителството в приетата Стратегия за приватизация на електроразпределителните дружества в срок от 1 година. До края на годината Министерски съвет трябва да определи стратегическите обекти в сектор \"Енергетика\".Припомняме, срокът на временната комисия за сделката за ЧЕЗ, която бе сформирана по настояване на БСП, изтича. Във вторник тази седмица депутатите за първи път се опитаха да се разберат по доклада, но отложиха с два дни срока. Тогава Жельо Бойчев се оплака, че всъщност комисията не може да има правилни заключения заради липсата на информация, тъй като такава била отказана от страна на ЧЕЗ, купувача \"Инерком\" и Българската банка за възстановяване и развитие.Самият председател на комисията Жельо Бойчев днес коментира след приемането на доклада, че не е удовлетворен, тъй като \"не изпълнихме някои от големите очаквания, които имаше към комисията\" и основно да дадат отговор на въпроса - кой и с какви средства купува активите на ЧЕЗ в България.Комисията предлага на Министерски съвет да извърши цялостен анализ на изпълнението на целите, заложени в стратегията за приватизация на ЕРП.Комисията възлага на БНБ да предостави информация, относно финансовите ангажименти на български банки, свързани с тази сделка.\"Искаме да бъде направен и преглед на дейността на специалните служби в целия ход на сделката\", обясни народният представител.\"Без да знаем кой финансира сделката с ЧЕЗ, не можем да бъдем сигурни кой е купувачът\", категоричен бе Бойчев. Той заяви още, че не приема, че българските специални служби да нямат информация относно хода на сделката и кои са ангажираните лица.Припомняме, че след като на 22 февруари 2018 г. стана ясно, че чешката ЧЕЗ е одобрила , последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала Гинка Върбакова заяви, че  (КЕВР).  от шефа на Комисията Иван Иванов.От БСП  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.Междувременно  с изменения в Закона за енергетиката, с които се дава възможност на регулатора да проверява сделки като тази между ЧЕЗ и \"Инерком България\".Така Комисията за енергийно и водно регулиране ще може да поиска  дали сделката за продажбата на българските й активи е окончателно приключена или не. Според депутата от ГЕРБ Делян Добрев обаче .", "date": "2018.05.10", "title": "Докладът на комисията \"ЧЕЗ\" отива в пленарна зала с особено мнение"}
{"url": "https://news.bg/world/za-parvi-pat-turtsite-v-malta-sarbiya-i-moldova-shte-mogat-da-glasuvat-na-izborite-na-24-yuni.html", "text": "Турските граждани, пребиваващи в Малта, Сърбия и Молдова, за първи път ще могат да гласуват на избори в Турция, съобщава Анадолската агенция.Те ще могат да гласуват на предстоящите на 24 юни предсрочни парламентарни и президентски избори. Така общият брой на държавите, в които турски граждани могат да гласуват, достига 60.Гражданите на Турция в чужбина ще могат да гласуват в дипломатическите мисии на държавата от 7 до 19 юни. Общо 3 160 секции ще бъдат разположени в 123 дипломатически мисии за изборите.", "date": "2018.05.10", "title": "За първи път турците в Малта, Сърбия и Молдова ще могат да гласуват на изборите на 24 юни"}
{"url": "https://news.bg/world/usd400-mlrd-sa-neobhodimi-za-vazstanovyavaneto-na-siriya.html", "text": "Сирийският президент Башар Асад е на мнение, че са необходими 400 милиарда долара за възстановяването на страната след конфликта, но подчерта, че точната сума не е известна, тъй като някои райони все още са под контрола на терористи.\"\", обясни Асад в интервю за гръцкия вестник \"Катимерини\".През април президентът съобщи, че ще са нужни най-малко 10-15 г. за възстановяването на инфраструктурата на Сирия, подчертавайки, че руските компании ще са с приоритет. В същото време Китай също има интерес.Запитан за потенциална среща с президента на САЩ Доналд Тръмп, държавният глава на арабската държава отговори, че не смята, че Дамаск може да постигне компромис с настоящата администрация на Щатите.", "date": "2018.05.10", "title": "$400 млрд. са необходими за възстановяването на Сирия"}
{"url": "https://news.bg/int-politics/turtsiya-ogranichava-izuchavaneto-na-frenski-ezik-i-kultura-v-universitetite-si.html", "text": "Турция преустанови отварянето на департаменти за френски изследвания в университетите си. Това обяви високопоставен представител на турската образователна система в разгара на разрастващ се скандал с Франция заради призив на известни френски личности да бъдат премахнати някои пасажи от Корана, съобщава \"Ройтерс\".Служителят на Съвета за висше образование коментира, че турските университети няма да отварят каквито и да е нови френски департаменти и че 16-те съществуващи департамента без записани студенти няма да могат да приемат нови студенти.На 19-те департамента, в които понастоящем следват студенти, ще им бъде позволено да приемат нови студенти и да продължат академичната година нормално.Ходът с налагането на ограничения на френските департаменти е част от \"реципрочност\" на отношенията с Франция, изтъкна служителят на Съвета за висше образование, добавяйки, че нямало бакалавърски програми, предлагащи изучаване на турска литература във Франция.Отношенията между Анкара и Париж, които са вече напрегнати заради различията за Сирия, се обтегнаха допълнително след публикуването на отворено писмо във Франция, в което 300 известни личности призоваха да бъдат премахнати определени стихове от Корана.Подписалите се, сред които са бившият френски президент Никола Саркози, актьорът Жерар Депардийо и певецът Шарл Азнавур, изтъкват, че стиховете \"разпространяват насилствени и антисемитски идеи\". Това предизвика остър отговор от страна на турския президент Реджеп Тайип Ердоган и министри от неговата управляваща ислямистка Партия на справедливостта и развитието.\"Работа ли ви е да правите такива коментари? Разглеждаме това само и единствено като отражение на невежеството ви. Не се различаване от ДАЕШ (\"Ислямска държава\")... Независимо колко нападате това, което е свещено за нас, ние няма да сторим същото. Ние не сме толкова жалки\", подчерта Ердоган.Франция е един от най-гласовитите критици на военната операция на Турция в Северна Сирия срещу \"Отрядите за защита на народа\" на сирийските кюрди, които Турция смята за терористична организация.", "date": "2018.05.10", "title": "Турция ограничава изучаването на френски език и култура в университетите си"}
{"url": "https://news.bg/society/dazd-tarsi-roditelite-na-detsata-ultrasi.html", "text": "Държавната агенция за закрила на детето - ДАЗД ще извърши проверка на случая с децата на футболната среща Левски - Славия за Купата на България.Сигнализират и останалите институции - Български футболен съюз и полицията. ДАЗД ще провери как са допуснати тези момчета в този вид на пистата по време на футболен мач и дали са придружавани от родители.В публичното пространство и в социалните мрежи се разпространява кадър с две момчета на видима възраст под 10 години, голи до кръста, които стоят на пистата на стадион \"Васил Левски\". Надписите по телата им гласят Levski hooligan, ACAB (абревиатура на All Cops Are Bastards - всички ченгета са гадняри), SW 1999 (Sofia West - на най-влиятелната фракция в агитката на \"Левски\" - \"София Запад\").Моментът на снимката улавя едното момче с победоносно вдигнати ръце, а другото, изглежда, прави нацистки поздрав.", "date": "2018.05.10", "title": "ДАЗД търси родителите на децата ултраси"}
{"url": "https://news.bg/world/sprete-se-prizova-makron-izrael-i-iran.html", "text": "Президентът на Франция Еманюел Макрон призова за намаляване на напрежението в Близкия изток, след като Израел и Иран влязоха във военен сблъсък в Сирия, информира \"Ройтерс\".Техеран изстреля ракети от Сирия към Голанските възвишения. Израел отговори, нападайки сирийски бази.\"\", се казва в съобщение на Елисейския дворец.Допълва се, че Макрон ще обсъди ситуацията в Близкия изток на среща с германския канцлер Ангела Меркел по-късно днес.", "date": "2018.05.10", "title": "Спрете се, призова Макрон Израел и Иран"}
{"url": "https://news.bg/int-politics/izrael-udaril-v-siriya-s-28-iztrebitelya-i-nad-60-raketi.html", "text": "Израел предприе масирано нападение през нощта срещу цели в Сирия в отговор на ракетна атака на Иран по израелски военни обекти в окупираните Голански възвишения.Според ливанската телевизия \"Ал Маядин\", която отразява събитията в полза на режима на сирийския президент Башар Асад, \"Хизбула\" и техните съюзници, 28 израелски изтребителя F-15 и F-16 са участвали в удара, изстрелвайки повече от 60 ракети.Руското военно министерство твърди, че Сирия е свалила повече от половината израелски ракети, изстреляни при ударите.Освен въздушните удари израелските сили са изстреляли 10 ракети земя-земя по сирийска територия. Според руснаците атаката на Израел е била насочена към \"местата, където ирански въоръжени звена са били разположени, както и по позиции на ПВО на сирийската армия южно от Дамаск и в южната част на Сирия\".Военният министър на Израел Авигдор Либерман отбеляза, че тази сутрин Израел е ударил \"цялата иранска инфраструктура в Сирия\". Либерман допълни, че Израел не търсел ескалация, но предупреди, че няма да позволи на Иран да превърне Сирия в \"предна база\" срещу Израел.Източник от израелските сили за сигурност е посочил пред израелски медии, че нападението е било най-голямото, извършвано от Израел след подписването на споразумение за изтегляне със Сирия през май 1974 г. Израелските военни са предупредили Сирия да не отговаря на неговата атака.Според Израел иранската милиция \"Ал Кудс\" (подразделение на Революционната гвардия на Иран) е изстреляла 20 ракети по израелски позиции в Голанските възвишения през нощта, след което израелските въоръжени сили са извършили ответен удар, атакувайки \"десетки военни цели, принадлежащи на иранската милиция \"Ал Кудс\" на сирийска територия\". Израелските военни уточниха, че 4 ракети са били прихванати от \"Железен купол\" (противоракетната система на еврейската държава), а останалите били избухнали още на сирийска територия.Израелските военни обявиха, че това е бил най-сериозният военен удар в съседна Сирия от десетилетия насам. Израел предварително е информирал Русия за ударите. От своя страна САЩ обявиха, че подкрепят правото на Израел да се отбранява.Отбелязва се, че при ударите на Израел са загинали 23-ма \"екстремисти\", 18 от които били чужденци. ", "date": "2018.05.10", "title": "Израел ударил в Сирия с 28 изтребителя и над 60 ракети"}
{"url": "https://news.bg/world/kim-chen-un-istoricheskata-sreshta-s-tramp-shte-izgradi-dobro-badeshte.html", "text": "Лидерът на КНДР Ким Чен-ун заяви, че предстоящата среща с президента на САЩ Доналд Тръмп ще бъде \"отлична първа стъпка\" към подобряване на ситуацията на Корейския полуостров, информира KCNA.По време на срещата си с държавния секретар на САЩ Майк Помпео в Пхенян в сряда Ким отбеляза, че \"историческата среща\" с Тръмп ще \"изгради добро бъдеще\".Помпео беше на визита в севернокорейската столица, за да съгласува с Пхенян датата и мястото на подготвяната среща между двамата лидери, която се очаква да се проведе в края на май или началото на юни.", "date": "2018.05.10", "title": "Ким Чен-ун: Историческата среща с Тръмп ще изгради добро бъдеще"}
{"url": "https://news.bg/health/vtori-vot-na-nedoverie-za-zheni-nacheva-iskat-ot-patsientska-organizatsiya.html", "text": "Втори вот на недоверие към зам.-здравния министър Жени Начева искат от пациентски организации \"Заедно с теб\", съобщиха от организацията. Причината за вота е решението да се доплащат животоспасяващи медицински изделия, както и липса на диалог на ведомството с пациентските организации.От пациентската организация очакват официален отговор от институциите вярно ли е твърдението на бившия подуправител на НЗОК д-р Димитър Петров, че Начева е подправила някои цени на медицински изделия. Фашификацията е в документите, които е издала Комисията на НЗОК. Пациентите са изключително разтревожени от така създаденото напрежение, пишат в писмо до медиите от организацията.От пациентската организация цитират случая на Радост Теохарова, потърсила помощ за майка си. Нейната майка се нуждаела от транскатетърно протезиране заради аортна стеноза. Жената имала и усложнения. Възрастната дама починала докато чака зам.-министъра на здравеопазването и председател на Надзорния съвет на НЗОК през септември 2017 г. да е готова с \"договаряне на следващата спецификация на медицинските изделия и с правилата\", пишат от организацията.Майката е диагностицирана през февруари. Тя е насочена за въпросната дейност с медицинското изделие. Според правилата на Здравната каса, семейството е трябвало да доплати от 1 април 10 000 лева.Тъй като сумата е непосилна за семейството, докато чакат разрешение на казуса, майката почива на 30 април, три дни преди рождения си ден.От пациентската организация обясняват мотивите си за втори вот на недоверие на г-жа Жени Начева като бягане от отговорност за доплащане на медицински изделия. Зам.-министърът е обмислял през есента, вместо да задейства нормативни промени за договаряне.Създава се напрежение у пациентите. Вместо да се грижат за здравето си, те искат да организират протести. Според нас е недопустимо, тъй като винаги сме били за диалог и постигане на компромиси, пишат от организацията.", "date": "2018.05.10", "title": "Втори вот на недоверие за Жени Начева искат от пациентска организация"}
{"url": "https://news.bg/regions/kmetat-na-lovech-zakleymi-napadenieto-na-svoya-zamestnik-kato-grubo-posegatelstvo.html", "text": "\"Извършеното нападение над нашия зам.-кмет е грубо посегателство с опит за убийство с оглед на нанесените поражения\", коментира на извънреден брифинг кметът на Община Ловеч Корнелия Маринова, нападението срещу своя заместник Цветан Георгиев.Според нея, органите на реда са реагирали мигновено, продължават следствените дейности и тя вярва, че те ще си свършат работата да открият и поръчителите, и изпълнителите.Зам.-кметът бе нападнат тази сутрин малко след 7.00 часа близо до входа на своето жилище. В момента е хоспитализиран с множество счупвания и тежки рани.\"За жалост някои хора говорят на примитивен език, на езика на насилието. За тях примитивността и дивашкото е водещо начало\", обяснява кметът на Ловеч.Случаят с Цветан Георгиев е точно такъв инцидент на примитивното насилие. \"Той е изключително отговорен общински служител и ние като екип с другите заместник-кметове заедно работим за ред и законност. Но очевидно когато си последователен в своите действия, ставаш неудобен за някои хора\", допълва Маринова.Във връзка с извършителите, тя коментира, че \"имаме нашите съмнения от кой сектор може да бъде атакуван Цветан Георгиев. Подали сме два сигнала до прокуратурата за нарушения в сектора на дърводобива, има отправени директни и индиректни, вербални заплахи от този сектор към зам.-кмета. За мен вероятността е на 90 процента, че нападението идва поради стриктно изпълнение на служебните задължения на г-н Георгиев.\"\"Ръководството на Община Ловеч е дало дума за спазване на закона, поели сме по пътя на законността и няма да се отклоняваме от него. Това искат и гражданите. Връщане назад няма. Ако някой смята, че така ще ни уплаши, дълбоко е сбъркал\", коментира кметът.", "date": "2018.05.10", "title": "Кметът на Ловеч заклейми нападението на своя заместник като грубо посегателство"}
{"url": "https://news.bg/society/boets-obvinyavat-goranov-che-se-pravi-na-oshtipan-za-iztochenite-16-mlrd-dds.html", "text": "Гражданско движение \"Боец\" на пресконференция в БТА обвинява финансовият министър Владислав Горанов, че заема удобната позиция - \"не знам нищо и не съм виновен за нищо\" - във връзка с разкритията за източването на 16 млрд. ДДС от държавата. Представителите на \"Боец\" Героги Георгиев и Захаринка Истаткова отчетоха на брифинг в БТА какво се е случило със сигналите им до ВКП, ЕК и президента.За източването на ДДС, в писмо до НАП и министерство на финансите, министър Горанов отговаря на \"Боец\", че не разполага с исканата информация, затова и от сдружението искат от НАП да кажат уведомявали ли са министерството. Отговорът от НАП гласи, че председател на управителния съвет  е Владислав Горанов. НАП предоставя регулярно данни за несъбраните задължения.Оказва се, че Горанов лъже в официален документ, според \"Боец\", а това Горанов го правел, защото осъзнавал размера на скандала.Несъбирането на данъци е проблем и на ЕС, защото това е проблем и за съюза, затова и \"Боец\" са изпратили информацията и на еврокомисари. Те са информирали и Юнкер, за да знае, когато се прегръща с българските държавни мъже, кого точно прегръща и какво му дължат.Според \"Боец\" от ЕК все пак реагират, макар и по чиновнически и европейски, за разлика от нашите институции. Секретариатът на ЕК съобщава, че в последния доклад за механизма за сътрудничество и проверка се приканва България да се предприемат мерки срещу данъчни измами и размера на сивата икономика.\"Боец\" обясняват, че искат от НАП имената на фирмите, източили тези пари, но получават отказ, защото това съдържа тайна. Питат НАП и за хазартния бизнес, но получават мълчалив отказ и повече от месец нямат отговор. Внесли са в президентството искане за среща. Разполагат и с информация, че на 30 март президентството внася документ с 21 въпроса до НАП, но и те нямат отговор.Истаткова обясни, че до ВКП са дадени 2 сигнала. Единият е за престъпно бездействие на финансови министри. Искали са и проверка на Горанов. Вторият сигнал е за дейността на всички финансови министри за периода, в който е допуснато несъбирането на ДДС - общо 8 министри са отговорни за фискалната стабилност на България.Истаткова добави, че отговорът ВКП е всъщност кратко обяснение за прехвърляне на сигналите до специализираната прокуратурата. Според представителката на \"Боец\" това е просто писмо от една прокуратура до друга, без да знаят какво всъщност е предприето.\"Боец\" са внесли и писмо спрямо . ВСС сезира Цацаров, а той сезира друга инстанция, прехвърлят си топката и отговорността, смята Георгиев.", "date": "2018.05.10", "title": "\"Боец\" обвиняват Горанов, че се прави на \"ощипан\" за източените 16 млрд. ДДС "}
{"url": "https://news.bg/politics/ninova-pregovarya-s-dps-ot-imeto-na-valeri-simeonov.html", "text": "Лидерът на БСП Корнелия Нинова ще лобира пред ДПС от името на вицепремиера Валери Симеонов за неговите законодателни инициативи. Иначе червените искат оставката на кабинета, стана ясно от думите на Нинова след срещата между нея и съпредседателя на ОП Красимир Каракачанов. И пред вицепремиера Нинова е обяснила колко вредна е днешната власт.Днес Валери Симеонов изненадал соцводача с мини управленска програма - както тя се изрази пред медиите в НС. Иначе Нинова е изненадана и че се търсят плаващи мнозинства в законодателния орган. Затова и предполага, че управляващите не можели да намерят нужното мнозинство вътре в коалицията.Нещо странно се случва, изказа опасения лидерът на БСП. Корнелия Нинова поела ангажимент да е посредник между НФСБ и ДПС. Част от предложенията на Симеонов изисквали национално съгласие.БСП подкрепят закона за хазарта на НФСБ. За пушенето червените били разделени. Така стана ясно, че левицата ще гласува по съвест.Валери Симеонов е доволен, че му се подкрепя проекта за промени в Закона за хазарта. Той отказва среща с ДПС.Да направим среща с ДПС означава да ги легитимираме като политическа сила, за нас те са мафиотска структура, категоричен бе Симеонов. Според него Нинова не му е искала оставката.", "date": "2018.05.10", "title": "Нинова преговаря с ДПС от името на Валери Симеонов"}
{"url": "https://news.bg/world/opozitsiyata-v-malayziya-s-parva-izborna-pobeda-ot-60-g.html", "text": "Избирането на 92-годишния Махатхир Мохамад за премиер на Малайзия е под съмнение, след като основният му съперник Наджиб Разак отказва да приеме изборната загуба и се твърди, че е предложил на кандидати от опозицията 6 милиона долара да сменят страната, пише \"Гардиън\".За първи път от 60 г. опозицията печели парламентарни избори в страната. След изборните резултати се предполага, че Махатхир, който тази година се прехвърли в опозиционна коалиция, ще се върне на власт.Но потвърждаването му е под въпрос тази сутрин, тъй като се разпространява информация, че кралят отказва да му позволи да положи клетва и Наджиб се опива да обърне нещата в своя полза, купувайки кандидати в щата Сабах.Също така има предположения, че Махатхир не може да стане премиер на страната, тъй като опозиционната коалиция технически не е една партия.Партия PKR, която е водена от съпругата на бившия премиер Ануар Ибрахим, спечели най-много места. Има информация, че лидерът на партията може да бъде издигнат за премиер.Но днес Махатхир се опита да отхвърли всички съмнения и подчерта, че ще формира правителство още днес.Според разпространявана информация Наджиб и управляващата коалиция Барисан Насионал предложили на кандидати от местната партия \"Варисан\" 6 милиона долара да ги подкрепят, макар че това няма да им даде мнозинство.Махатхир обаче заяви, че партията напълно подкрепя опозиционната коалиция и отхвърли информацията от Сабах.Наджиб, който е министър-председател на Малайзия от 2009 г., каза в реч тази сутрин, че приема \"решението на народа\", но не признава загубата, тъй като нито една партия не е получила мнозинство.\"Тъй като нито една партия няма мнозинство, следователно кралят ще реши кой да бъде премиер\", подчерта той.Ако Махатхир поеме властта, има вероятност Наджиб да бъде съден за корупция.Махатхир е на път да стане най-възрастният лидер в света. Той е в политиката повече от 70 г., като от 1981 до 2003 г. е премиер на Малайзия.", "date": "2018.05.10", "title": "Опозицията в Малайзия с първа изборна победа от 60 г. "}
{"url": "https://news.bg/world/germaniya-i-velikobritaniya-obviniha-iran-v-provokatsiya-sreshtu-izrael.html", "text": "Германия обвини Иран в \"провокация\", след като ирански сили в Сирия изстреляха ракети към израелски позиции на Голанските възвишения, информира АФП.Израел отговори с бомбардиране на сирийски бази.\"\", каза говорител на германското външно министерство. В съобщението на ведомството се допълва, че е \"изключително важно да няма допълнителна ескалация\".По-рано френският президент Еманюел Макрон призова Иран и Израел да намалят напрежението.В същото време премиерът на Великобритания Тереза Мей осъди атаката на Иран срещу Израел. Тя призова Техеран да се въздържа.", "date": "2018.05.10", "title": "Германия и Великобритания обвиниха Иран в провокация срещу Израел"}
{"url": "https://news.bg/int-politics/prezidentat-na-portugaliya-nalozhi-veto-na-zakon-ulesnyavasht-promyana-na-pola.html", "text": "Президентът на Португалия Марсело Ребело де Соуза е наложил вето на закон, който би улеснил хората да променят пола си, съобщават португалските медии.Законът е бил приет от парламента през миналия месец, но трябва да бъде подписан от президента, за да влезе в сила.Той би позволил на гражданите да променят пола и името си от 16-годишна възраст в документи, без да е необходима медицинска експертиза.Ребело де Соуза поиска от парламента да обмисли повишаване на минималната възраст до 18 години.В изявление, публикувано на сайта на президентството, той призовава за \"предоставяне на предварително медицинско становище за гражданите под 18-годишна възраст\".Обяснявайки решението си, той подчерта, че ако има възможност индивидът да претърпи операция за промяна на пола в бъдеще, тогава би било \"разумно\" да потърси медицинско становище.Сега парламентът може да промени закона в съответствие с предложенията на президента.Съгласно предложения закон, хората на възраст между 16 и 18 години ще трябва да имат одобрението на родителите си или настойниците си за промяна на пола си.Понастоящем онези, които искат да променят пола си в официални документи, трябва да представят медицински справки и да са навършили 18 години.Новият закон беше одобрен на 13 април със 109 гласа в 230-местния парламент, а депутатите са отбелязали това с овации.Правозащитници приветстваха \"новаторския\" закон, подчертавайки, че зачитал правото на самоопределение. Ала критици се противопоставиха на промените без медицинско становище и намаляване на минималната възраст.", "date": "2018.05.10", "title": "Президентът на Португалия наложи вето на закон, улесняващ промяна на пола"}
{"url": "https://news.bg/world/merkel-evropa-ne-mozhe-poveche-da-razchita-na-zashtitata-na-sasht.html", "text": "Европа не може повече да разчита на защитата на САЩ. Тази твърда позиция изрази канцлерът на Германия Ангела Меркел, цитирана от АФП.Меркел призова Европейския съюз да поеме съдбата си в свои ръце.\"\", обясни тя позицията си, след като президентът на САЩ Доналд Тръмп изостави традиционните си съюзници с решението да денонсира ядреното споразумение с Иран.Подобен коментар Според медии с думите си канцлерът показва, че не разчита повече на САЩ като надежден партньор.Френският лидер Еманюел Макрон е на среща с Меркел в Германия.", "date": "2018.05.10", "title": "Меркел: Европа не може повече да разчита на защитата на САЩ"}
{"url": "https://news.bg/crime/api-ne-se-raboti-okolo-arheologicheskite-razkopki-po-am-struma.html", "text": "От Агенция \"Пътна инфраструктура\" информират, че строителните работи по АМ \"Струма\" в участъка край село Покровник не се извършват. Пътната агенция прави това уточнение по повод твърдения, че работата в отсечката продължава и застрашава откритите археологически находки.Работата е прекратена на 5 май след разпореждането на министър-председателя Бойко Борисов, заявиха още от АПИ.От тогава с битумна смес се правили само дейности, свързани с консервацията на изпълнените до момента строителни работи.Работата е прекратена и с всичко това се цели да бъде опазено изграденото до момента.Пътната агенция дообясни, че на 6 май са приключили консервационните дейности в участъка от края на лот 2 до началото на археологическите находки. Днес трябва да завършат от края на археологическите находки до пътя за Покровник и Падеш.", "date": "2018.05.10", "title": "АПИ: Не се работи около археологическите разкопки по АМ \"Струма\" "}
{"url": "https://news.bg/society/amerikanski-zhurnalist-za-mediynata-svoboda-v-balgariya-ne-znaeh-che-e-tolkova-zle.html", "text": "\"Имах някаква представа за ситуацията в страната и бях прочел някои статии по въпроса на път за София, но не знаех, че нещата са толкова зле\". Това коментира пред БНР американският журналист Дийн Старкман по повод 111-то място на България в класацията за медийната свобода на \"Репортери без граници\".\"Това е изключително притеснително, защото медийната свобода и изобщо мястото на медиите имат много важно значение за едно демократично общество, както и демокрацията е от изключително важно значение за медийната свобода - не може да имаш едното, без да имаш налице другото. И ако България иска да бъде една демократична страна, трябва да направи всичко възможно, за да подобри състоянието на медийната свобода\", заяви Старкман.Старкман, е един от редакторите на \"Парадайс пейпърс\", с над 20-годишен опит в издания като \"Уолстрийт Джърнъл\" и старши редактор в Международния консорциум на разследващите журналисти. Той е и сътрудник в Центъра за медии, данни и общество, гостуващ преподавател във Факултета по обществена политика на Централноевропейския университет в Будапеща.В коментар на темата за противопоставянето между водещи американски медии и президента на САЩ Доналд Тръмп Старкман посочи, че този процес е израз на по-дълбока криза.\"В момента се наблюдава криза в американското общество и всъщност избирането на Тръмп като президент в САЩ е един израз на това. И в момента бих казал, че ние в Щатите минаваме през период, който е доста познат на страните и обществата в Централна и Източна Европа... И един от уроците, които научаваме, е, че демокрацията всъщност е доста деликатна тема. Демокрацията не се изразява само във върховенство на закона, защита на човешките права на гражданите, на малцинства, тя е много повече от това - състои се и в неписани правила и норми за поведение, приемане на свободна преса в държавата, уважение и зачитане на институциите и ценностите, които те представляват, и разбира се, подсигуряване на независимостта на правораздавателните органи, на съдебната система\", коментира Старкман.Журналистът коментира и тенденциите в съвременните медии, които са все повече доминирани от социалните мрежи и мобилните устройства. В тях анализите и темите, които изискват задълбоченост и продължително време за разработване, отстъпват място на нетрайни и кратки материали, които привличат с атрактивни заглавия. \"В момента сме в началната фаза на революционни промени, разтърсващи промени в медийния сектор и в журналистиката\", изтъкна Старкман.\"Дигитализацията на медиите - това, което направи, е всъщност, че средствата и парите за реклама към традиционните медии намаляха драстично. И това променя естествено навиците и начините, по които хората консумират и четат новини. Тази промяна напълно трансформира и начина, по който журналистите работят и произвеждат новинарско или журналистическо съдържание.Онлайн медиите всъщност издигат в култ две неща - количеството на произведените материали и колко бързо ги произвеждат. Те по-скоро оценяват кратки и бързи форми и по този начин по-дългите истории, които отнемат много време за произвеждане, остават на заден план. И това естествено имаше голямо влияние върху материалите, които се произвеждат, защото един материал, който е отнел доста време, за да бъде написан, може да не доведе до толкова голям аудитория и да бъде толкова четен\", каза американският журналист.Старкман е у нас по покана на Асоциацията на европейските журналисти в България. Той ще изнесе две лекции: \"В ерата на Тръмп - глобални предизвикателства пред журналистиката в полза на обществото\" и \"Орбан и медийният монопол в Унгария\".", "date": "2018.05.10", "title": "Американски журналист за медийната свобода в България: Не знаех, че е толкова зле"}
{"url": "https://news.bg/world/v-italiya-liga-i-dvizhenie-pet-zvezdi-pregovaryat-za-koalitsionno-pravitelstvo.html", "text": "Преговорите за формиране на коалиционно правителство в Италия между \"Лига\" и Движение \"Пет звезди\" вървят добре и скоро може да бъде сключено споразумение, се казва в съвместно съобщение на двете партии, информира \"Ройтерс\".\"\", се допълва в съобщението след среща между лидера на \"Лига\" Матео Салвини и и председателя на Движение \"Пет звезди\" Луиджи ди Майо. Те допълват, че целта е да се очертае всичко в кратък период от време, за да се отговори и бързо да се сформира политически кабинет.Разговорите, започнали в сряда, потенциално могат да сложат край на 9-седмична политическа безизходица.По-рано източник от президентството съобщи, че държавният глава Серджо Матарела ще даде повече време на двете партии да преговарят за споразумение.", "date": "2018.05.10", "title": "В Италия „Лига” и Движение „Пет звезди” преговарят за коалиционно правителство "}
{"url": "https://news.bg/int-politics/izrael-unishtozhil-pet-pvo-batarei-na-siriya.html", "text": "Израелски самолети са разрушили пет сирийски противовъздушни (ПВО) батареи тази сутрин, нанасяйки тежък удар на противовъздушната отбрана на изстрадалия сирийски президент Башар Асад, съобщават израелските медии.След като иранските сили изстреляха от Сирия 20 ракети по израелски военни позиции в Голанските възвишения около полунощ, самолети на израелските военновъздушни сили навлязоха в сирийското въздушно пространство, за да .Сирийската армия изстреля десетки противовъздушни ракети по израелските самолети, но те не са ударили нито един от тях.В отговор израелската армия атакува пет сирийски противовъздушни батареи, като всички те са били унищожени. Израелските въоръжени сили посочиха, че всички батареи са принадлежали на сирийската армия и са били руско производство: SA-22, SA-2, SA-5 и SA-17.Руското военно министерство твърди, че 28 израелски изтребителя са участвали в удара, изстрелвайки повече от 60 ракети, добавяйки, че Сирия е свалила повече от половината ракети на Израел.23-ма бойци са били убити при удара, като 18 от тях са чужденци, уточниха от Сирийския център за наблюдение на човешките права. От своя страна Сирия твърди, че убитите са само трима. През февруари израелската армия унищожи три други сирийски противовъздушни батареи, след като ирански дрон навлезе в израелското въздушно пространство. Израел след това атакува в Сирия, а сирийската армия изстреля противовъздушни ракети по израелските изтребители, сваляйки израелски Ф-16, летящ над територията на Израел.", "date": "2018.05.10", "title": "Израел унищожил пет ПВО батареи на Сирия"}
{"url": "https://news.bg/politics/borisov-obsazhda-evrozonata-s-shefa-na-tsentralnata-banka.html", "text": "Премиерът Бойко Борисов се срещна с управителя на Европейската централна банка Марио Драги в Аахен, Германия.Премиерът е в немския град по лична покана на френския президент Еманюел Макрон за церемонията по връчването на годишната Международна награда \"Карл Велики\". Борисов участва и в Понтификалната служба в Катедралата на Аахен.По време на разговора си Борисов и Драги обсъдиха готовността на България за членство в еврозоната. Отбелязани бяха и добрите макроикономически, фискални и финансови показатели на страната. Отличното сътрудничество между ЕЦБ и Министерството на финансите и БНБ също беше изтъкнато.По повод връчването на престижната награда в Аахен бяха и френският президент и съпругата му - Еманюел и Бриджит Макроон, германският канцлер Ангела Меркел и испанският крал Фелипе.", "date": "2018.05.10", "title": "Борисов обсъжда еврозоната с шефа на Централната банка"}
{"url": "https://news.bg/regions/ogranicheniya-prechat-na-dvizhenieto-po-patishtata-4.html", "text": "  Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:- Ограничено е движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.;Област Пловдив: Временно движението по АМ \"Тракия\" от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.Движението на МПС над 12 тона по АМ \"Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив - Бургас.Обходни маршрути:В посока София - Бургас се отклонява при пътен възел \"Пловдив - изток\" на км 133, по път II-56, път I-8, път II-66 - Мирово - Плодовитово - път III-666 - пътен възел Оризово /Плодовитово/ и включване на АМ \"Тракия\" при км 165, или по маршрут пътен възел Чирпан на км 174, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133+2.В посока Бургас - София се отклонява при пътен възел Чирпан на км 184, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133. Срок до 30.06.2018 г.Област Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 20.05.2018 г.АМ \"Хемус\":Област София:Движението по АМ \"Хемус\" от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението по АМ \"Хемус\" от км 41+550 до км 42+800 в посока София в тунел Ечемишка ще бъде затворена лява тръба посока София, движението ще се осъществява в дясна тунелна тръба двупосочно. Срок от 10:00 до 17:00 на 10.05.2018 г.Област Варна: Движението от км 402+000 до км 402+100 /съоръжение Девня/ се осъществява с повишено внимание поради ръчно профилиране на банкети. Движението в района се регулира от сигналисти. Срок до 11.05.2018 г.АМ \"Струма\":Област Перник:Движението в участъка от км 30+353 до км 33+252 посока София е в активна и изпреварващата лента поради ремонтни дейности. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 31.05.2018 г.Движението по АМ \"Струма\" в участъка от пътен възел \"Долна Диканя\" до пътен възел \"Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150.Обходен маршрут посока София: От пътен възел \"Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна Диканя и при п.в. Долна Диканя, км 37+160, се включва в АМ \"Струма\". Срок до 21.06.2018 г.Област Кюстендил:Движението в участъка от км 61+320 до км 59+800 посока София се осъществява с повишено внимание поради ремонтни дейности. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 10.05.2018 г.Движението от пътен възел \"Дупница-Север\" при 51-ви км до п. в. \"Долна Диканя\" при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна.Обходен маршрут: трафикът за София ще се пренасочва при п. в. \"Дупница-Север\" по път I-1 София-Кулата и при п. в. \"Долна Диканя\" движението се включва отново в АМ \"Струма\". Срок до 11.05.2018 г.АМ \"Марица\":Област Пловдив:Движението на МПС над 12 тона по АМ \"Марица\" в участъка от км 0 до км 2 в посока София е ограничено поради ремонтни дейности.Обходен маршрут: в посока Свиленград - София се отклонява при п.в. Оризово /Плодовитово/ по път II-66 Плодовитово - Мирово, по път I-8, път II-56 и включване на АМ \"Тракия\" при пътен възел \"Пловдив - изток\" при км 133. Срок до 30.06.2018 г.АМ\"Черно море\": Движението по АМ \"Черно море\" Варна - Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт \"Звездица\". Срок до 15.10.2018 г.АМ \"Люлин\":Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Срок до 30.06.2018 г.;Движението по АМ \"Люлин\" в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.;Област Перник: Движението по АМ \"Люлин\" при км 16+460 в платно в посока София - Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ", "date": "2018.05.10", "title": "Ограничения пречат на движението по пътищата "}
{"url": "https://news.bg/bulgaria/spasitelnata-operatsiya-za-boyan-petrov-prodalzhava-s-palna-sila.html", "text": "Спасителната операция за Боян Петров продължава с пълна сила. Това заяви в ефира на БНТ жената до алпиниста - Радослава Ненова. \"Би трябвало тази сутрин екип да е тръгнал нагоре\", обясни тя и допълни, че днес времето на Шиша Пангма е наистина хубаво и шансовете са с тях.Възможно е и да излети хеликоптер - има разрешение от китайска страна, изтъкна Ненова.\"Днес ще получим и сателитната снимка\", информира тя и обясни, че процесът по създаването им е чрез насочване на сателит към мястото, а на определени интервали се прави снимка.\"Тази снимка е много детайлна\", обясни Радослава и добави, че това може да насочи хората на мястото, на което би могъл да бъде Боян.По думите й стана ясно, че казват че е възможно за един ден да се стигне то третия лагер.Днес към издирвателния екип ще се присъедини един от легендарните шерпи, обясни Радослава и акцентира, че той е участвал в много сложни спасителни операции.Петя Колчева, единствената българка покорила най-високия връх, е обнадеждена за Боян. По думите й ако има опитен височинен алпинист в България в настоящо време това е Боян.Радослава Ненова е категорична, че получава съдействие от всички институции. \"Просто съм безкрайно благодарна\", заяви тя и обясни, че тези дни постоянно е на телефона с Външно министерство.", "date": "2018.05.10", "title": "Спасителната операция за Боян Петров продължава с пълна сила"}
{"url": "https://news.bg/bulgaria/zaharieva-teodora-shte-poluchi-adekvatno-lechenie.html", "text": "Мисля, че направихме всичко, което трябваше. Теодора вече е в България - близо до семейството си. Това заяви в ефира на bTV външният министър Екатерина Захариева.Вярвам, че ще получи адекватно лечение, заяви Захариева и допълни, че разбира, че всеки търси решения. \"Но призовавам хората да бъдат внимателни и да се пазят от такива хора, които по най-грозен начин се възползват от мъката\", обясни Захариева.Тя е при майка си, баща си и децата си, акцентира мин. Захариева. Направихме всичко възможно, за да изтеглим полета по-рано, обясни външният ни министър. Тя е убедена, че сега и с Боян Петров всичко ще се нареди и стиска палци на акцията.За здравословното състояние на един човек трябва да говори неговото семейство. До колкото знам състоянието й е тежко. Така Захариева коментира състоянието на Теодора Маджарова.Опасенията обаче, които имахме за трансфера й, са преодолени. Знаехме, че при кацане е много рисково. Теодора се справи с това, изтъкна мин. Захариева.", "date": "2018.05.10", "title": "Захариева: Теодора ще получи адекватно лечение"}
{"url": "https://news.bg/health/mazh-s-komotsio-i-zhena-s-fraktura-v-pirogov-sled-katastrofata-na-stolichniya-avtobus.html", "text": "Двама от пострадалите от катастрофата в столицата снощи са настанени в \"Пирогов\". Това информираха от пресцентъра на лечебното заведение.Припомняме, инцидентът стана в района на бул. \"Тотлебен\" и \"Цар Борис III\". Автобус, движещ се по линия 74, се е блъсна в стълб.Двама от пострадали в катастрофата с автобус на градския транспорт снощи са настанени \"Пирогов\".Жена на 42 г., която е стояла на автобусната спирка и мъж на 71 г., който е пътник в автобуса. Жената в травматологията на \"Пирогов\" с фрактура на едната ръка и рани в областта на главата. Мъжът има комоцио - мозъчно сътресение и е настанен в неврохирургията.Трети пътник на 47 г. също е с комоцио, но е отказал хоспитализация и е тръгнал от болницата.Останалите две пострадали жени, които преминаха през Спешното на \"Пирогов\" още снощи са освободени.", "date": "2018.05.10", "title": "Мъж с комоцио и жена с фрактура в \"Пирогов\" след катастрофата на столичния автобус"}
{"url": "https://news.bg/regions/intsident-s-turski-tir-vremenno-zatvori-prohoda-na-republikata.html", "text": "Сигнал за завъртял се турски тир е подаден малко след 7.20 часа тази сутрин.Няма пострадали.Временно затворен за движение е Проходът на Републиката.На място пътни полицаи пренасочват леките автомобили през прохода Шипка, а товарните - изчакват на място.", "date": "2018.05.10", "title": "Инцидент с турски тир временно затвори Прохода на Републиката "}
{"url": "https://news.bg/crime/zam-kmet-na-lovech-e-napadnat-pred-doma-si.html", "text": "Зам.-кметът на Ловеч Цветан Георгиев е нападнат тази сутрин от неизвестни пред жилищния си блок.Към момента е настанен в болницата в Ловеч, съобщава БНР.По неофициална информация на , управникът бил атакуван от мъж с черна маска, който го е ударил по главата, вероятно с метален предмет, счупен му е и кракът.Ръководството на общината е убедено, че нападението е свързано с неговите сигнали до прокуратурата в областта на дърводобива., се съобщава на официалният сайт на общината.", "date": "2018.05.10", "title": "Зам.-кмет на Ловеч е нападнат пред дома си"}
{"url": "https://news.bg/politics/balgariya-tvardo-stoi-zad-balgarskite-prevozvachi-i-shte-gi-zashtiti-dokray.html", "text": "Държавата защитава исканията на превозвачите, които определи като \"много конструктивни и правилни\", би трябвало да се намери компромисен вариант, коментира пред БНТ заместник-министърът на транспорта Ангел Попов.Той обясни, че преговорите са много трудни и държавите са разделени на два лагера, но България твърдо е застанала зад българските превозвачи, \"ще ги защитим докрай.\"\"Предоставили сме изключително много документи, доказващи разликата между френските и немските транспортни фирми, разликата между българските и румънските транспортни фирми. Предоставихме информация колко хора се занимават в този сектор, колко семейства са ангажирани с това, колко моторни превозни средства\", добави зам.-министър Попов. Председателят на Съюза на международните превозвачи Ангел Траков коментира, че техният бизнес е тежък, свързан с много проблеми на пътя и с водачите, с кадрите.\"Имаше едно \"теглене\" на европейските фирми точно от транспорта. Те получиха най-доброто от цялата верига - спедицията и логистиката, а тежкото остана за нас българите, румънци, поляци, чехи. Сега се наблюдава точно обратното, има голям интерес към транспoрта, а не съм убеден, че те могат да го вършат така, както ние го вършим\", обясни Траков.", "date": "2018.05.10", "title": "България твърдо стои зад българските превозвачи и ще ги защити докрай"}
{"url": "https://news.bg/disasters/razrusheniya-i-zaginali-sled-skasana-yazovirna-stena-v-keniya.html", "text": "След седмици проливен дъжд, язовирна стена в Кения се скъса, причинявайки огромни разрушения, към момента са намерени и 20 тела на загинали, съобщава \"Ройтерс\".Язовирът се намира в Солай, окръг Накуру, на 190 километра северозападно от Найроби. \"Водата е причинила огромни унищожения както на живот, така и на собственост. Размерът на щетите трябва да бъде установен\", коментира Ли Киниуий.Ръководителят на полицията съобщава, че са намерени 20 тела и спасителните дейности продължават.Гъста кал, която продължава да се излива от язовира и се разпростира в радиус от два километра, представлява допълнителен риск. Кения, подобно на други страни в Източна Африка, е жертва на проливни дъждове през последните два месеца.Правителството на Кения съобщава, че дъждът е причинил смъртта на 132 души, а 222 456 души в 32 окръга са преселени от март насам.", "date": "2018.05.10", "title": "Разрушения и загинали след скъсана язовирна стена в Кения"}
{"url": "https://news.bg/crime/zashtitata-politizirala-deloto-ktb-za-da-ne-ekstradirat-tsvetan-vasilev.html", "text": "Защитата цели да превърне казуса КТБ в политически, за да не екстрадират Цветан Василев. Тази позиция изрази ръководителят на Специализираната прокуратура Иван Гешев в ефира на Нова.\"Целта на защитата е да превърне процеса по казуса \"КТБ\" в политически, за да не бъде екстрадиран Цветан Василев от Сърбия\", заяви Гешев.Предположението му е, че няма да се наложи да бъде изчетена цялата заключителна част от документите по делото на глас в съдебната зала.Документите са с обем близо 5000 страници. До скоро е имало практика да бъдат изчитани в съда, но в последно време в повечето случаи просто се записва в протокола, че текстът е прочетен, каза Гешев. За него подобни процедури са остарели и безсмислени.\"Днес спокойно можеше да започнат разпитите на свидетели. Но защитата има интерес да бави процеса и законът й дава това право. Адвокатите знаят какви са доказателствата по делото и се страхуват\", смята ръководителят на спецпрокуратурата.Като \"адвокатска пропаганда\" Гешев определи твърдението на защитата, че прокуратурата иска да избегне влизането на определени свидетели в съда.Иван Гешев изнесе информация и по обвинението срещу един от адвокатите на Цветан Василев за оказване на натиск върху основен свидетел по делото.\"Василев е казал на свидетели да дадат 210 000 лева на въпросния адвокат за профилактиране на свидетеля Бисер Лазов. Това са данни от свидетелски показания за разговор, проведен в Белград\", обясни шефът на спецпрокуратурата. Освен това същият адвокат още през 2014 г. предупредил свидетели, че следствието и прокуратурата ще претърсват офиси на фирми, свързани с Цветан Василев.\"Вероятно е имало теч на информация. И тогава са започнали действия, свързани с укриване на документи - някои от тях се скриват в помещения с табелка \"Адвокат\" на вратата, чийто обиск се усложнява от Закона за адвокатурата и те не са претърсени\", обясни ситуацията Гешев и добави, че по делото не може да има нови обвиняеми. Започнали са обаче \"множество отделени досъдебни производства срещу десетки лица, за които се твърди, че са получавали пари\". По думите на Гешев в списъка с имена имало и популярни личности.", "date": "2018.05.10", "title": "Защитата политизирала делото КТБ, за да не екстрадират Цветан Василев"}
{"url": "https://news.bg/crime/katastrofa-zatvori-patya-varna-sofiya.html", "text": "Катастрофа затвори пътя Варна - София в района на Български извор, съобщиха от МВР.Сигналът за пътен инцидент е подаден около 10 часа днес.По първоначална информация катастрофата на пътя Варна- София е станала на километър след Български извор.Блъснали са се тир и лек автомобил.Пострадал е водачът, който е транспортиран в болница. Извършва се оглед, пътни полицаи регулират движението.Временно в двете платна е затворен пътя Варна - София. Обходен маршрут в двете посоки - Боаза - Дерманци- Угърчин- Микре.", "date": "2018.05.10", "title": "Катастрофа затвори пътя Варна - София"}
{"url": "https://news.bg/int-politics/udarite-na-izrael-sreshtu-iran-v-siriya-bili-nay-mashtabnite-ot-desetiletiya.html", "text": "Израелските въоръжени сили обвиниха Иран за ескалацията на напрежението в региона, изтъквайки, че предполагаемото нападение в окупираните от Израел Голански възвишения \"доказа, че Иран представлява заплаха за Израел и регионалната стабилност\".Според Израел иранска милиция е изстреляла 20 ракети по израелски позиции в Голанските възвишения през нощта, след което израелските въоръжени сили са извършили ответен удар, атакувайки \"десетки военни цели, принадлежащи на иранската милиция \"Ал Кудс\" (подразделение на Революционната гвардия на Иран) на сирийска територия\". Израелските военни уточниха, че 4 ракети са били прихванати от \"Железен купол\" (противоракетната система на еврейската държава), а останалите били избухнали още на сирийска територия. Израелските военни обявиха, че това е бил най-сериозният военен удар в съседна Сирия от десетилетия насам. Израел предварително е информирал Русия за ударите. От своя страна САЩ обявиха, че подкрепят правото на Израел да се отбранява. Отбелязва се, че при ударите на Израел са загинали 23-ма \"екстремисти\", 18 от които били чужденци. Това е първият път, в който Иран изстрелва ракети в директен удар по израелски военни сили, което драматично изостря продължаващия от години конфликт, воден чрез \"проксита\".Няколко, но не всички ирански ракети са били прихванати от израелската противоракетна отбрана, твърди говорител на израелските въоръжени сили. Допълва се, че няма жертви от израелска страна, а материалните щети били минимални.Говорителят обаче настоя, че израелските военни не искали допълнителна ескалация на напрежението.\"Оставаме под тревога и сме бдителни, наблюдаваме действията на Иран в Сирия\", отбеляза говорителят.\"Не искаме да ескалираме положението, но ще реагираме на нова иранска атака, готови сме да дадем мощен отпор. Предупреждаваме иранците за това\", подчертаха израелските въоръжени сили.Израел уточни, че целите на ответното нападение са включвали оръжейни складове, логистични обекти и разузнавателни центрове, използвани от елитните ирански сили в Сирия. Израелските военни твърдят също, че са унищожили няколко сирийски противовъздушни системи, след като са били подложени на тежък удар.Това е първият път, когато Израел пряко обвини Иран, че е открил огън по израелска територия. Техеран отправи заплахи на няколко пъти през изминалия месец, изтъквайки, че ще удари Израел в отговор на редицата нападения, приписани на израелските военновъздушни сили.Тази атака идва след като Сирия във вторник обвини Израел в извършването на атака срещу военна база южно от Дамаск, която е била използвана от иранските сили. Според различни информации израелски изтребители са навлезли в сирийското въздушно пространство и са ударили ирански ракети, насочени към Израел.", "date": "2018.05.10", "title": "Ударите на Израел срещу Иран в Сирия били най-мащабните от десетилетия"}
{"url": "https://news.bg/politics/gerb-udryat-ramo-na-simeonov-za-zakona-za-hazarta.html", "text": "ГЕРБ ще подкрепят вицепремиера Валери Симеонов за закона за хазарта. Това стана ясно след срещата на лидера на НФСБ със заместник-председателя на ГЕРБ Цветан Цветанов в НС.Управляващите са категорични, че хазартът се превръща в епидемия сред подрастващите и лицата с по-нисък социален статус. За пушенето обаче герберите не отстъпват и искат забраната да остане. По други идеи на Симеонов ГЕРБ са отворени за дискусии. Вицепремиерът оценява позицията на ГЕРБ по забраната за тютюнопушенето.Той е категоричен, че забраната пречела на бизнеса. Търся подкрепа по закони, посочи Валери Симеонов. Като вицепремиер бил длъжен да потърси съдействието от всички парламентарни групи. Нямало недоразумение в ОП, по думите му.Вътрешнокоалиционните въпроси ще си ги решаваме помежду си, а не пред медиите, отсече Симеонов. Управлението било стабилно.За разминаването по законите за вероизповеданията нямало пречка и двата проекта да минат и между първо и второ четене да се прецизират текстовете. А дали скърца коалицията, Симеонов посочи: \" Каруцата скърца, защото върви\". Различията, които има между отделните партии няма да съборят властта.", "date": "2018.05.10", "title": "ГЕРБ удрят рамо на Симеонов за закона за хазарта"}
{"url": "https://news.bg/world/kndr-se-varna-v-realniya-svyat-obyavi-tramp-i-posreshtna-osvobodenite-amerikantsi.html", "text": "\"Мисля, че той наистина прави нещо, върна страната си в реалния свят\". Това заяви президентът на САЩ Доналд Тръмп след посрещането на освободените от Северна Корея трима американци, коментирайки действията на лидера на КНДР Ким Чен-ун, съобщава СиЕнЕн.Припомняме, вчера КНДР освободи американците Ким Дон-чул, Ким Хак-сон и Тони Ким по време на визита на държавния секретар Майк Помпео в тоталитарната държава. В рамките на няколко седмици Помпео два пъти се срещна с лидера на Северна Корея Ким Чен-ун.Тръмп посрещна Помпео и тримата американци, които пристигнаха с два самолета във военновъздушната база \"Андрюс\" в Мериленд.\"я\", коментира Тръмп безпрецедентното разведряване на отношенията между САЩ и КНДР.\"Големи неща могат да се случат и на това се надяваме\", добави той.Американският лидер заяви, че освобождаването на тримата американци е част от работата за ядрено разоръжаване на Северна Корея.\"\", каза Тръмп преди да представи освободените американци.На събитието присъстваха първата дама Мелания Тръмп и стотици журналисти.", "date": "2018.05.10", "title": "КНДР се върна в реалния свят, обяви Тръмп и посрещна освободените американци"}
{"url": "https://news.bg/int-politics/rusiya-zove-iran-i-izrael-da-se-krotnat.html", "text": "Русия е разтревожена от нарастващото  заради Сирия и ги призовава да смекчат ескалацията след ракетните удари от тази нощ.Това подчерта заместник-министърът на външните работи на Русия Михаил Богданов, цитиран от руските медии.Иранските сили в Сирия предприеха ракетно нападение срещу израелски военни бази в Голанските възвишения малко след полунощ, обяви Израел, като предизвикаха един от най-мощните израелски удари на територията на Сирия от десетилетия насам, включително от началото на конфликта там през 2011 година.\"Това е много тревожно, предизвиква безпокойство. Трябва да се работи за деескалация на напрежението\", изтъкна Богданов.", "date": "2018.05.10", "title": "Русия зове Иран и Израел да се \"кротнат\""}
{"url": "https://news.bg/bulgaria/fandakova-90-ot-troleybusite-v-sofiya-sa-podmeneni.html", "text": "90% от тролейбусите в столицата са подменени, над 50% от автобусите също и изграждането на третата линия на метрото върви с бързи темпове. До края на годината се очакват да пристигнат и първите 20 електроавтобуса у нас.Това заяви кметът на София Йорданка Фандъкова по време на откриването на новия учебен център по диагностика на електрически и конвенционални автомобили в столичната Професионална гимназия по транспорт и енергетика \"Хенри Форд\".Припомняме, тази година предстои модернизацията на 17 столични училища на стойност 36 милиона лева. Средствата са по ОП \"Региони в растеж\".По думите и с откриването на новия учебен център ще се работи за подобряване качеството на въздуха, техническото състояние на градския транспорт и личните автомобили. \"Ние имаме нужда от млади специалисти, които да поддържат и ремонтират тази техника. Столичният автотранспорт и Столичният електротранспорт има нужда от дуално обучение на подготвени специалисти, където да се провежда практиката\", изтъкна в речта си Фандъкова.При откриването на новия учебен център по диагностика на електрически и конвенционални автомобили присъства и просветният министър Красимир Вълчев. \"Средствата по откриването на този съвременен център е по ОП \"Региони в растеж\" и ние ще финансиране учебно-техническо оборудване на стойност 10 милиона лева в близо 100 професионални гимназии\", заяви мин. Вълчев и допълни, че откриването на този център олицетворява партньорството между училищата и бизнесаНа събитието присъстваха представители от Министерството на труда и социалната политика, Министерството на икономиката, журналисти и др.", "date": "2018.05.10", "title": "Фандъкова: 90% от тролейбусите в София са подменени"}
{"url": "https://news.bg/world/kaliforniya-e-na-pat-da-stane-parviyat-shtat-iziskvasht-solarni-paneli-po-zhilishtata.html", "text": "Американският щат Калифорния направи голяма крачка към разширяване използването на възобновяеми източници за производство на енергия. Калифорния е на път да стане първият щат, който ще изисква поставяне на соларни панели на почти всички нови жилища, пише \"Уолстрийт джърнъл\".Калифорнийската енергийна комисия одобри жилищните сгради до три етажа, включително фамилни къщи, да разполагат соларни инсталации от 2020 г.Комисията е изчислила, че промяната, заедно с изпълнението на други изисквания за ефективност, средно ще увеличи разходите на жилищата в щата с 9 500 долара. Калифорния е с един от най-скъпите пазари на имоти в страната, където еднофамилна къща струва 565 000 долара.Промените изглежда са подкрепяни от строителните предприемачи, лидерите в Калифорния и активистите в полза използването на възобновяеми източници.На национално ниво соларната енергия представлява под 2% от производството на електроенергия в САЩ, според американската Администрация за енергийна информация. Но секторът се разраства заради големите соларни ферми и разпространението на соларни панели по жилища и бизнес сгради.", "date": "2018.05.10", "title": "Калифорния е на път да стане първият щат, изискващ соларни панели по жилищата"}
{"url": "https://news.bg/world/sauditska-arabiya-razrazbotvame-yadreno-orazhie-ako-iran-go-napravi.html", "text": "Саудитският външен министър Адел ал-Джубейр обяви в сряда, че Кралството ще разработи собствено ядрено оръжие, ако Иран го направи, предадоха световните информационни агенции.\", каза той.По-рано американският президент Доналд Тръмп обяви оттеглянето на Съединените щати от ядрената сделка за 2015 г. в Иран.Саудитска Арабия приветства решението на Тръмп, заявявайки, че ще подкрепи по-нататъшните мерки за противодействие на дестабилизиращите действия на Иран.Рияд обвинява Техеран, че снабди екстремистите в Йемен с балистични ракети, които са били изстреляни към Кралството.\", каза още той.\"\", предупреди той. ", "date": "2018.05.10", "title": "Саудитска Арабия: Разразботваме ядрено оръжие, ако Иран го направи "}
{"url": "https://news.bg/press/petima-sa-zadarzhani-v-plovdiv-zaradi-iztochvane-na-regionalnata-zdravna-kasa-vdigat-helikopter-nad-shishapangma-v-chetvartak.html", "text": "Акция. \"Сега\":Петима са задържани в Пловдив заради източване на Регионалната здравна касаПетима са задържани при акцията на Окръжната прокуратура в Пловдив. Те са участвали в източването на Регионалната здравноосигурителна каса, съобщава bTV като се позовава на прокуратурата. И петимата били обвинени в корупция.Двама от тях са служители на Kасата, а останалите трима са част от корупционната схема. Според обвинението директорът на Касата не е знаел за това.bTV вече съобщи, че маскирани полицаи арестуваха в автомобилите им двама мъже на централна пловдивска улица. Според очевидци в единия автомобил са открити множество банкноти и лекарства.Директорът на Касата в Пловдив не бил открит на работното място. Според служители отсъствал поради събиране на Касата в столицата, добавя Би Ти Ви. Боян Петров. \"24 Часа\":Вдигат хеликоптер над Шишапангма в четвъртъкВсички разрешителни за полет на непалски хеликоптер над Тибет са получени от китайските власти и той ще бъде вдигнат в четвъртък, научи \"24 часа\". Целта е да се изследва по-бързо местността под връх Шишапангма, където изчезна алпинистът ни Боян Петров.Към мястото ще бъде насочен и сателит, който да направи снимки, за да се помогне на спасителната операция, съобщи жената до Боян - Радослава, във фейсбук. Теодора. \"Монитор\":БГ лекари: Състоянието на онкоболната Теди е тежкоТази нощ в \"Аджибадем Сити Клиник Болница Токуда\" постъпи пациентка, транспортирана от Сау Паулу, Бразилия, съобщиха от пресцентъра на софийската болница.  Благодарение на съвместните усилията на Министерство на външните работи и Министерство на здравеопазването, и на сътрудничеството на българските и турските власти, пациентката е транспортирана със самолет до Истанбул, откъдето е докарана с реанимобил до лечебното заведение по изрично желание на близките ѝ, предаде БНТ.\"В момента жената е настанена в клиниката по Анестезиология и интензивно лечение и е под грижите на водещите специалисти по Интензивна терапия, Медицинска онкология, Неврохирургия, Образна диагностика и Клинична лаборатория. Обективното ѝ състояние е тежко, в следствие на основното ѝ онкологично заболяване, върху което влияние е оказало и продължителното пътуване\", съобщават от болницата. Дати. \"24 Часа\":Радев: Денят на Победата и Денят на Европа не бива да ни противопоставят Девети май - Ден на Победата и Ден на Европа. Двата празника не бива да ни противопоставят, а да ни обединяват, написа президентът Румен Радев на официалната си страница във Фейсбук. Изисква го почитта към милионите жертви и решителното отхвърляне на всякакви форми на исторически ревизионизъм, посочва държавният глава, предаде БТА.Без победата над кафявата чума, обединена Европа щеше да остане несбъднат блян. В борбата с хитлеризма, редом с милионите съветски граждани и воини от Великобритания, САЩ, Франция, и другите страни от антихитлеристката коалиция, по бойните полета положиха костите си и хиляди българи. Днес почитаме и тяхната памет, пише Радев.", "date": "2018.05.10", "title": "Петима са задържани в Пловдив заради източване на Регионалната здравна каса; Вдигат хеликоптер над Шишапангма в четвъртък"}
{"url": "https://news.bg/weather/dazhdoven-i-vetrovit-chetvartak.html", "text": "Дъждовен и ветровит четвъртък ни очаква. Това съобщават от НИМХ на БАН. Ще има условия за градушки. Максимални температури между 17 и 22 градуса. Атмосферното налягане остава по-ниско от средното за месеца и ще се понижава. През следващите дни не се очаква съществена промяна. ", "date": "2018.05.10", "title": "Дъждовен и ветровит четвъртък "}
{"url": "https://news.bg/world/izstrel-dovel-do-panikata-na-bryukselskata-gara.html", "text": "Изстрел в земята е довел до вчерашната паника на една от големите жп гари в белгийската столица Брюксел, предаде АП. Няма ранени. Полицията издирва стрелеца. Записи от охранителните камери са показали кой е той. Не се съобщават детайли около разследването, включително възможните мотиви на стрелеца и самоичността му. Районът е отцепен за проверка. Припомняме, че вчера беше съобщено за експлозия, след която органите на реда са евакуирали сградата. По-късно униформените отрекоха за евакуация. Снимки на панически бягащи хора заляха социалните мрежи. Полицейското присъствие и проверки са засилени след атентатите в Брюксел от 2016 година, при които загинаха повече от 30 души. ", "date": "2018.05.10", "title": "Изстрел довел до паниката на брюкселската гара "}
{"url": "https://news.bg/world/savetat-za-sigurnost-iska-razsledvane-za-rohingite.html", "text": "Съветът за сигурност на ООН призова правителството на Мианмар в сряда да проведе пълно разследване на обвинения в насилие срещу мюсюлманите рохинги в щата Ракхайн и да позволи незабавен достъп до помощ за региона, предаде \"Ройтерс\".Въпреки първоначалната съпротива от страна на Китай пред Съвета за сигурност, която притиска Мианмар за отчетност, 15-членният орган постигна консенсусно споразумение относно британското изготвено изявление.Този ход следва посещението на пратеници на Съвета в Бангладеш и Мианмар миналата седмица, за да видят от първа ръка последствията от последната вълна на насилие. Мианмар отрича етническото прочистване.Бягащите бежанци съобщават за убийства, изнасилвания и палежи в голям мащаб. Мианмар заяви, че операциите му в Ракхайн са легитимен отговор на атаките срещу силите за сигурност от бунтовниците на Рохингия. \", се казва в изявлението на съвета.Припомняме, че при последните сблъсъци между властите и рохингите повече от 700 000 души бяха принудени да търсят спасение в Бангладеш, а няколко хиляди души загинаха. Въпреки постигнатото споразумение между двете държави за връщането им, много от бежанците са споделили, че се страхуват да се завърнат по домовете си.Мианмар бе подложен на международен натиск и обвинения в етническо прочистване.По време на пътуването в Мианмар в понеделник пратените на ООН се срещнаха с лидер Аун Сан Су Чжи и старши генерал Мин Аун Хлаинг, който оглавява армията, обвинена от ООН за \"етническо прочистване\". ", "date": "2018.05.10", "title": "Съветът за сигурност иска разследване за рохингите "}
{"url": "https://news.bg/world/izraelski-udari-v-siriya.html", "text": "Израел е извършил въздушни удари над Сирия, предадоха световните информационни агенции. Ударени са били няколко цели, сред които радарно съоръжение.Ударите са били извършено по спорните Голански възвишения.  Според израелската армия, всички изстреляни ракети са достигнали целите си. Вчера бе съобщено за атака в база южно от столицата Дамас. По-рано бе съобщено, че израелските военни са разпоредили на общностите, живеещи в Голанските възвишения, които граничат със Сирия, да отворят обществени убежища.Израелските военни заявиха, че са идентифицирали необичайни движения на ирански сили в Сирия и смятат, че тези сили се подготвят за предстоящ удар срещу Израел.Десетки загинаха при вчерашните удари в Сирия. ", "date": "2018.05.10", "title": "Израелски удари в Сирия "}
{"url": "https://news.bg/world/poveche-ot-400-zhurnalisti-izbyagali-ot-jemen-zaradi-voynata.html", "text": "Йеменската война е принудила повече от 400 журналисти да избягат извън страната, според доклада на местен изследователски институт, предаде Middle East Monitor.В доклада, публикуван от неправителствения Студентски и икономически медиен център (ЮИСС), се обяснява, че те са били принудени да се преместват в други области, както вътре, така и извън Йемен, за да спасят живота си и да избягат от преследвания.В доклада се добавя, че настоящата криза е най-сериозната в историята на Йемен.Той посочва, че от столицата Сана са повечето изселвания. Това се дължи на огромния брой нарушения на правата на човека. Резултатите за Сана представляват 86% от общия брой разселени журналисти.В доклада се посочва, че 70% от журналистите са били разселени извън Йемен.32% от разселените журналисти са били разселени в Египет, следвана от Саудитска Арабия с 28%, а Турция - с 10%.", "date": "2018.05.10", "title": "Повече от 400 журналисти избягали от Йемен заради войната"}
{"url": "https://news.bg/int-politics/iran-se-otkazva-ot-diplomatsiyata-tragva-na-saprotiva-sreshtu-izrael.html", "text": "Заместник-началникът на Революционната гвардия на Иран Хосеин Салами обяви, че дипломацията няма да помогне на Иран и че съпротивата е единственият път напред.Той направи коментарите си часове след като Израел обвини елитните ирански сили в изстрелването на бараж от ракети по израелски военни обекти в окупираните Голански възвишения, което става само ден след като американският президент Доналд Тръмп изтегли САЩ от ядреното споразумение с Техеран, изпращайки шокови вълни в региона.Салами подчерта, че враговете на Иран не се интересували от военна конфронтация с Техеран, а по-скоро да го изолират икономически. Той също така заяви, че европейските страни, които все още подкрепят историческото споразумение, сключено през 2015 г. между Иран и шестте световни сили (САЩ, Великобритания, Франция, Германия, Китай и Русия), няма да могат да се противопоставят на САЩ за запазването му.Рано тази сутрин Израел атакува десетки ирански цели в Сирия, което според израелските военни е било най-големият удар в северната съседка от десетилетия насам. Ударите са били извършени в отговор на масиран удар с 20 ракети, изстреляни от Сирия по израелски военни постове в Голанските възвишения.Израел уточни, че целите на ответното нападение са включвали оръжейни складове, логистични обекти и разузнавателни центрове, използвани от елитните ирански сили в Сирия. Израелските военни твърдят също, че са унищожили няколко сирийски противовъздушни системи, след като са били подложени на тежък удар.Това е първият път, когато Израел пряко обвини Иран, че е открил огън по израелска територия. Техеран отправи заплахи на няколко пъти през изминалия месец, изтъквайки, че ще удари Израел в отговор на редицата нападения, приписани на израелските военновъздушни сили.Тази атака идва след като Сирия във вторник обвини Израел в извършването на атака срещу военна база южно от Дамаск, която е била използвана от иранските сили. Според различни информации израелски изтребители са навлезли в сирийското въздушно пространство и са ударили ирански ракети, насочени към Израел.", "date": "2018.05.10", "title": "Иран се отказва от дипломацията, тръгва на съпротива срещу Израел"}
{"url": "https://news.bg/world/1-milion-politsai-i-voynitsi-glasuvat-na-parlamentarni-izbori-v-irak.html", "text": "Около 1 милион войници, полицаи и служители на силите за сигурност гласуват в Ирак на първите национални избори в страната от победата над ДАЕШ (\"Ислямска държава\"), информира АФП.Военнослужещи в униформа се редят на опашки, за да гласуват два дни преди цялата държава да участва в парламентарните избори в събота. Те се провеждат след продължителна битка с ДАЕШ.Иракчаните се надяват вотът да укрепи крехкия мир след 15-кръвопролитни години в държавата. Но те са изправени пред огромна задача да възстановят страната след унищожителния конфликт, докато в същото време ДАЕШ продължава да представлява голяма заплаха за безопасността.Полицаи и служители на президентската охрана чакат пред училище в централен Багдад, за да пуснат бюлетината си. Засилени са мерките за сигурност заради заплахи на ДАЕШ.Полицаят от специалните сили Ахмед Касем заяви пред АФП, че ще гласува за кандидата, който ще помогне на бедните и ще се бори с корупцията.Премиерът Хайдер ал Абади се надява да спечели нов мандат.24,5 милиона гласоподаватели са регистрирани за изборите. Около 1 милион иракчани в чужбина ще гласуват още днес.", "date": "2018.05.10", "title": "1 милион полицаи и войници гласуват на парламентарни избори в Ирак"}
{"url": "https://news.bg/crime/horata-da-znayat-che-ne-e-ubila-bashta-si-iska-veleva.html", "text": "Много ви моля, кажете на хората, че аз не съм убила баща си. Това заяви пред екип на news.bg подсъдимата за убийството на баща си Мария Велева.\"Аз обичам баща си\", отсече Велева на влизане в съдебната зала. Тя обясни, че обича баща си, въпреки че той се е държал много арогантно с нея и я е заплашвал с пистолет.По-рано в Софийски градски съд се гледа искането за изменение на мяркат за неотклонение на Велева.Съдът не промени мярката за неотклонение \"задържане под стража\" срещу подсъдимата Мария Велева, която заедно със съпруга си Свилен Велев пребили до смърт 86-годишния й баща. Съдът се опасява, че Велева може да извърши друго престъпление, ако й бъде променена мярката за неотклонение.Тя от своя страна заяви пред съда, че се чувства много притеснена, защото не знае къде се намира голямата й дъщеря Доротея.\"В продължение на много години съм се старала да бъда добра, децата ми са единствената ценност за мен, да се грижа за тях и това е моята цел в живота ми\", каза подсъдимата и допълни през сълзи, че много обича децата си и иска да започне работа в детска градина, за да пее детските песни, които е пяла на децата си.\"Аз не съм участвала и не съм била съпричастна в убийството на баща си\", отсече тя.Защитата на Велева декларира, че иска отмяна за мярката за неотклонение \"задържане под стража\", която намират за незаконосъобразна и незаслужена. Адвокатът на подсъдимата констатира, че трябва да се съберат нови доказателства по досъдебното производство, тъй като тя не знаела за убийството.Защитата изтъкна пред съда, че убийството на бащата на Велева е дело на съпруга й. Нямало доказателства, че тя е участвала.Подсъдимата не е издирвана, не е съдена досега, не се е укривала и няма опасност да се укрие. Във връзка с това защитата призова, че мярката и за неотклонение трябва да се промени. От своя страна обаче прокуратурата декларира пред съда, че на подсъдимата трябва да бъде оставена най-тежката мярка за неотклонение, тъй като са налице достатъчно доказателства за извършеното от нея престъпление. Съдът насрочи следващо заседание за 17 май 2018 г.Съдът не промени мярката за неотклонение \"задържане под стража\" срещу подсъдимата Мария Велева, която заедно със съпруга си Свилен Велев пребили до смърт 86-годишния й баща. Съдът се опасява, че Велева може да извърши друго престъпление, ако й бъде променена мярката за неотклонение.Тя от своя страна заяви пред съда, че се чувства много притеснена, защото не знае къде се намира голямата й дъщеря Доротея.\"В продължение на много години съм се старала да бъда добра, децата ми са единствената ценност за мен, да се грижа за тях и това е моята цел в живота ми\", каза подсъдимата и допълни през сълзи, че много обича децата си и иска да започне работа в детска градина, за да пее детските песни, които е пяла на децата си.\"Аз не съм участвала и не съм била съпричастна в убийството на баща си\", отсече тя.Защитата на Велева декларира, че иска отмяна за мярката за неотклонение \"задържане под стража\", която намират за незаконосъобразна и незаслужена. Адвокатът на подсъдимата констатира, че трябва да се съберат нови доказателства по досъдебното производство, тъй като тя не знаела за убийството.Защитата изтъкна пред съда, че убийството на бащата на Велева е дело на съпруга й. Нямало доказателства тя да е участвала.Подсъдимата не е издирвана, не е съдена досега, не се е укривала и няма опасност да се укрие. Във връзка с това защитата призова, че мярката и за неотклонение трябва да се промени. От своя страна обаче прокуратурата декларира пред съда, че на подсъдимата трябва да бъде оставена най-тежката мярка за неотклонение, тъй като са налице достатъчно доказателства за извършеното от нея престъпление. Съдът насрочи следващо заседание за 17 май 2018 г.Припомняме, случаят стана популярен след като стана ясно, че семейството от столичния квартал \"Люлин\" напълно изолирало трите си дъщери. Те са на 14, 15 и 19 години и са били държани под ключ, не са посещавали училища.Случаят доби популярност покрай сигнала на дядото на децата - Стефан Янев, на 86 години, който обаче дни след това бе открит пребит до смърт. ", "date": "2018.05.10", "title": "Хората да знаят, че не е убила баща си, иска Велева"}
{"url": "https://news.bg/politics/evrointegratsiyata-na-zapadnite-balkani-bezalternativna-spored-tsvetanov.html", "text": "Ние трябва да си подадем ръце за нашето общо бъдеще, за да превърнем този регион в процъфтяващ. Това каза по време на форум на тема \"Толерантността в Западните Балкани: ключ към Европа\" евродепутатът Асим Адемов по чиято идея се провежда дискусията седмица преди Срещата на върха лидери на ЕС и Западните Балкани на 17 май в София. Освен Адемов събитието се организира и от колегата му евродепутата Андрей Ковачев от Европейската народна партия.Целта на форума е да послужи като платформа за диалог между младежки организации, гражданското общество и представители на религиозните общности в страните от Западните Балкани. Заместник-председател на ПП ГЕРБ и председател на ПГ на ГЕРБ в Народното събрание Цветан Цветанов откри форума като посочи, че евроинтеграцията на Западните Балкани е безалтернатива.\"Темата е един от основните акценти в Българското председателство, стараем се да постигнем максимума от това да покажем, че европейската перспектива е без алтернатива\", заяви Цветанов.Той подчерта, че Западните Балкани са сърцето на Европа както политически така и икономически. Цветанов подчерта ролята на декларацията, която предстои да бъде приета по време на Срещата на върха. Лиляна Павлова, министър на българското европредседателство заяви, че искаме Българското председателство да бъде запомнено като Балканско председателство. Тя подчерта, че темата за интеграцията на Западните Балкани е припозната от европейските ни партньори като ключов приоритет и вече заема високо място в общоевропейския дневен ред като важна за мира, сигурността и просперитета в Европа.Министър Павлова декларира подкрепата на страната ни по пътя за присъединяването на страните от Западните Балкани и изтъкна, че европейската интеграция е един дългосрочен проект. Тя изтъкна, че усилията са насочени към сключването на специален анекс към декларацията от София, която ще бъде подписана на 17-ти май, който да определи конкретни проекти, по които да започнем работа веднага. По думите й това ще е практическото измерение, през което да бъдат достигнати гражданите. По думите й Декларацията от София включва три компонента - приоритетите, които са изключително важни - институционални реформи, върховенството на закона, вторият компонент са проектите свързани със сигурността и миграцията, сигурността, борбата с тероризма. Павлова заяви, че трябва да бъдат предприети необходимите мерки по отношение на незаконния мигрантски натиск. Темата за сигурност и миграция е вторият компонент.Третият най-важен компонент е свързаността. Проектите за свързаността - транспортна, енергийна, дигитална, образователна, междукултурните проекти. Министър Павлова изрази надежда да постигнат тази цел още в София с подписването на и първите меморандуми за реализацията на част от проектите, например за енергийната свързаност.\"Това е важно за региона, но това е важно и за Европа. Това е една възможност, която не трябва да изпуснем. Усилията на цялото правителство и лично на премиера Бойко Борисов са изцяло насочени към това\", увери Павлова.Андрей Ковачев заяви, че основното е преодоляването на това, което ни е разделяло в миналото. Той припомни, думите на Чърчил за Балканите, че произвеждат повече история, отколкото могат да храносмилат. Именно за това по думите му историята трябва да се знае и припомни основната идея на основателите на ЕС, а именно на европейска земя никога повече да няма война.Религиозната толерантност, ролята на църквата и диалога между различните общности бяха във фокуса на дискусията.", "date": "2018.05.10", "title": "Евроинтеграцията на Западните Балкани безалтернативна според Цветанов"}
{"url": "https://news.bg/bulgaria/webit-se-mesti-v-arena-armeets.html", "text": "Технологично изложение Webit фестивал Европа ще се проведе на ново място.Webit, който ще се проведе от 25 до 27 юни 2018 г. вече няма да е в \"София Тех Парк\", а в зала \"Арена Армеец\"Като причина за преместване организаторите посочват удвояването на нужната площ, заради изключително големия интерес и многото участници.Само за последните 2 седмици са се записали над 30 нови изложители - Mastercard, Google, Microsoft, SAP, RedHat, Samsung, VISA, VMware и др.Преди дни организаторите съобщиха и че . Сред тях са Великобритания, Италия, Холандия и България.Новото място \"Арена Армеец\" е 7 пъти по-голямо и така Webit може да расте.Изложението на стартиращите компании е два пъти по-голямо от миналата година, с два пъти повече интерес. Над 2800 стартапа кандидатстваха в състезанието .Тазгодишният фестивал е водещото дигитално и технологично събитие на Президентството на Съвета на Европейския Съюз.", "date": "2018.05.10", "title": "Webit се мести в \"Арена Армеец\""}
{"url": "https://news.bg/world/nito-sme-v-nova-studena-voyna-nito-shte-zapochne-treta-svetovna-voyna-uveryava-asad.html", "text": "Президентът на Сирия Башар Асад изключва вероятността да избухне Трета световна война в Близкия изток след възникналото напрежение между Иран, Израел, САЩ и Русия.\"\", каза Асад в интервю за гръцкия всекидневник \"Катимерини\".Според Асад САЩ се опитват да провокират конфликти, но Русия избягва този сценарий.\"\", подчерта той.Сирийският лидер смята, че турският президент Реджеп Ердоган е пешка в ръцете на САЩ, а също така е свързан с \"Мюсюлмански братя\".Ние се борим с терористите, терористи са неговата армия, те са американската армия, саудитската армия, каза той и подчерта, че различните играчи се подчиняват на един господар: американския господар.Ердоган не прокарва свой дневен ред, а само на САЩ, добави Асад и поясни, че Сирия няма нищо против турския народ, който страда от действията на Реджеп Ердоган.По думите му единствената мисия на САЩ е да поддържат терористите в Сирия.", "date": "2018.05.10", "title": "Нито сме в нова Студена война, нито ще започне Трета световна война, уверява Асад"}
{"url": "https://news.bg/education/s-nad-20-mln-lv-stimulirat-nauchniya-potentsial.html", "text": "С 18 млн. лв. осигуряват финансирането на национални научни програми, обвързани с решаването на важни обществени задачи. По този начин от Министерство на образованието и науката се надяват да развият научния потенциал в съответствие с конкретни тематични области - като например електронното здравеопазване, информационните и комуникационни технологии и др.\"Едно от предизвикателствата в областта на научните изследвания е да обвържем изследванията с важни обществени задачи\", заяви министърът на образованието Красимир Вълчев. Така по една програма ще се финансира един проект, който ще обедини всички научни организации в дадена област. \"Програмите, които са изработили, са на обща стойност 18 млн. лв., обяви Красимир Вълчев.По думите му сега имаме няколко групи научни организации, такива с висока научна дейност, такива със средна и такива, които изобщо не могат да бъдат идентифицирани от научните бази данни.Така например се предвижда научните организации да обединят усилия в програмата за развитие на културно-историческото наследство, националната памет. Друга програма е опазването на околната среда. Тя е съгласувана със секторната политика в областта на околната среда и водите, програма в областта на ИТ сектора, програма за осигуряването на нисковъглеродната енергия в областта на транспорта, програма за репродуктивни биотехнологии в животновъдството.Програмата за млади учени и постдокторанти цели съхранение на научния потенциал във висшите училища. За нея са предвидени 5 милиона. Така по проект всеки млад учен ще може да получава допълнителното възнаграждение между 200 и 500 лв.Министър Вълчев припомни, че със Закона за държавния бюджет за 2018 г. са увеличени средствата за научни изследвания. С решение на МС са увеличени средствата на Фонд \"Научни изследвания\" с 8 млн. лв. за конкурсно проектно финансиране. Осигурени са допълнително 5,6 по бюджета на МОН за осигуряване на достъп до база данни \"Елзивър\".Министър Вълчев уточни, че допълнително с постановление на Министерски съвет се осигуряват допълнително средства за стипендии на докторанти и студенти. Средствата са в размер на 2,5 млн. лв. Допълнителни стипендии на докторантите, ще трябва да бъдат обвързани с научните резултати.Програмите ще се изпълняват от всички организации в съответната област.Министър Вълчева заяви, че с националните програми се казва - предоставяме ви средства, но искаме да обедините целия научен потенциал.", "date": "2018.05.10", "title": "С над 20 млн. лв. стимулират научния потенциал"}
{"url": "https://news.bg/int-politics/nad-100-zaginali-ot-malnii-v-bangladesh.html", "text": "Над 100 души са загинали в Бангладеш при мълнии, след като предмусонните гръмотевични бури предизвикаха хаос в южноазиатската страна, съобщиха властите, цитирани от \"Франс прес\".Земеделски производители, които събират ориз в открити полета, са най-честите жертви, уточниха от службата за борба с бедствията.\"През последните 24 часа, 29 души загинаха от мълния в 12 области. Почти всички от тях са земеделски производители\", уточниха от службата.Множество хора умират всяка година, след като са били ударени от мълния по време на влажния сезон в Бангладеш, който продължава от април до октомври, но според властите през тази година броят на жертвите е изключително висок.Около 112 души са загинали от мълнии през първите 10 дни на май.\"Всеки ден 10-12 души умират от мълнии\", обясниха от службата, добавяйки, че това всява страх у земеделците, които събират ориза през това време на годината.Властите обявиха мълниите за природно бедствие, след като 82 души бяха убити само в един ден през май 2016 г. Независими наблюдатели изчисляват, че около 349 бангладешци са загинали от мълнии през 2016 г.Експерти подчертават, че смъртните случаи се увеличават, тъй като в Бангладеш, една от най-бедните страни в света, е налице засилено обезлесяване на селските райони.Местните земеделски производители са известни с това, че изсичат дървета, за да освободят място за отглеждането на повече ориз.", "date": "2018.05.10", "title": "Над 100 загинали от мълнии в Бангладеш"}
{"url": "https://news.bg/world/makron-prizova-germaniya-da-izostavi-fetisha-si-kam-byudzhetniya-izlishak.html", "text": "Френският президент Еманюел Макрон призова Германия да изостави \"фетиша\" си към бюджетния и търговски излишък, за да се прокарат необходимите реформи в Европа, информира АФП.\"\", каза Макрон в германския град Аахен, където получи престижната международна награда \"Карл Велики\" за усилията си да сплоти и интегрира Европейския съюз.Макрон отново настоя за общ бюджет на еврозоната, въпреки че Германия не е склонна да се предприеме подобна реформа.Френският лидер подчерта, цитиран от \"Ройтерс\", че Европа се нуждае от по-амбициозно финансиране, за да защити интересите си и да помогне за икономическо и фискално сближаване на страните членки.\"\", каза Макрон, след като стана едва вторият действащ държавен глава на Франция, който печели престижната награда.От своя страна Меркел честити на Макрон и отбеляза, че френският лидер е възобновил европейския дебат.", "date": "2018.05.10", "title": "Макрон призова Германия да изостави „фетиша” си към бюджетния излишък"}
{"url": "https://news.bg/crime/chrez-virtualni-apteki-iztochili-ot-rzok-plovdiv-nad-1-mln-lv.html", "text": "Чрез виртуални аптеки са източени от РЗОК-Пловдив близо 1 100 000 лева. Болните не са ощетени, а са получавали лекарства от реални аптеки.Чрез фалшиви документи, техните имена са дублирани и така виртуалните аптеки получат средства от касата за  предоставени медикаменти, обясни окръжният прокурор Румен Попов, на извънреден брифинг в Пловдив, съобщава .Схемата е била следната: \"Деспотов и Манев са предоставяли на собственика на аптеките информация за тежко болни пациенти, предимно с хептатит C. Николай Александров е наел подставеното лице, за да регистрира три виртуални аптеки. На тях Касата е превеждала средства за медикаментите на въпросните пациенти, които са били дублирани\", коментира прокурор Попов.Припомняме, вчера в Пловдив са задържани шефа на дирекция в РЗОК Иван Деспотов и колегата му Влади Манев. Заедно с тях са задържани собственикът на верига аптеки Николай Александров и мъж, който е бил подставено лице в схемата.Прокурор Галин Гавраилов обясни, че подставеното лице е подписвало всички документи. Той е теглел от банката парите, които здравната каса е превеждала за лекарствата на тежко болните пациенти и ги е предавал на собственика на реалните аптеки Николай Александров, който впоследствие ги е разпределял на участниците в схемата.Александров е наемал за виртуалните аптеки магистри фармацевти, плащал им е заплати, без те да ходят на работа. Манев и Иван Деспотов са обвиняеми за получаване на подкуп от 50 хиляди лева от Николай Александров и за помагачество за документна измама.", "date": "2018.05.10", "title": "Чрез виртуални аптеки източили от РЗОК-Пловдив над 1 млн.лв."}
{"url": "https://news.bg/world/ispaniya-s-parva-plaha-krachka-kam-uzakonyavane-na-evtanaziyata.html", "text": "Долната камара на испанския парламент подкрепи проучване на проектозакон за узаконяване на евтаназията, информира АФП.173 срещу 135 депутати, 32-ма се въздържаха, гласуваха за проучване на законопроект, изготвен в регионалния парламент на Каталуния.Говорител на долната камара на испанския парламент заяви пред агенцията, че за първи път не е блокиран законопроект за легализиране на евтаназията.Предвижда се изменение на част от Член 143 от Наказателния кодекс на Испания, който забранява асистирано самоубийство.В момента в Испания хората с нелечими заболявания имат право само да отказват лечение.Социологическо проучване на Metroscopia от март 2017 г. показва, че 84% от испанците подкрепят асистирано самоубийство на пациенти с терминално заболяване.Депутати от консервативната Народна партия гласуваха против приемане на законопроекта. Центристите от \"Сиудаданос\" се въздържаха. Предимно леви партии гласуваха в подкрепа на проектозакона.Сега законопроектът ще мине през комисии преди финално гласуване в камарата.", "date": "2018.05.10", "title": "Испания с първа плаха крачка към узаконяване на евтаназията"}
{"url": "https://news.bg/int-politics/sasht-hokat-iran-zastrashaval-svetovniya-mir-i-sigurnost.html", "text": "САЩ осъждат \"провокативните ракетни атаки на иранския режим от територията на Сирия срещу израелски граждани\".В изявление на пресаташето на Белия дом се подчертава: \"Категорично подкрепяме правото на Израел да се самоотбранява. Разполагането от страна на иранския режим в Сирия на офанзивни ракетни системи, насочени към Израел, е неприемливо и много опасно развитие за целия Близък изток. Революционната гвардия на Иран носи пълна отговорност за последствията от безразсъдните си действия, като призоваваме Революционната гвардия и нейните екстремистки проксита, включително \"Хизбула\", да не предприемат по-нататъшни провокативни стъпки.\"САЩ също така призовават всички страни да дадат да се разбере, че действията на иранския режим представляват сериозна заплаха за международния мир и сигурност.", "date": "2018.05.10", "title": "САЩ хокат Иран, застрашавал световния мир и сигурност"}
{"url": "https://news.bg/politics/merkel-iska-borisov-da-e-mediator-za-zapadnite-balkani.html", "text": "Като категоричен успех определи германският канцлер Ангела Меркел действията на премиера Бойко Борисов за приобщаването на страните от региона към Европейския съюз. \"Темата Западни Балкани не беше лесен приоритет, но ти, Бойко, се справи прекрасно и трябва да останеш медиатор по тази тема\", заяви Меркел.Българският премиер Бойко Борисов и канцлерът на Германия Ангела Меркел обсъдиха предстоящата среща на върха в София за Западните Балкани. Двамата разговаряха в Аахен след участието им в церемонията по връчването на международната награда \"Карл Велики\", съобщиха от Министерския съвет.България ще продължи да работи активно, за да остане свързаността на страните от региона приоритет и при следващите председателства, заяви Борисов. По думите му, въпреки напрежението между някои държави по отделни въпроси, техните лидери осъзнават голямата цел - членството в Европейския съюз.Бойко Борисов акцентира колко е важна транспортната, инфраструктурната и дигитална свързаност на страните от региона. Според него така ще бъдат осигурени стабилността и просперитета в цяла Европа.\"За мен това трябва да правим - хората от тези държави да усетят, че ЕС и ние сме с тях\", каза Бойко Борисов. Германският канцлер сподели напълно мнението на българския премиер, че хората от Западните Балкани очакват и искат конкретни и реални неща за подобряване на живота им.По време на разговора българският политик постави въпроса за спорните предложения на Европейската комисия в Пакета \"Мобилност\", които пряко засяга българските транспортни превозвачи, информират от МС.Транспортният сектор създава 15% от БВП на България. Страната ни ще губи 16 милиарда лева годишно, ако бъдат приети предложенията за нови регулации. Промените в сектора засягат над 100 хиляди български семейства. Голяма част от бизнеса, който в основната си част е малък и среден, ще бъде доведен до фалит.Премиерът Борисов каза, че е поставил въпроса за промените в транспортния бранш по-рано днес и на президента Макрон, с когото са се разбрали да го обсъдят по-подробно в телефонен разговор.Канцлерът Меркел изрази разбиране за притесненията на българската страна и посочи, че трябва да се намери приемливо решение за всички държави в ЕС, информират от МС.В Аахен премиерът Борисов проведе среща и с президента на Украйна Петро Порошенко. Фокусът на техния разговор беше за усилията за прилагане на Минското споразумение. Според българския премиер, най-доброто решение в ситуацията може да се постигне само на масата на преговорите и чрез инструментите на дипломацията.", "date": "2018.05.10", "title": "Меркел иска Борисов да е медиатор за Западните Балкани"}
{"url": "https://news.bg/crime/tsenko-chokov-e-nevinen-za-lihvarstvo-no-vinoven-za-otvlichane.html", "text": "Бившият кмет на Галиче е невинен по обвинението за организиране на престъпна група и за лихварство. Това прочетоха в Специализирания наказателен съд.За друго престъпление Ценко Чоков получи 4,6 г. ефективна присъда - за отвличане, палеж на кола и за средна телесна повреда.Обвиненият за организатор и ръководител на престъпна група Ценко Чоков бе внесен на носилка в съдебната зала, за да чуе присъдата си.Синът му - Мартин Чоков, е невинен за организиране на престъпна група. Спецсъдът призна Мартин Чоков за виновен за заплаха за убийство и за лихварство. За тези две обвинения той получава общо наказание от 4,5 г. затвор.По същото дело Иван Тодораков получава 4 г. ефективна присъда.Сашо Димитров бе обявен за невинен за организиране на престъпна група. Спецсъдът обвини Васил Данаилов за лихварство за периода от 20 ноември 2015 до 9 март 2016 г. Той получава 1 година лишаване от свобода.След заседанието прокурор Росен Радев коментира пред журналисти, че прокуратурата ще обжалва това решение.По думите на прокурора 4 месеца Ценко Чоков е бил в затворническата болница, но е отказал да се лекува. Това е бил първият му случай като прокурор в заседателната зала да внесат човек на носилка. Ако Чоков е взел мерки, е щял да бъде на крака, категоричен бе прокурор Радев.Иво Найденов, адвокат на подсъдимия Ценко Чоков заяви: \"здравословното му състояние не позволява да бъде с мярка за неотклонение \"задържане под стража\", но съдебният състав каза че интересите на обществото са на преден план пред интересите на индивида\".Адвокатът изтъкна, че ако здравословното му състояние позволяваше, Чоков щеше да даде показания пред съда и въз основа на това да отправи искания за допълнителни доказателства и да насрочи делото за друга дата.Найденов посочи, че пледоариите са минали тежко в затвора и допълни, че от края на 2017 г. Чоков е в затворническата болница.\"Предвид здравословното му състояние делото можеше да бъде отложено\", подчерта защитникът на бившия кмет на Галиче.Процесът срещу скандалния кмет на Галиче се проточи повече от година, като по време на заседанията редица свидетели се отрекоха от първоначалните си показания.Припомняме, кметът на Галиче  до 9 януари 2017 г. след като прокуратурата обяви, че е провела двумесечно разследване във връзка с нарушения в дейността на кметството.Отделно на това той бе арестуван по обвинение за . Самият Ценко Чоков беше в ареста с . Неговият син, след като бе оправдан , също бе арестуван заедно с родителя си.Обвиненията срещу Ценко Чоков дойдоха и след серия от репортажи от село Галиче и обвинения от страна на негови съселяни за тормоз, включително и .Първоначално обаче Ценко Чоков стана национално известен при провеждането на местните избори, , а тържеството за победата му на изборите беше с впечатляващо музикално оформление.По-късно, на 5 октомври ВАС реши, че Чоков вече не е кмет на Галиче. Решението на ВАС беше след повече от четири месеца след постановлението на административния съд на Враца. Върховните съдии потвърдиха решението .Съдът тогава отмени решението на Общинската избирателна комисия от началото на май месец, която се позова на правото на Чоков да ползва неплатен отпуск и остави скандалния кмет на поста му, отменяйки решението на .Решението на висшите магистрати е, че пряко избраните от електората длъжностни лица мат право на платен, но не и на неплатен отпуск.", "date": "2018.05.10", "title": "Ценко Чоков е невинен за лихварство, но виновен за отвличане"}
{"url": "https://news.bg/world/kray-na-internet-neutralnostta-v-sasht-ot-11-yuni.html", "text": "Федералната комисия по комуникации (ФКК) на САЩ обяви, че от 11 юни се отменя интернет неутралността, информира \"Ройтерс\".Припомняме, в средата на декември 2017 г. Федералната комисия за комуникации гласува за отмяна на принципа за равен достъп до интернет за всички в САЩ. Трима републиканци срещу двама демократи гласуваха за отмяна на правилата от ерата на президента Барак Обама, които забраняват на доставчиците на интернет изкуствено да блокират или намаляват интернет трафика, както и да искат да се плаща за по-бърз интернет.Комисията подчерта, че новите правила ще влязат след 30 дни, считано от петък.Говорител на ФКК потвърди, че новите правила влизат в сила на 11 юни.Щати и организации се обърнаха към съда в опит да блокират новите правила, които са своеобразна победа за интернет доставчици като AT&T Inc и Comcast Corp, но са отхвърляни от интернет компании като Facebook Inc и Alphabet Inc.Сенатът на САЩ ще гласува най-рано следващата седмица дали да отхвърли решението на комисията, с което се отменят правилата за неутралността на интернет.47 демократи и двама независими, както и сенатор Сюзан Колинс от Републиканската партия, се очаква да подкрепят наложените от Барак Обама правила през 2015 г. Поддръжниците на интернет неутралността вярват, че ще спечелят на гласуването с 50 срещу 49 гласа заради отсъствието на сенатор Джон Маккейн по болест.Сенатор Ед Марки заяви, че \"най-вероятно\" гласуването ще се проведе в средата на следващата седмица. В сряда сенатори поискаха гласуване на казуса и 10-часов дебат.Ако Сенатът прокара мярката, вероятно няма да мине през долната камара заради мнозинството на Републиканската партия. Ако бъде прокарано и през Камарата на представителите, очаква се президентът на САЩ Доналд Тръмп да наложи вето.Февруари месец коалиция от 22-ма щатски прокурори предприе действия за блокиране на решението на комисията.Демократите смятат, че въпросът ще бъде ключова тема на частичните избори за Конгрес през ноември.Републиканците са на мнение, че отмяната ще доведе до премахване на тежките правителствени регулации, ще насърчи инвестиции и ще върне интернета към правилата от преди 2015 г.", "date": "2018.05.10", "title": "Край на интернет неутралността в САЩ от 11 юни"}
{"url": "https://news.bg/int-politics/bratska-ili-zadushavashta-pregradka-za-moskva-bez-santiment.html", "text": "\"Свръхмогъщият приятел\" - под това заглавие швейцарският \"Нойе Цюрхер Цайтунг\" (НЦЦ) публикува обширна статия от Иво Мийнсен, посветена на връзките между България и Русия. Подзаглавието гласи: \"След една толкова дълга обща история, на българите не им е лесно да се еманципират от Русия\". Авторът е избрал двама протагонисти, чрез които навлиза в темата: 27-годишния графити-артист Васил и Юри Борисов, член на ръководството на организация \"Русофили\". Репортажът започва от Паметника на Съветската армия и преминава през доста различните гледни точки на двамата събеседници. Особено интересна е аналитичната част от публикацията, където авторът - макар и с някои дребни грешки - развива един историческо-философски възглед за отношенията между България и Русия. Ето какво пише той:От векове за векове\"За [Юри] Борисов освобождението на България през 1944 е само един аспект от близостта между двата народа: \"Връзките между нашите цивилизации са прастари\". И наистина: кирилицата възниква през 10-ти век в България и оттам се разпространява заедно православието и в Русия. От своя страна Руската империя акушира при раждането на : през 1877 войските на Москва предприемат настъпление срещу Османската империя и по този начин година по-късно осигуряват победата на борците за независимост. В края на Втората световна война български войски воюват заедно с Червената армия против Хитлер. Но тази историческа картина, която е широко разпространена в България, игнорира факта, че в две световни войни София воюва срещу Русия, тъй като тамошните елити се надяват на по-големи териториални придобивки от един съюз с Германия.През 1946 България се присъединява към Източния блок на Сталин. Въпреки симпатиите към Русия, тази \"революция\" не минава без насилия. През първото десетилетие на социализма десетки хиляди изчезват в затворите и полицейските зандани. Според български историци, \"Народният съд\" екзекутира между 15 000 и 30 000 души, а хиляди хора умират в мъки в концлагера в Белене. Официално ръководителите говорят единствено за успехите, които се дължат на \"братската помощ\" от изток. \"За българския народ дружбата със Съветския съюз е тъй жизнено необходима, както слънцето и въздухът за всяко живо същество\", говори в захлас първият комунистически властелин Георги Димитров. А неговият наследник Тодор Живков през 1963 дори иска да направи България 16-а съветска република.Според социалистическата пропаганда, тесните връзки между страните от Източния блок са въплъщение на \"дружбата между народите\". Чрез този израз историческите връзки, братствата по оръжие, както и общата политическа и икономическа система се спояват в една метафора. Имперският съветски ред, възникнал в резултат от революции и войни, придобива възвишената форма на някакъв семеен съюз. Единственото неравенство между членовете се състои в това, че \"големият съветски брат\" води останалите за ръчичка към едно по-добро бъдеще.Инсценировките на тази задушевност, включително и комично известната братска целувка, са обект на подигравки единствено в личното пространство на хората. В сателитните държави се разказва например следният виц: \"Руснаците какви са ни - приятели или братя? Отговор: Братя, защото приятелите човек сам си избира.\" Зад този виц прозира горчивата реалност, защото химните за приятелството често пъти прикриват потисничество и насилие. Потушените въстания в Полша, Унгария, ГДР и Чехословакия, военната окупация и икономическият колониализъм - това е отблъскващата обратна страна на медала.Между Изтока и ЗападаВ България не се стига до големи безредици. Страната печели от приятелството с \"големия брат\", от съветските кредити и образователните възможности. Но ръководството в София е наясно със своята зависимост от Москва. Когато подкрепата секва, веднага изчезва и патосът около \"дружбата между народите\". Още преди Чехословакия българите отменят ръководната роля на Комунистическата партия и пращат Живков в пенсия. Но същинска смяна на елитите не се състоява. А това означава, че няма и скъсване с миналото.Независимо от това политиците съзнават, че бъдещето на България е със Запада. През 2004 година страната влиза в НАТО, а през 2007 - в ЕС. Стратегическото обвързване със Запада изглежда необратимо. След политическите промени над 1 милион българи напускат страната, главно в посока към Европа или Северна Америка. Но ориентирането на запад не променя сериозно обстоятелството, че икономическата обвързаност с някогашната колониална владетелка си остава тясна, особено в енергийния сектор. Освен това се предполага, че поне 400 000 руснаци притежават имоти в България. Те са и един от най-големите туристически контингенти в страната.Според допитванията, България и Гърция са най-проруски настроените страни в ЕС. Организации като \"Русофили\" искат това положение да не се променя. Юри Борисов твърди, че неговата организация не преследва политически цели. Но тя официално подкрепи анексирането на Крим и се обяви срещу разполагането в България на елементи от отбранителната система на НАТО. \"Русофили\" имат отлични лобита във всички партии, най-вече сред проруски настроените социалисти. Но българските елити са достатъчно прагматични, за да осъзнаят, че във времена на повишени геополитически напрежения едно безусловно обвързване с Русия може да излезе доста скъпо. Сред населението също има проевропейско мнозинство, което обаче не е задължително и проамериканско. А и не е чак толкова голямо\", обобщава Иво Мийнсен в статията си, публикувана на страниците на \"Нойе Цюрхер Цайтунг\".", "date": "2018.05.10", "title": "Братска или задушаваща прегръдка – за Москва без сантимент"}
{"url": "https://news.bg/society/astronavtat-richard-linehan-gostuva-na-festivala-na-naukata.html", "text": "Специален гост на софийския \"Фестивала на науката\" през тази година е американският астронавт Ричард Линехан, който е летял четири мисии на совалките \"Колумбия\" и \"Индевър\", предаде bTV.Посетителите ще могат да се запознаят с него в събота, 12 май. Научните забавления за децата са безплатни, те ще могат да участват в практическите работилници заедно със своите преподаватели или родители.През 2002 г. д-р Линехан прекара часове в открития космос, докато ремонтира телескопа \"Хъбъл\". Той е бил извън борда на совалката общо над 42 часа по време на четири мисии.На 20 юни 1996 г. совалката \"Колумбия\" излита със седем учени на борда, чиято мисия е да изследват как безтегловността се отразява на човешкия организъм при продължителни космически полети.Един от астронавтите е именно д-р Ричард Линехан, който през последните години се е посветил на популяризирането на научните знания за космоса.\"Посветил съм се на това в моята родина и по целия свят, защото вярвам, че трябва да събудим интереса към науката в децата и младежите\", споделя астронавтът.", "date": "2018.05.10", "title": "Астронавтът Ричард Линехан гостува на „Фестивала на науката”"}
