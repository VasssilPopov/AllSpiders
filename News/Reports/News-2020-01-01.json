{"url": "https://news.bg/press/vdigat-tsenata-na-stazha-za-pensiya-s-10-lv-shofyorskiyat-izpit-stava-rialiti-shou.html", "text": "С 9,90 лв. вдига цената за купуване на недостигащ стаж за пенсия Националният осигурителен институт. Така през 2020 г. за всеки месец недостигащ стаж ще трябва да се плащат по 120,78 лв.Причината за увеличението на цената на стажа е, че от началото на 2020 г. минималният осигурителен доход на самоосигуряващите се ще е 610 лв. Според Кодекса за социално осигуряване именно върху него се изчислява цената на недостигащия за пенсиониране стаж. Размерът на вноската за пенсия остава непроменен - 19,8% от минималния осигурителен доход на самоосигуряващите се.Шофьорският изпит да се превърне в нещо като риалити шоу чрез тотално видеоследене на кандидата и при решаването на листовки, и при кормуването. Мерките са против купуването и продаването на шофьорски книжки и целта им е да намали корупцията в Изпълнителна агенция \"Автомобилна администрация\", бившата ДАИ. Предлагат се чрез промени в наредбата за провеждане на изпити за правоспособност за управление на МПС.Камери и изолирани помещения - т. нар. бели стаи, бяха въведени още през 2017 г. за теоретичните изпити на кандидат шофьорите. Новото е, че при влизането в помещението, където се решават листовки, новобранецът ще минава през стационарна металдетекторна рамка. Преди това той ще оставя и заключва в шкафче телефона си и всякакви други електронни и метални предмети. За всеки случай ще проверяват и дрехите му с преносим уред.Държавните служители на Държавна агенция \"Национална сигурност\" ще трябва да осъществяват обща физическа подготовка чрез специално предвидени за тази цел занимания с физически упражнения или вид спорт.Държавните служители, заемащи длъжност главен експерт или по - ниска също ще имат изпити, които ще се оценяват с \"изпълнил\" или \"неизпълнил\", в зависимост от резултатите им.Фирмите, които чистят и извозват боклука на София, ще получат още повече пари за извършването на дейността през 2020 г. без особена яснота как резултатът от работата им ще бъде контролиран. Столичната община възнамерява да похарчи умопомрачителните 217,17 млн. лв. през годината за почистване на кварталите и за поддръжката на обществените пространства, което е с 11, 2 млн. повече от миналата. Според приетата от Столичния общински съвет план-сметка 67 млн. лв. от тези пари ще отидат за събиране на уличните контейнери за боклук и транспонирането му, което е с 4 млн. лв. (6,35%) над досегашните разходи. Обяснението е, че с тези пари трябва да бъдат събрани 356 183 тона боклук или с над 15 000 т. повече от м.г.Точно преди две години темата за неработещите от години ски-съоръжения на Витоша събуди обществено недоволство, което стана причина тя да попадне и в дневния ред на заседанието на Министерския съвет.Конкретният повод беше резонният въпрос, защо държавата не поддържа ски-влека \"Заека\", който е собственост на Министерството на младежта и спорта.Две години по-късно \"Заекът\" продължава да не работи, а функциониращите съоръжения на Витоша намаляха с още едно след като тази година \"Витоша ски\" реши да спре окончателно Драгалевския лифт.В продължение на повече от година \"Капитал\" се опитва да разбере какво се е случило след разпореждането на премиера Бойко Борисов лифтът \"Заека\" да заработи.\"Както в новогодишната баница има късмет за всеки от семейството, така и в обществото ни трябва да има място и грижа за всички. За възрастните и самотните, за хилядите българи, които днес се борят с недоимъка и най-вече - за децата на България. Защото невидимите мостове на духа и добротата са по-трайни от съградените с човешка ръка. Именно те ще свържат и днес българите, обединени от любовта към родината и надеждата за по-добро бъдеще\".Това каза в новогодишното си слово президентът Румен Радев.Той не скри, че изпращаме тежка година с много предизвикателства, сред които конкретно спомена водната криза, с която се бори Перник и настоя да се търси отговорност от институциите за решаването на всички проблеми.За първото бебе на новата година битката е между Пловдив и Варна. Малкият Райчо е проплакал точно една минута след настъпването на новата 2020 г. в родилното отделение на пловдивската университетска болница \"Свети Георги\". Новата година донася на 20-годишната Анка най-хубавия подарък. Новороденият Райчо се появява на бял свят пет седмици по-рано от очакваното. \"Първо детенце ми е, добре се роди, без никакви усложенния, аз просто искам да е изучен и да има средно образование\", споделя майката Анка Ангелова. Бебето е кръстено на свекъра, а бабите казват, че ще помагат в грижите.До 55 млн. лв. ще струва на бюджета покупката на нов самолет за изпълнение на полети със специално предназначение на \"Авиоотряд 28\" и изграждане на хангар за съхранение и техническо обслужване. Това гласува на последното си заседание за тази година правителството, съобщи пресцентърът на кабинета.Властта напомни, че имаше няколко инцидента с правителствения \"Фалкон\", което било причина за новата луксозна придобивка на управляващите от ГЕРБ и ОП. И докато силните на деня ще се поглезят с нов специален самолет, напомняме, че премиерът и президентът на много по-богатата от нас Австрия ползват редовни полети на гражданските авиолинии и влакове, така постъпват управляващите в много други европейски държави.А също така, че 55-те милиона лева за правителствения самолет са повече от тези 51 048 700 лева, дадени като подаяние от мизерните 40 лева над парите за старост на най-бедните пенсионери, преживяващи с под 363 лева месечно. Но отдавна е известна народната мъдрост, че сит на гладен не вярва и че от супер луксозния самолет премиерът Борисов и приближените му ще виждат по-добре стабилността и успехите, но удобно не виждат ширещата се бедност и корупция в управляваното от тях отечество.", "date": "2020.01.01", "title": "Вдигат цената на стажа за пенсия с 10 лв, Шофьорският изпит става риалити шоу"}
{"url": "https://news.bg/bulgaria/kevr-namali-tsenata-na-gaza-s-1-81-no-ostavi-parnoto-i-toka-bez-promyana.html", "text": "Комисията за енергийно и водно регулиране (КЕВР) намали цената на газа с 1,81% в сравнение с предходното тримесечие.Днес Комисията проведе заседание, на което прие решение в отговор на заявление на \"Булгаргаз\" за утвърждаване на цени за първото тримесечие на 2020 г., по които общественият доставчик продава природен газ на крайните снабдители и на лицата с издадена лицензия за производство и пренос на топлинна енергия.Приетото решение е съобразено с последните промени в енергийния закон.Утвърдената от Комисията цена за първото тримесечие на 2020 г. за продажба на природен газ на крайните снабдители на природен газ и на лицата, на които е издадена лицензия за производство и пренос на топлинна енергия, е в размер на 44,04 лв./MWh (без цени за достъп, пренос, акциз и ДДС), което в сравнение с действащата цена за четвъртото тримесечие на 2019 г. е намаление с 0,81 лв./MWh или с 1,81%.В утвърдената цена на природния газ от 44,04 лв./MWh са включени компонента \"цена на природния газ на входа на газопреносните мрежи\" в размер на 43,34 лв./MWh лв./MWh, компонента за дейността \"обществена доставка\" в размер на 0,56 лв./MWh и компонента за компенсиране на разходи, произтичащи от наложени задължения към обществото от 0,14 лв./MWh, покриваща разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации.В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.Компонентата \"цена на природния газ на входа на газопреносните мрежи\" се образува от обществения доставчик като среднопретеглена стойност при отчитане на последно заявените прогнозни количества природен газ от внос за вътрешния пазар, от местни добивни предприятия и от запаси природен газ с цел продажба през следващия период, условията по договорите за доставка и за достъп и пренос на природен газ до българската граница.Отчита се и движението на цената на петрола и на алтернативните на природния газ горива на световните пазари за последните 9 месеца, както и промяната в осреднения валутен курс на БНБ на лева спрямо чуждестранната валута, в която се заплаща внасяният в страната природен газ, за период от четиридесет и пет дни, предхождащи месеца на внасяне на предложението за утвърждаване на цени. С утвърдената цена на природния газ за първото тримесечие на 2020 г. цените на топлинната енергияостават непроменени до края на отоплителния сезон. Без промяна остават и цените на електрическата енергия за битовите и небитовите потребители на регулиран пазар.", "date": "2020.01.01", "title": "КЕВР намали цената на газа с 1,81%, но остави парното и тока без промяна"}
{"url": "https://news.bg/int-politics/papa-frantsisk-priravni-nasilieto-sreshtu-zheni-s-oskvernyavaneto-na-bog.html", "text": "Папа Франциск заклейми насилието срещу жени, изтъквайки, че това е като оскверняването на Бог, съобщава \"Асошиейтед прес\".Той изтъкна, че ако искаме по-добър свят през новата 2020 година, трябва да се отнасяме с уважение към жените.Той добави, че участието на жените в политиката е от ключово значение човечеството да бъде по-мирно и обединено.В новогодишната си проповед по време на литургията в базиликата \"Свети Петър\", Франциск заклейми \"колко много пъти женски тела са жертвани върху осквернения олтар на рекламите, на печалбата, на порнографията\". Той се оплака, че въпреки че жените са по негови думи \"извори на живота\", те са непрекъснато обиждани, бити, изнасилвани, принуждавани към проституция или са принудени да правят аборти.Франциск приветства жените като \"донори и посредници на мира\" и призова те да станат \"напълно свързани\" с вземането на решения, за да стане светът по-сплотен и по-спокоен.\"Завоеванието за жените е завоевание за цялото човечество\", подчерта главата на римокатолическата църква.В коментарите си Франциск не е споменал предразсъдъците към жените в католическата църква. Според учението на Ватикана жените не могат да стават свещеници. Някои консервативни среди в католическата църква също така са скандализирани от енориите, които позволяват на момичета да служат в олтара.", "date": "2020.01.01", "title": "Папа Франциск приравни насилието срещу жени с оскверняването на Бог"}
{"url": "https://news.bg/world/earbas-detronira-boing-ot-varha.html", "text": "\"Еърбъс\" (Airbus) детронира \"Боинг\" (Boeing) като най-големия производител на самолети в света, съобщиха източници пред \"Ройтерс\".За първи път от 2011 г. \"Еърбъс\" е най-големият производител на самолети в света, след като е доставил 863 самолета през 2019 г., което е повече от прогнозата. Така компанията изпреварва основния си конкурент \"Боинг\".Промяната се очакваше след възникналата криза в \"Боинг\" около приземения самолет 737 MAX. Но данните допълнително подчертават дистанцията между двата производителя.От \"Еърбъс\", които бяха принудени заради свои индустриални проблеми да намалят целите за доставка през 2019 г. с 2-3% през октомври, мобилизираха допълнителни ресурси до часовете преди полунощ, за да достигнат числото от 863 самолета за година в сравнение с ревизираната цел от 860 самолета.Доставките са се увеличили със 7,9 на сто от 800 самолета през 2018 г.От \"Еърбъс\" отказват коментар на данните, тъй като първо трябва да бъдат проверени преди да бъдат финализирани и публикувани.Производителите получават по-голямата част от приходите си, когато самолетите бъдат доставени, така че доставките в края на годината се следят внимателно от инвеститорите.\"Боинг\" е доставил 345 самолета предимно за дълги разстояния между януари и ноември, което е наполовина по-малко от 704 самолета през същия период на 2018 г., когато MAX беше доставян по план. За цялата 2018 г. \"Боинг\" е доставил 806 самолета.", "date": "2020.01.01", "title": "\"Еърбъс\" детронира \"Боинг\" от върха"}
{"url": "https://news.bg/int-politics/iran-mamri-poslanika-na-shveytsariya-zaradi-podstrekavashtite-kam-voyna-sasht.html", "text": "Външното министерство на Иран е привикало шарже д'афер на Швейцария, който представлява интересите на САЩ в страната, съобщиха иранските медии.Техеран също така е отправил \"категоричен протест срещу подстрекаващите към война изявления на американски официални лица в нарушение на Хартата на ООН\".По-рано днес върховният лидер на Иран аятолах Али Хаменеи осъди  срещу паравоенната шиитска групировка \"Катаиб Хизбула\" в съседните Ирак и Сирия, обещавайки да нанесе удар на всеки, който заплашва страната му.Това става в контекста на ескалиращото напрежение в региона, след като вчера  в Ирак заради няколкото въздушни удари на американските военновъздушни сили срещу \"Катаиб Хизбула\".Американският президент Доналд , че е организирала атаката срещу посолството, като той предупреди, че Техеран ще бъде държан изцяло отговорен за всички щети, причинени на посолството от проиранските протестиращи. Ислямската република отрече обвиненията, призовавайки САЩ да се откажат от \"разрушителните си политики\" в Близкия изток.Междувременно министърът на отбраната на САЩ Марк Еспър обеща да засили американското присъствие в региона, като за целта ще бъдат изпратени около 750 военнослужещи в Близкия изток след сблъсъците в Багдад.", "date": "2020.01.01", "title": "Иран мъмри посланика на Швейцария заради \"подстрекаващите към война\" САЩ"}
{"url": "https://news.bg/bulgaria/kmetat-na-simitli-i-sinat-mu-zameseni-v-sbivane-na-nova-godina.html", "text": "Кметът на Симитли и синът му, който е депутат от ГЕРБ, бяха замесени в масово сбиване в града на Нова година, информира БГНЕС.51-годишен е с избити зъби и травма на долна челюст при сбиване в кафене в Симитли около 00,30 часа в полунощ.Според разпространяваната информация в сбиването са участвали кметът на Симитли Апостол Апостолов и синът му Стефан Апостолов, който е футболен съдия и депутат от ГЕРБ.Очевидци разказаха, цитирани от bTV, че по време на хорото и зарята в центъра на града посетители на близко заведение са започнали да хвърлят мощни бомбички близо до танцуващите. Апостолов отишъл да им направи забележка, а след това пръскане с шампанско довело до сбиването.Подадени са пет жалби в прокуратурата. Полицията разследва случая.", "date": "2020.01.01", "title": "Кметът на Симитли и синът му замесени в сбиване на Нова година"}
{"url": "https://news.bg/bulgaria/kukeri-obyaviha-voyna-na-zlite-duhove-v-razlog.html", "text": "Кукери гонят злите сили в Разлог, съобщава Нова телевизия.На първия ден от 2020 г. градът обяви война на злите духове. По стара традиция кукери и сурвакари се борят с лошите сили.Участниците в кукерския фестивал се надяват да прогонят всички злини от Разлог. Традицията се предава от бащи на синове. Различните махали на Разлог са представени от големи групи с кукери и сурвакари, които представят различни образи, скечове и различни сцени.По обяд в града между Пирин и Рила се проведе традиционният кукерски фестивал \"Старчевата\", отбелязва БГНЕС.", "date": "2020.01.01", "title": "Кукери обявиха война на злите духове в Разлог"}
{"url": "https://news.bg/world/papa-frantsisk-plesna-po-rakata-zhena-no-po-kasno-se-izvini.html", "text": "Папа Франциск се извини, след като плесна по ръката напориста жена, която го дръпна, информират медии.Франциск призна, че е \"изгубил търпение\" по време на инцидента на площад \"Свети Петър\".\"Ние губим търпение много пъти. Случва се и на мен също. Извинявам се за лошия пример вчера\", каза главата на Римокатолическата църква преди меса във Ватикана.По-рано папа Франциск заклейми насилието срещу жени, изтъквайки, че това е като оскверняването на Бог.", "date": "2020.01.01", "title": "Папа Франциск плесна по ръката жена, но по-късно се извини"}
{"url": "https://news.bg/world/protestirashtite-pred-posolstvoto-na-sasht-v-bagdad-se-iztegliha.html", "text": "Поддръжници на подкрепяните от Иран милиции в Ирак започнаха да се изтеглят от периметъра на посолството на САЩ в Багдад след заповед на лидери на милиции да се прекрати обсадата, пише \"Вашингтон пост\".Поддръжници на милицията \"Катаиб Хизбула\", които атакуваха посолството на САЩ с протест срещу  в неделя, при които бяха убити 25 бойци, прекараха нощта пред сградата на мисията. Днес те започнаха да събират опънатите палатки и да се изтеглят от района, като отбелязаха, че са извоювали победа и сега ще настояват за изтегляне на американските сили от Ирак в парламента на страната.Изданието отбелязва, че това е потенциално прекратяване на кризата, след като в понеделник хиляди разгневени поддръжници на милицията се опитаха да щурмуват посолството на САЩ, което принуди  за охрана на сградата на дипломатическата мисия.Недоволните обявиха, че планират да се преместят в район от другата страна на река Тигър, където ще установят лагер. Районът е извън укрепената Зелена зона, където е разположено посолството и не представлява пряка заплаха за мисията.Президентът на САЩ Доналд Тръмп коментира във вторник, че очаква Ирак да използва сила, за да защити американското посолство в Багдад.\"Изгорихме ги\", скандираха демонстрантите, докато се изтегляха от Зелената зона, предаде АФП.Иран  който представлява интересите на САЩ.Франция пък изрази солидарност със САЩ след атаката срещу посолството в Ирак. Френският военен министър Флоранс Парли осъди нападението.По-рано ", "date": "2020.01.01", "title": "Протестиращите пред посолството на САЩ в Багдад се изтеглиха"}
{"url": "https://news.bg/bulgaria/danachnata-kampaniya-2020-g-zapochva-na-10-yanuari.html", "text": "Данъчната кампания 2020 г. ще започне на 10 януари заради промени в законодателството, съобщават от НАП.Декларациите за доходите на физическите лица и тези за облагане с корпоративни данъци могат да бъдат подадени най-рано на тази дата както по електронен път, така и на място в офисите на НАП.Срокът за ползване на 5% отстъпка за ранно деклариране и плащане през 2020 година е 31 март, а крайният срок за обявяване на доходите 30 април, припомнят от приходната администрация. През март 2020 г. ще е достъпна и предварително попълнена декларация за доходите на гражданите, които имат персонален код на НАП или електронен подпис.Годишното приключване на данъчно осигурителните сметки на фирми и граждани ще бъде извършено от НАП от 1 до 9 януари.", "date": "2020.01.01", "title": "Данъчната кампания 2020 г. започва на 10 януари"}
{"url": "https://news.bg/world/tayvan-modelat-na-kitay-za-honkong-se-provali.html", "text": "Президентът на Тайван Цай Ингвен отхвърли идеята за присъединяване към Китай по прилагания в Хонконг модел \"една държава - две системи\", съобщават медии.Според нея очевидно е, че този модел се е провалил в бившата британска колония, върната на Пекин през 1997 г. Моделът е договорен между Китай и Великобритания и e със срок до 2047 г.Доверието към \"една държава - две системи\" е дискредитирано от правителството със злоупотребената власт, подчерта президентът на Тайван.Островът, който според Пекин е част от китайската територия, въпреки че няма власт там, ще проведе президентски избори на 11 януари. Социологическите проучвания посочват като фаворит Цай Ингвен.", "date": "2020.01.01", "title": "Тайван: Моделът на Китай за Хонконг се провали"}
{"url": "https://news.bg/world/sarbiya-vdigna-pensiite-s-5-4-na-sto.html", "text": "От днес пенсиите в Сърбия са по-високи с 5,4 на сто, което означава увеличение от 540 динара (1 евро за 117,5 динара) до 7130 динара, съобщава ТАНЮГ.Пенсиите ще бъдат индексирани по така наречената швейцарска формула. На практика това означава, че пенсиите на 1,7 милиона сръбски пенсионери ще се увеличат по швейцарското правило - сбор от 50% от ръста на осигурителния доход и 50% от инфлацията за предходната година.Средната заплата в Сърбия е 54 115 динара (511,17 долара), а средната пенсия е около 26 000 динара.Икономиката на Сърбия се очаква да отчете ръст от 3,5 на сто през 2019 г. и 4% през 2020 г.", "date": "2020.01.01", "title": "Сърбия вдигна пенсиите с 5,4 на сто"}
{"url": "https://news.bg/bulgaria/blizo-500-signala-polucheni-v-speshna-pomosht-v-sofiya-na-nova-godina.html", "text": "Повече от 450 сигнала са постъпили в Спешна помощ в София в новогодишната нощ, информира БНР.В празничната нощ са потърсили медицинска помощ 12 деца, като нито едно от тях обаче не е било с опасност за живота.От Спешна помощ съобщиха още, че в столицата е станала една катастрофа с един пострадал човек.", "date": "2020.01.01", "title": "Близо 500 сигнала получени в Спешна помощ в София на Нова година"}
{"url": "https://news.bg/world/poveche-ot-5200-migranti-pristignali-v-gartsiya-prez-dekemvri.html", "text": "Общо 5247 мигранти са пристигнали на гръцки острови от съседна Турция през декември, пише \"Катимерини\".Според гръцката полиция 3681 мигранти са се добрали до Лесбос, 878 са достигнали до Самос и 688 до Хиос през последния месец на 2019 г.През първите 12 часа на 2020 г. 123 мигранти са пристигнали на Лесбос с три лодки, обявиха от полицията. Други 134 са пристигнали в навечерието на Нова година.", "date": "2020.01.01", "title": "Повече от 5200 мигранти пристигнали в Гърция през декември"}
{"url": "https://news.bg/world/chetvorno-uvelichenie-na-spasenite-migranti-v-lamansha.html", "text": "Броят на мигрантите, които са рискували живота си в опит да прекосят Ламанша по море, се е увеличил с четири пъти през изминалата година, пише \"Гардиън\".Френските власти са заловили 2358 мигранти преди да достигнат до Великобритания с лодка или с плуване през 2019 г.Броят им е четири пъти по-висок в сравнение с 2018 г., когато 586 души са се опитали да стигнат до Острова.Вестникът пише още, че четирима души са загинали през 2019 г. Повече от половината от 261 опита за прекосяване на Английския канал са завършили без успех.Британската гранична и брегова охрана е спасила 49 мигранти в ранните часове на 26 декември.", "date": "2020.01.01", "title": "Четворно увеличение на спасените мигранти в Ламанша"}
{"url": "https://news.bg/world/v-ivitsata-gaza-otnovo-haresvat-fatah.html", "text": "Хиляди палестинци от ивицата Газа отбелязаха 55-ата годишнина от основаването на движението Фатах, съобщи АФП.Това е първа проява за симпатия към светско движение в анклав, който е управляван от ислямистката групировка Хамас.Палестинският депутат и секретар на Фатах za ивицата Газа Маджед Абу Шамала говори пред събралите се палестинци.Източник от Хамас все пак призна, че шествието е израз на народната подкрепа за Фатах и управлението на Абу Мазен, което е прякор на палестинския президент Махмуд Абас.Анализатори отбелязват, че Фатах управлява Западния бряг, но Хамас строго контролира ивицата Газа. Това съперничество проваля опитите за създаването на обединена Палестинска държава.Днес хиляди палестинци се събраха на посочената от Хамас улица, носейки портрети на Махмуд Абас и жълти знамена с логото на Фатах.Той наследи харизматичния Ясер Арафат след неговата смърт начело на Фатах.Движението Фатах е основано в нелегалност през 1959 г. То обаче започва първите си въоръжени действия срещу Израел през 1965 г., което се смята за датата на основаването му.Ислямисткото движение Хамас пък се ражда през 1987 г. Неговата поява е отговор на политиката на Фатах да търси политическо решение на палестинския въпрос. Лидерите на Хамас застъпват радикалната идея за унищожението на Израел.От 2007 г. ислямисткото движение контролира ивицата Газа, където живеят два милиона палестинци. То успяха да вземе властта след въоръжени сблъсъци с Фатах.През последните години има опити за помирение на двете фракции, но отношенията между тях остават напрегнати. И двете движения приемат идеята за провеждане на избори в палестинските територии. Последните избори бяха през 2006 година.", "date": "2020.01.01", "title": "В ивицата Газа отново харесват Фатах"}
{"url": "https://news.bg/crime/pensionerka-si-varna-2500-lv-ot-alo-izmamnitsi.html", "text": "Изпратихме 2019 година с положителна тенденция - намаляват телефонните измами. Спад с над 50% на регистрираните телефонни измами от началото на 2019 г. до края на ноември. Според данните на МВР те са били малко над 500. В сравнение с 2018 година - 1110. В рамките на три месеца е била установена 1 телефонна измама.Самотна жена, изхвърлила всичките си спестявания през балкона, ги получи обратно точно преди Коледа. Госпожа Петрова е една от стотиците жертви на телефонни измами. Разделя се с около 2 500 лева. Мисли, че съдейства на полицията, съобщи \"Нова телевизия\".\"Тези парични средства ги е събирала дълъг период от време за нейно лечение\", каза Димитър Желев от Главна дирекция \"Национална полиция\".Конкретният случай е станал в центъра на София. По познатата схема балкон - муле. \"Мулето бива пратено от организатора на групата за телефонни измами. Взимайки парите, колегите от Главна дирекция \"Национална полиция\" са задържали лицето в момента, в който той е взел паричната сума, изхвърлена от г-жа Петрова\", каза още Желев.За късмет 78-годишната жена не чака години да си получи парите. Връщат й ги след разрешение на Специализираната прокуратура, тъй като мулето е било заловено с тях. \"Г-жа Петрова си получи средствата преди Коледа. Не можеше да повярва, че всичко това, което го е хвърлила през балкона си, го получава\", допълни още Желев.След три спецоперации през миналата годината в Горна Оряховица, Левски и София разследващите отчитат спад на тези престъпленията. Профилът на извършителите обаче остава непроменен. \"Такива лица нямат трудова заетост, живеят в скъпи къщи, което не кореспондира с официалния им трудов доход\", коментира Димитър Желев.По-често обаче столичани се усещат, че ги атакуват. \"Искаха да им изпратя пари за съпруга ми на някакъв адрес. Казаха ми, че там е бил докторът и че съпругът ми е точно до тях\", каза Катя Иванова, пенсионерка.Престъпниците се възползват от превантивната кампания на МВР и затова най-успешна се оказва схемата съдействие на полицията. \"Няма логика да си събират всички спестявания и да ги слагат в хладилник. Полицията по телефон пари на никого не иска\", посочи Димитър Желев.", "date": "2020.01.01", "title": "Пенсионерка си върна 2500 лв. от ало измамници"}
{"url": "https://news.bg/bulgaria/kakvo-izbrahme-i-za-kakvo-sporihme-prez-2019-g-ii.html", "text": " Едно от събитията, белязали началото на 2019 г., беше бумът на строежите по Черноморието, който доведе до засилено обществено недоволство и незабавни проверки от страна на Дирекцията за национален строителен контрол.В края на януари бяха получени сигнали за изсичане на борова гора край къмпинг \"Арапя\" заради двуетажни вили, за строеж на ресторант и магазини на плажа до къмпинг \"Златна рибка\", както и за нов строеж на плаж \"Алепу\".Информацията за поредното изливане на бетон по все по-застроеното ни Черноморие възмути обществото и се наложи лично премиерът Бойко Борисов да разпореди ДНСК да направи спешна проверка. В резултат на инспекцията строежите бяха замразени, временно.Точно когато изглеждаше, че годината ще приключи без повече напрежение около застрояването по Черноморието, въпросът отново излезе на дневен ред в началото на декември. Тогава стана ясно, че екоинспекцията в Бургас повторно е дала зелена светлина на един от замразените строежи - този край къмпинг \"Златна рибка\". Мотивът е, че на терена няма дюни, въпреки че проектът в действителност попада в защитената зона \"Бакърлъка\". Спорното решение очаквано доведе до ново надигане на общественото недоволство и по всичко личи, че темата ще има продължение и през 2020 г.През първата половина на годината една от водещите теми беше разразилата се у нас епидемия от морбили. Доказателство за засиления обществен интерес към инфекциозното заболяване е фактът, че един от най-често търсените от българите термини в глобалната търсачка Google през 2019 г. - редом с африканската чума по свинете и евроизборите, е именно заболяването морбили.Това е напълно логично предвид обезпокоителните данни за разпространението на заразата у нас - докато през 2016 г. е имало един-единствен случай, то през настоящата година броят на заболелите достигна близо 800 души, и то за съвсем кратко време - от феруари до май.Заболели имаше в почти цялата страна, като най-много бяха тези в Софийска област.Заради бързите темпове на разпространение здравните инспекции започнаха спешно да издирват всички лица от 13-месечна до 18-годишна възраст без данни за имунизация или с пропуск в имунизационната схема, за да ги ваксинират.След първоначалния пик на болестта, през втората половина на годината имаше затишие, а през октомври директорът на Националния център по паразитни заболявания проф. Тодор Кантарджиев обяви, че страната ни почти се е справила с инфекциозното заболяване. Все пак превантивните мерки продължиха и месец по-късно над 12 000 деца бяха ваксинирани срещу морбили.Историческо събитие за отминаващата 2019 г. бе посещението на папа Франциск у нас. Настоящият глава на Римокатолическата църква кацна на българска земя на 5 май, което го превърна във втория римски папа, посетил България, след визитата на Йоан Павел Втори преди 17 години.По време на тридневното си посещение папа Франциск проведе тиха молитва пред олтара на Светите братя Кирил и Методий в катедралния храм \"Св. Александър Невски\", посети бежанския център \"Враждебна\" и се срещна с част от католическата общност в църквата \"Св. Архангел Михаил\" в Раковски.Кулминация на апостолическото посещение беше събитието за мир на пл. \"Независимост\" в София, на което прозвучаха молитви на пет от вероизповеданията - арменското, еврейското, протестантското, мюсюлманското и католическото. Разнопосочни бяха обществените мнения относно факта, че на религиозната проява нямаше представител на Българската православна църква. Среща между папата и патриарха все пак се състоя по-рано по време на апостолическата визита. Главата на БПЦ Неофит посрещна Франциск в Синодалната палата и именно там римският папа изрази надежда, че един ден двете църкви ще могат да имат общи служби.2019 г. премина под знака на изборите - избори за европейски парламент, за местна власт, за нов главен прокурор.У нас евроизборите се проведоха на 26 май и напълно очаквано не преминаха гладко - още в първите часове на гласуването стана ясно, че в редица избирателни секции има проблеми с машинното гласуване.Спорът около машините за евровота започна месеци по-рано. Стигна се дори дотам, че социалистите решиха да напуснат парламента и обявиха, че ще се върнат в пленарната зала само ако се избере нов състав на ЦИК, бъдат върнати преференциите и се проведе ново обсъждане на машинното гласуване.След като в крайна сметка беше решено, че такъв тип вот ще има, се оказа, че държавата ще наеме машините за гласуване за същата цена, на която би могла да ги закупи, което породи недоумение. След всички спорове около машинното гласуване равносметката от евровота показа, че едва 25% от гласувалите всъщност са се възползвали от \"скъпия експеримент\", както го нарекоха от ГЕРБ. Това бе и един от аргументите след евроизборите да бъде решено, че на местния вот през октомври бюлетините ще бъдат само на хартия.След евровота се оказа, че именно в България е най-големият срив на избирателната активност в целия ЕС - до урните отидоха под 31% от избирателите.Окончателните резултати от гласуването показаха, че големите победители са ГЕРБ, които успяха да изпратят в Брюксел 6 депутати - Мария Габриел, Андрей Ковачев, Андрей Новаков, Ева Майдел, Асим Адемов и Александър Александров.С 6% зад тях се наредиха БСП, които получиха право на петима евродепутати - Елена Йончева, Сергей Станишев, Петър Витанов, Цветелина Пенкова и Иво Петков.Трима евродепутати изпратиха от ДПС - Илхан Кючюк, Искра Михайлова-Копарова и Атидже Алиева-Вели.ВМРО успяха да се преборят за две квоти - Ангел Джамбазки и Андрей Слабаков, а \"Демократична България\" също получи представителство в ЕП в лицето на Радан Кънев.Несъмнено една от водещите теми това лято беше хакерската атака спрямо Националната агенция за приходите. В средата на юли месец стана ясно, че данните на 5 милиона български граждани са изтекли, поради което мащабният пробив в системите на НАП беше сравнен с \"дигитален Чернобил\".В процеса на разследването наяве излязоха обезпокоителни факти относно степента на защита на информационните системи на държавните институции. От приходната агенция признаха, че никога не са правили тестове за сигурност на системите си, започна и спешен одит за проверка на уязвимостта. Последваха и обвинения от страна на Комисията за защита на личните данни, че държавата не е направила почти нищо през годините, за да защити информацията на гражданите. Тогава стана ясно, че системите за защита на данните на НАП не са обновявани повече от 10 години.Броени дни след хакерската атака последва и първият арест - беше задържан компютърният специалист Кристиян Бойков. Въпреки че първоначално той беше смятан за изкупителна жертва, при разследването беше установено, че в схемата е замесен и работодателят на Бойков - Иван Тодоров, собственик на \"Тад Груп\". Спрямо двамата, както и спрямо изпълнителния директор на частната фирма - Георги Янков, бяха повдигнати обвинения за тероризъм. В ареста се намира само шефа на \"Тад груп\", като в началото на декември Тодоров беше оставен за постоянно в ареста.Месец след теча на личните данни на милиони българи беше обявено, че Приходната агенция ще бъде глобена с 5,1 млн. лева.Вероятно именно заради мащабния пробив в системата на НАП, в средата на декември - близо половин година след хакерската атака, стана ясно, че приходната агенция е загубила 50% от доверието на родния бизнес.Проблем от световен мащаб, който неизбежно засегна и нашата страна, се оказа заболяването Африканска чума по свинете. Индикации за размерите на епидемията имаше още в края на 2018 г., когато Българската агенция по безопасност на храните проведе срещи с представители на свиневъдния сектор. Въпреки превантивните мерки обаче диви прасета от Румъния пренесоха африканската чума и у нас. Последва ефектът на доминото - ако първите констатирани случаи през януари бяха при диви прасета по северната ни граница, то месеци по-късно огнища на заболяването имаше и в Югоизточна и Югозападна България, а най-пагубното за свиневъдния сектор беше, че африканската чума порази и редица индустриални свинекомплекси.Заради усложнената епизоотична обстановка ЕС отпусна на страната ни 13,9 млн. евро за борбата с чуматаАсоциацията на индустриалното свиневъдство в България и Асоциацията на свиневъдите в България настояха държавата да въведе военно положение и да се затегне контролът над прасетата в тип \"заден двор\".На малките стопанства беше поставен ултиматум доброволно да умъртвят отглежданите прасета, като лично премиерът Бойко Борисов обеща, че свиневъдите ще бъдат компенсирани с по 300 лв. на двор.Въпреки първоначалния отпор, все пак повечето от стопаните се съобразиха с разпорежданията и евтаназираха животните си. Тогава обаче възникна нов проблем - оказа се, че на редица места не са спазени изискванията за загробване на прасетата, поради което имаше нов риск от разнасяне на заразата. Очаквано заради кризата икономисти прогнозираха и рязко поскъпване на свинското месо.Въпреки продължилата с месеци усложнена обстановка, в края на годината може да се смята, че пикът на африканската чума у нас е отминал и ситуацията е относително овладяна.Ако 2018 г. премина под знака на протестите срещу Истанбулската конвенция, то 2019 г. също не се размина без спорен законопроект, който породи силно обществено недоволство - Националната стратегия за детето.Проектът беше отречен от обществото с аргумента, че крие много подводни камъни и е врата към опасни практики и посегателство над семейството. Българската православна църква, както и редица партии също се обявиха против Стратегията и настояха тя да бъде преработена. Нечута остана тезата на социалния министър Бисер Петков, че целта на проекта всъщност е родителите да се подпомогнат при отглеждане на децата.Заради острите реакции срещу Стратегията за детето премиерът се видя принуден да я замрази. Това обаче не прекрати протестите и се наложи управляващите неколкократно да уверяват обществото, че проектът е окончателно оттеглен и не се работи по нов.Точно когато изглеждаше, че напрежението започва да се уталожва, въпросът отново излезе на дневен ред, когато непосредствено преди местните избори през октомври се надигна масова паника сред родители в Сливен и Карнобат, че социалните служби отнемат децата им от училищата. \"Чудовищната лъжа\", както я нарече Борисов, поднови протестите на родителите, които се опасяваха, че все още се правят опити Стратегията за детето да се приеме по заобиколен път.Напрежението продължава и в момента - в средата на декемри отново се състоя протест пред Народното събрание с искане Законът за социалните услуги да бъде отменен.В крайна сметка проблемът, който остава неразрешен, доведе до оставката на Бисер Петков като социален министър. Тя беше поискана лично от премиера с мотива, че не са били изпълнени очакванията за по-високи резултати в Министерството на труда и социалната политика. Петков беше сменен на поста от Деница Сачева, която веднага след встъпването си в длъжност побърза да увери, че правителството няма намерение да провежда антисемейни политики. Дали обаче новият социален министър ще упее по-успешно да убеди обществото в това от предшественика си вероятно ще стане ясно догодина.Мнозина твърдят, че малко неща могат да обединят българите. Събитието, което едновременно опроверга и потвърди това твърдение през 2019 г., беше пакет \"Мобилност\".Българските превозвачи настояваха за поправка на три от текстовете, касаещи регламента за командировките им, връщането в страната на регистрация на всеки четири седмици и нощните почивки на шофьорите.В началото на януари пакет \"Мобилност\" беше гласуван от транспортната комисия в Европейския парламент. По време на гласуването родните превозвачи организираха мащабен протест в Брюксел, към който в знак на солидарност се присъедини дори транспортният министър Росен Желязков.Превозвачите се срещнаха и с президента Румен Радев, който призова за обединение на всички институции в защита на сектора. Правителството също заяви пълната си подкрепа срещу предлагания пакет \"Мобилност\".Тъкмо когато изглеждаше, че с достатъчно обединение България ще се пребори срещу проекта, се оказа, че трима български евродепутати не са присъствали на гласуването, а точно толкова гласове не са достигнали за окончателното отхвърляне на пакета. Така на практика всичко започна отначало, след като стана ясно, че битката за пакет \"Мобилност\" ще се пренесе в следващия мандат на ЕП.Преговорите започнаха отново през септември, когато обаче беше отхвърлено предложението на България пакет \"Мобилност\" да бъде изтеглен от ЕК. Дни по-късно транспортната комисия на Европейския парламент даде зелена светлина за преговори по пакета със Съвета на ЕС и Европейската комисия.През декември транспортният министър Росен Желязков изрази надежда, че ще има благоприятна за България развръзка по пакета, тъй като тогава стана ясно, че Европейската комисия спира неокончателно одобрените промени в правилата за международните пътни превози с мотива, че те биха попречили на амбициите за намаляване на вредните емисии.Надеждите на страната ни обаче бяха окончателно попарени, след като на 20 декември Комитетът на постоянните представители все пак одобри пакет \"Мобилност\".През 2019 г. спорове предизвика и казусът с предсрочното освобождаване на австралиеца Джок Полфрийман, който излежаваше 20-годишна присъда за убийството на студента Андрей Монов през 2007 г. През септември Софийският апелативен съд го пусна на свобода, което предизвика негативни реакции сред обществото и създаде напрежение между съдийската колегия на ВСС и Съюза на съдиите в България.Стигна се и до искане за анулиране на регистрацията на Българския хелзинкски комитет, който според ВМРО по заобиколен начин нарушавал принципа на безпристрастност и оказвал натиск върху част от магистратите.От Съдийската колегия на ВСС поискаха оставката на председателя на Върховния касационен съд Лозан Панов заради негово обръщение по случая, в което призовава съдебния състав да побърза с решението на \"такъв елементарен\" юридически казус.В случая се намеси и главният прокурор Сотир Цацаров, който настоя ВКС да спре предсрочното освобождаване на Полфрийман с мотива, че решението на Апелативния съд в София е постановено от незаконен състав.От своя страна външният ни министър Екатерина Захариева поиска случаят да не се политизира, за да не се навреди на двустранните отношения с Австралия. Президентът Румен Радев също не остана безучастен по казуса и призова никой да не се меси в работата на съдебния състав.В крайна сметка и след доста перипетии предимно от административен характер, австралиецът излезе на свобода и заяви, че е решил да остане да живее в България, независимо от издадената заповед за експулсирането му от страната. Все пак предвидливо не уточни къде точно ще живее занапред. Все още се очаква окончателното решение на ВКС по казуса с обжалването на процедурата по обжалването на предсорчното освобождаване.В края на ноември искането на работодателите за болничните разбуни духовете.След среща между ГЕРБ и Обединените патриоти беше представена идеята първият ден от болничните да не се плаща нито от държавата, нито от бизнеса, с цел да се прекрати порочната практика с фалшивите болнични листове от страна на недобросъвестни работници. Все пак стана ясно, че се мисли за изключения, като например за майките на деца и болничните вследствие на трудови злополуки.Независимо от тези уточнения предложението беше посрещнато с яростна съпротива от синдикатите, поради което Обединените патриоти опитаха да си измият ръцете, подчертавайки, че идеята е била на финансовия министър Владислав Горанов. Прехвърлянето на отговорността продължи - самият Горанов отрече твърденията и заяви, че всъщност не е ясно кой е предложил първият ден от болничния да е за сметка на болния.Очаквано работодателите приветстваха идеята. На противоположния полюс обаче бяха настроенията сред синдикатите. От КТ \"Подкрепа\" изразиха готовност да напуснат НСТС и да организират масов национален работнически протест. Те дори настояха работодателите да продължават да плащат не само първия, а първите пет дни от болничните. Учителите също заплашиха с национален протест и затваряне на училища, ако дебатът не бъде спрян.В крайна сметка и по този въпрос се наложи намесата на премиера Бойко Борисов - именно той разпореди, че първият ден от болничните все пак ще остане платен от работодателя.През тази година България трябваше да се сбогува и с някои от своите най-бележити личности.", "date": "2020.01.01", "title": "Какво избрахме и за какво спорихме през 2019 г. - ІІ"}
{"url": "https://news.bg/int-politics/tramp-imal-doverie-na-kim-ne-iska-voyna-s-iran.html", "text": "Президентът на САЩ Доналд Тръмп обяви, че продължава да има доверие на държавния ръководител на Северна Корея Ким Чен-ун по въпроса с ядреното разоръжаване на комунистическата страна, съобщават световните медии.\"Ние подписахме споразумение, в което се говори за ядреното разоръжаване\", отбеляза Тръмп, като имаше предвид договореностите, постигнати с Ким по време на срещата им в Сингапур на 12 юни 2018 г.\"Смятам, че той е човек на дадената дума\", посочи американският държавен глава, преди да вземе участие в празненствата за Нова година в имението си в щата Флорида.Тръмп засегна и проблема с Иран. На въпрос на журналисти дали напрежението с Иран ще доведе до война, Тръмп отговори: \"Дали искам война? Не. Искам мир. Харесвам мира. И Иран трябва да иска мир.\"", "date": "2020.01.01", "title": "Тръмп имал доверие на Ким, не иска война с Иран"}
{"url": "https://news.bg/society/2020-a-idva-s-uvelichenie-na-vazrastta-i-osiguritelniya-stazh-za-pensionirane.html", "text": "Новата 2020 г. идва с ново увеличение на възрастта и осигурителния стаж за пенсиониране.За жените от най-масовата, трета категория труд, възрастта се увеличава с два месеца спрямо изминалата година и вече е 61 години и 6 месеца.За мъжете увеличението е с един месец и става 64 години и 3 месеца.За да се пенсионират, жените вече трябва да имат 35 години и 10 месеца осигурителен стаж. За мъжете той вече е 38 години и 10 месеца. И за двата пола това е с два месеца повече, в сравнение с миналата година.Ако хората нямат право на пенсия, защото не изпълняват посочените условия за възраст и стаж, те могат да се пенсионират на възраст 66 и половина години при поне 15 години действителен стаж.Крайната цел на плавното повишение на пенсионната възраст е тя да се изравни за мъжете и за жените да стане 65 години през 2037 г., припомня БНР.Таванът на пенсиите остава 1200 лева.До 1 юли минималната пенсия ще бъде 219,43 лв., след което ще стане 250 лв.Също от 1 юли пенсиите, отпуснати до 31 декември 2019 година, ще се увеличат с 6,7 на сто.Запазва се периодът на изплащане на обезщетението за бременност и раждане - 410 дни, както и обезщетението за отглеждане на дете до 2-годишна възраст - 380 лв.Минималните осигурителни доходи също остават без промяна спрямо 2019 година, с изключение на случаите, за които минималният доход е по-нисък от минималната работна заплата за страната.Запазват се и миналогодишните размери на обезщетенията за безработица - минималното е 9 лева на ден, а максималното - 74,29 лева.", "date": "2020.01.01", "title": "2020-а идва с увеличение на възрастта и осигурителния стаж за пенсиониране"}
{"url": "https://news.bg/health/vnimavayte-s-travmite-prez-zimata.html", "text": "През зимата зачестяват фрактурите в следствие на навяхване или счупване. Как да се възстановим след травма, разговаряме с Мирослав Маринов, кинезитерапевт.Кинезитерапията при фрактури има за цел да възвърне нарушената функция на засегната става в близост до счупването и функцията на целия крайник, обясни Маринов. Има няколко етапа на възстановяване след фрактура, по думите му. Първият е т.нар. имобилизационен период, който се състои в поддържане на добро функционално състояние и движенията в незасегнатите крайници и сегменти, каза Маринов. Тук се включват активни упражнения за незасегнатите части, изометрични контракции за мускулатурата под шината, гипса.Вторият етап на възстановяването е ранен следимобилизационен период, който настъпва след сваляне на шината или гипса, сподели още Мирослав Маринов. Тук се използва обезболяване чрез криотерапия, масаж с лед, ТЕНС токове, ултразвук. Постепенно увеличаваме обема на движение в засегнатата става чрез пасивно-активни, изцяло активни упражнения, разкри той. Работи се за възстановяване на еластичността и подвижността на меките тъкани чрез мануални мобилизационни техники, стречинг техники, изтъкна Маринов. В следващия късен следимобилизационен период (преход към тренировъчен) се включват различни по вид упражнения и аеробни движения.Рехабилитационното поведение след имобилизиране включва и ежедневни релаксираща масажи, поясни Мирослав Маринов. Ротационни (въртеливи) упражнения в раменната става се назначават след зарастване на костта и имат за цел да предотвратят евентуален двигателен дефицит в ставата.След сваляне на средствата за имобилизация, гипс, шина се наблюдава лека до умерена мускулна хипотрофия, която налага назначаване на схеми с упражнения, които имат за цел повишаване на мускулния тонус и допълнително стабилизиране в мястото на фрактурата, препоръчва кинезитерапевтът.По отношение на травми на мускулатурата на горната част на крака се назначават релаксиращи упражнения за скъсените мускулни групи и криотерапия. Възстановяването преминава през няколко етапи и изисква време, според него. Пълно натоварване на крайника се допуска след 6 месеца от получаване на фрактурата, заяви Маринов.\"Фрактурите в областта на колянната става най-често са вътреставни, поясни още той. След преминаване на началния възстановителен период се пристъпва към прилагане на упражнения за възстановяване движенията на сгъване и разгъване в ставата. При фрактури на костите на подбедрицата най-често се прилага гипсова имобилизация, след свалянето на която се препоръчват схеми с упражнения за мускулите, както и процедури със средночестотни токове, които да възстановят тонуса в засегнатите участъци.Фрактурите в областта на глезена са често с изразени циркулаторни смущения и развитие на оток и кръвонасядане, стана ясно още от думите му. От значение е ранното раздвижване, което осигурява добра трофика на хиалинния хрущял, обясни Маринов.", "date": "2020.01.01", "title": "Внимавайте с травмите през зимата"}
{"url": "https://news.bg/int-economics/pazarni-tseni-na-gaza-v-ukrayna-ot-dnes-po-iziskvane-na-mvf.html", "text": "Пазарни цени на газа за потребителите в Украйна от днес. Така ще бъде изпълнено едно от изискванията на Международния валутен фонд (МВФ) за продължаване на програмата за кредитиране на страната, припомня ТАСС.От 1 ноември 2019 г. цената на газа за промишлеността и други компании в Украйна нарасна с 18,4-19,6 процента спрямо октомври по решение на държавната петролно-газова компания \"Нафтогаз\" във връзка с поскъпването на синьото гориво на европейския пазар.В зависимост от закупуваното количество и условията на плащане газът вече струва на промишлените потребители от 5861 до 6463 гривни (между 234 и 258,5 долара) за 1000 куб. м. Върху тези цени потребителите плащат ДДС и разходи за транспортирането.От 1 май 2019 година \"Нафтогаз\" въведе нов механизъм за определяне на регулируемата цена, която може да се променя всеки месец. През октомври цената на газа за промишлените потребители в Украйна се повиши с 5 процента.", "date": "2020.01.01", "title": "Пазарни цени на газа в Украйна от днес по изискване на МВФ "}
{"url": "https://news.bg/int-politics/us-voynitsi-gonyat-sas-salzotvoren-gaz-protestirashti-pred-posolstvoto-na-sasht-v-irak.html", "text": "Сълзотворен газ е бил използван за разпръскване на гневни тълпи пред посолството на САЩ в иракската столица Багдад, ден след като хиляди протестиращи щурмуваха американската дипломатическа мисия, нахлувайки в двора, съобщава \"Франс прес\".Стотици протестиращи, включително хора, които са лагерували през нощта пред портите на посолството, са хвърляли камъни по сградата, като в отговор са били атакувани със сълзотворен газ и зашеметяващи гранати от служители на охраната, след като демонстрантите са се приближили до сградата.Съобщава се също, че тълпата е подпалила няколко американски знамена. Няколко протестиращи са били ранени и откарани с линейки. Вчера хиляди иракчани протестираха пред посолството срещу , които удариха няколко позиции на паравоенната шиитска групировка \"Катаиб Хизбула\".Демонстрантите, които се състоят от членове на групировкати и техните привърженици, успяха да преминат през няколко контролно-пропускателни пункта в силно укрепената и охранявана Зелена зона, палейки и унищожавайки камери за видеонаблюдение.В отговор на атаката американският военен министър Марк Еспър обяви, че около 750 военнослужещи са в готовност да бъдат разположени в региона през следващите няколко дни.Президентът на САЩ Доналд Тръмп обвини Иран за вълненията и предупреди, че Техеран ще плати скъпо, ако американски служители бъдат ранени или убити от демонстрантите. Иран отвърна на обвинението, като отбеляза, че  за протестите в Ирак.Американските въздушни удари удариха пет позиции на \"Катаиб Хизбула\" в Ирак и Сирия миналата седмица като отмъщение за нападение над базата на американската коалиция близо до град Киркук. Вашингтон обвини за инцидента в Киркук милицията, подкрепяна от Иран, но Техеран отрече каквото и да е участие, като нарече последвалите удари акт на \"тероризъм\".", "date": "2020.01.01", "title": "US войници гонят със сълзотворен газ протестиращи пред посолството на САЩ в Ирак"}
{"url": "https://news.bg/society/160-bezdomnitsi-v-sofiya-posreshtnaha-2020-a-v-tsentara-za-krizisno-nastanyavane.html", "text": "160 души са посрещнали 2020 година в центъра за кризисно настаняване на бездомни хора на Столичната община.Министерството на труда и социалната политика и Столичната община са осигурили на хората баница с късмети и празнична вечеря.Кризисният център в квартал \"Захарна фабрика\" се финансира от бюджета на София. Всеки ден в него получават подкрепа около 170-190 души. Освен подслон, им се предоставя топла храна и съдействие от социални работници.Всяка вечер дежурни лекари от общинските болници извършват медицински прегледи, а мобилни екипи на общината, съвместно с общинската полиция, патрулират.", "date": "2020.01.01", "title": "160 бездомници в София посрещнаха 2020-а в центъра за кризисно настаняване"}
{"url": "https://news.bg/education/uchitelite-veche-s-minimum-1085-lv-osnovna-zaplata.html", "text": "Между 17 и 18 процента се увеличават заплатите на учителите и педагогическите специалисти от днес. Минималното увеличение за всички педагогически длъжности ще бъде 17 процента.Това е записано в Анекса към Колективния трудов договор (КТД), подписан през ноември от Министерството на образованието и науката и от национално представителните синдикални и работодателски организации в системата на предучилищното и училищното образование.Според документа учителите ще получават не по-малко от 1085 лв. основна заплата. Минималните възнаграждения на старшите учители ще достигнат 1120 лв., а на главните учители - 1176 лв. Директорите на детски градини и училища ще получават не по-малко от 1334 лв., а заместник-директорите - 1246 лв.За целта в бюджета за 2020 година са заложени 360 млн. лв. повече за трудови възнаграждения на учителите. Предвидени са и 54 млн. лв. за увеличение на индивидуалните работни заплати на непедагогическия персонал.Заплатите на учителите бяха увеличени с не по-малко от 20 процента и от 1 януари 2019 година. В управленската програма на правителството се предвижда да се постигне двойно увеличение на учителските заплати до края на мандата на кабинета, който е през 2021 г.", "date": "2020.01.01", "title": "Учителите вече с минимум 1085 лв. основна заплата"}
{"url": "https://news.bg/crime/tezhka-katastrofa-mezhdu-tri-koli-v-tsentara-na-haskovo-navrah-nova-godina.html", "text": "Петима души са били откарани в болница след тежка катастрофа в Хасково, съобщава Нова телевизия.Пътният инцидент е станал малко след полунощ между три автомобила на централно кръстовище. Пострадали са бременна жена и още четирима души.По първоначална информация единият от шофьорите е бил с 2 промила алкохол в кръвта.", "date": "2020.01.01", "title": "Тежка катастрофа между три коли в центъра на Хасково навръх Нова година"}
{"url": "https://news.bg/bulgaria/pochina-silva-zurleva.html", "text": "На 61-годишна възраст е починала известната журналистка Силва Зурлева, съобщава БНР.Смъртта я е застигнала в дома ѝ в благоевградското с. Ковачевица.Сигнал до Спешния център е подаден в 9:50 часа тази сутрин. На място оглед прави и екип от полицията.Не е ясно още каква е причината за смъртта - дали падане по стълбите или предшестващ инфаркт. Знае се само, че става въпрос за нещастен случай.Зурлева бе дълги години директор на Нова телевизия. Родена е на 26 февруари 1958 г. в Кюстендил. Завършила е СУ \"Св. Климент Охридски\" със специалност българска филология и новогръцки език и литература.Била е преводач на художествена литература, пише рецензии за новоиздадени книги от балкански автори. Работи като редактор последователно в БНТ и София прес, става кореспондент на гръцки вестници и списания.През 1992 година започва дейност в консултантския бизнес - чужди инвестиции и приватизационни сделки. Работи по проектите на Делта, Никас, Гудис, Кока-Кола, Плевенски цимент и др. Нейно е рекламното послание \"Делта - връх на сладоледа. Първо в София, а после и в други градове\".От 10 май 1999 г. е управител на медийната групировка \"Антена България\", а от март 2001 г. - председател на Съвета на директорите на Нова телевизия. От 2009 е член на Управителния съвет. Напуска телевизията на 8 май 2019 г.", "date": "2020.01.01", "title": "Почина Силва Зурлева"}
{"url": "https://news.bg/crime/mazh-blaska-hora-s-kolata-si-pred-zavedenie-v-sofiya.html", "text": "Мъж е блъснал шестима души с автомобила си пред заведение в центъра на София.Вероятно става дума за скандал между извършителя и пострадалите, уточниха от МВР.\"След спречкване между охраната и посетители на заведението, единият от посетителите излиза, качва се в автомобила си и удря двама човека от охраната и още четирима души, които са били пред заведението\", посочиха от полицията пред БНР.Пострадалите са прегледани в болница.", "date": "2020.01.01", "title": "Мъж блъска хора с колата си пред заведение в София"}
{"url": "https://news.bg/world/devetima-zaginali-i-stotitsi-unishtozheni-imoti-pri-pozharite-v-avstraliya.html", "text": "Потвърдена е смъртта на деветима души, четирима души се издирват, а повече от 200 имота са унищожени при катастрофалните пожари в Австралия от Коледа, пише \"Гардиън\".В сряда следобед властите в щатите Нов Южен Уелс и Виктория обявиха, че е потвърдена смъртта на още петима души и един човек се смята, че е загинал. Те предупреждават, че броят на загиналите вероятно ще продължи да расте.На плажа Malua на южното крайбрежие в щата Нов Южен Уелс 1000 души бяха принудени да пренощуват, за да избягат от пожарите. Свидетели разказаха, че всеки на плажа е бил покрит от пепел, хората буквално са били изтикани до водата и са лежали на плажа, за да избегнат дима и пепелта.Пушекът от пожарите е видим на повече от 2000 километра разстояние от южния остров на Нова Зеландия.Австралийските власти потвърдиха, че 176 жилища са унищожени в Нов Южен Уелс, а други 50 във Виктория.", "date": "2020.01.01", "title": "Деветима загинали и стотици унищожени имоти при пожарите в Австралия"}
{"url": "https://news.bg/world/karlos-gon-e-pazlyo-pishat-yaponski-vestnitsi.html", "text": "Обикновено сдържаните японски медии разкритикуваха бившия шеф на \"Нисан\" Карлос Гон след бягството му в Ливан по , за да избегне наричаното от него \"политическо преследване\" в Япония, предаде АФП.Гон, който очакваше съдебен процес в Япония през април по обвинения в укриване на доходи и други финансови злоупотреби, \"Бягството е малодушен акт, който осмива правосъдната система на Япония\", пише вестник Yomiuri Shimbun. Вестникът подчертава, че с бягството си Гон е пропуснал възможността да докаже невинността си и да защити честта си. Изданието пояснява, че съдът, защитата и имиграционните власти носят отговорност за случилото се.Либералният Tokyo Shimbun също пише, че с действията си Гон се е подиграл с японската правосъдна система. Според вестника има голяма вероятност процесът срещу Гон да не се състои и аргументите му, че иска да защити невинността си сега вече са под въпрос.Някои медии смятат, че решението да бъде пуснат под гаранция, разглеждано от някои като необичайно, сега изглежда неразумно.Преди да бъде пуснат под гаранция прокуратурата предупреди, че има риск да избяга, но Гон увери, че иска да се опита да докаже, че е невинен. Един от адвокатите му каза тогава, че той е известно лице и няма шанс да избяга.Консервативният вестник Sankei Shimbun пише, че прокуратурата е вярвала, че съдът е бил подложен на външен натиск да пусне Гон под гаранция.Asahi Shimbun цитира бивш шеф на \"Нисан\", който е разочарован от действията на Гон. Той заявил, че е шокиран от развоя и няма думи.", "date": "2020.01.01", "title": " Карлос Гон е пъзльо, пишат японски вестници"}
{"url": "https://news.bg/int-politics/ayatolahat-na-iran-sryaza-sasht-za-udarite-v-irak.html", "text": "Върховният лидер на Иран аятолах Али Хаменеи категорично осъди атаките на САЩ срещу присъюзна на Иран паравоенна шиитска групировка в Ирак, съобщи иранската държавна телевизия, като обвини САЩ за насилието в съседната страна.\"Иранското правителство, страната и аз категорично осъждаме атаките\", подчерта Хаменеи. в неделя срещу шиитската милиция \"Катаиб Хизбула\" в отговор на убийството на американски цивилен контрактор (наемник) в петък при ракетна атака срещу иракска военна база.Президентът на САЩ Доналд Тръмп вчера обвини Иран, че организира насилствените протести пред американското посолство в Ирак и подчерта, че Техеран щял да бъде държан отговорен. Иран отхвърли обвинението.\"Отново този човек (Тръмп) обвини Иран за атаките. Не можете да го правите проклетото нещо. Ако сте логични, което вие не сте, щяхте да видите, че престъпленията ви в Ирак и други страни накараха страните да ви мразят\", коментира Хаменеи в \"Туитър\".\"Ако Иран реши да се конфронтира с дадена държава, ще го направим открито... Ако някой заплашва интересите на страната ни, ние ще отвърнем... без никакво колебание\", предупреди върховният лидер на Ислямската република.", "date": "2020.01.01", "title": "Аятолахът на Иран сряза САЩ за ударите в Ирак"}
{"url": "https://news.bg/society/parvoto-balgarsko-bebe-na-2020-a-bitka-mezhdu-plovdiv-i-varna.html", "text": "Първото бебе за новата година е или от Пловдив, или от Варна.Райчо е роден минута след полунощ и двамата с майка му се чувстват добре. Детето е дошло на бял свят 5 седмици по-рано с тегло от 2,270 кг и 45 см дължина, но според лекарите от пловдивската УМБАЛ \"Свети Георги\" адаптацията му върви добре.\"Да учи до XII клас, да има образование\", пожела пред Би Ти Ви майка му, 20-годишната Анка, като каза, че бебето е дълго чакано.В навечерието на Нова година пловдивският кмет Здравко Димитров обяви, че ще дари една своя заплата на първото новородено дете в града. Кметската заплата е около 1 500 лева.По абсолютно същото време - в 0:01 ч. в АГ Болница Варна, се е родило момиче, тежащо 3060 грама и с дължина 50 см. Щастливата майка е на 25 години и за нея това е трета рожба.Последното бебе за 2019 г. е Даная, родена в Майчин дом в София в 23 ч. на 31 декември.Все още пълни данни за 2019 г. няма, но през 2018 г. у нас са проплакали 62 000 бебета, като момчетата са с 2000 повече. Тенденцията е на трайно намаляване на броя на родените деца у нас. За сравнение, през 2010 г. у нас са се родили над 75 000 деца.", "date": "2020.01.01", "title": "Първото българско бебе на 2020-а - битка между Пловдив и Варна "}
{"url": "https://news.bg/world/astronavtite-na-mks-si-igrayat-s-oganya-na-prouchvane.html", "text": "Играта с огъня понякога може да е опасна и никога толкова много, колкото в космическа капсула на 400 километра над Земята. Но през последната седмица астронавтите на Международната космическа станция умишлено предизвикаха пожари с цел изследване поведението на пламъците в нулева гравитация, пише \"Гардиън\".Учените зад експеримента, наречен Confined Combustion, коментират, че ще помогне за подобряване на пожарната безопасност на станцията и на бъдещи лунни мисии, тъй като ще могат да предрекат как пожарът може да прогресира в условия на ниска гравитация.Последните експерименти не са първите с контролирано предизвикване на пожар на Международната космическа станция, но сега процесът е бил проучен по-подробно.При експериментите са използвани прозрачни акрилни пластмасови листове и плат от памук и фибростъкло. Пожарите са запалени в кутия, която е била в друга кутия, за да се гарантира безопасно провеждане на експериментите. При проведените 15 експеримента до момента пожарът е продължил между 1 и 22 минути.", "date": "2020.01.01", "title": "Астронавтите на МКС си играят с огъня на проучване"}
{"url": "https://news.bg/bulgaria/radev-narodat-ni-ima-sili-otnovo-da-se-obedini-za-prosperitet.html", "text": "Както в новогодишната баница има късмет за всеки от семейството, така и в обществото ни трябва да има място и грижа за всички. За възрастните и самотните, за хилядите българи, които днес се борят с недоимъка и най-вече - за децата на България. Защото невидимите мостове на духа и добротата са по-трайни от съградените с човешка ръка. Именно те ще свържат и днес българите, обединени от любовта към родината и надеждата за по-добро бъдеще.Това каза в новогодишното си слово президентът Румен Радев.Той не скри, че изпращаме тежка година с много предизвикателства, сред които конкретно спомена водната криза, с която се бори Перник и настоя да се търси отговорност от институциите за решаването на всички проблеми.Изтичащата 2019 година отново ни припомни, че демокрацията и благоденствието изискват нашето постоянно усилие.Че когато се примирим и престанем да сме взискателни, изборите се опорочават, решенията за бъдещето ни се вземат на тъмно, парите ни се харчат безотговорно, непрекъснато се отчитат успехи, докато нищетата се множи, а качеството на живот пада драстично. Достъпът до вода и въздух се превръща във въпрос на оцеляване, а липсата на възмездие и справедливост разколебава вярата ни в утрешния ден, каза той.Ние сме народ със славна история, който се е обединявал и ще се обедини отново срещу грабителството. Не можем да се задоволяваме с последните места в класациите.На почит трябва да са образованието и науката, трудолюбието. Институциите трябва да работят за обществото, напомни той.Когато осъзнаем своята сила и отговорност, имаме смелостта да отстояваме истината и възпитаме институциите да работят прозрачно и ефективно в интерес на обществото.Нека посрещнем Новата 2020 година с вяра в доброто, в себе си и в бъдещето. Нека напредваме непоколебимо към онази България, в която децата ни ще искат да остават и с която ще се гордеят, пожела той в словото си.", "date": "2020.01.01", "title": "Радев: Народът ни има сили отново да се обедини за просперитет "}
{"url": "https://news.bg/bulgaria/borisov-izpratihme-edna-dobra-godina-no-ne-lipsvaha-predizvikatelstva.html", "text": "2019-а беше добра година за България. Не липсваха предизвикателства, учим се и от грешките си. Това написа премиерът Бойко Борисов във \"Фейсбук\" по повод посрещането на новата 2020 година.Накратко той изреди постиженията на управлението за последните 12 месеца.Работихме много и във важни посоки - за повишаване на доходите на българите, за ускоряване растежа на икономиката, за увеличаване на чуждестранните инвестиции, за разкриването на нови работни места. Страната ни придобива и най-модерните самолети на Балканите, с което за пореден път затвърдихме евроатлантическия път на България.И през 2020 г. ще продължим да работим по изпълнението на основните ни приоритети. Инвестициите в образованието и здравеопазването едновременно с реформирането на двата сектора е водещата ни задача. Работата по изграждането на магистрали, газопроводи, жп линии, болници, читалища, училища, детски градини, храмове и спортни обекти също ще продължи. Решителността ни идва от доверието, което ни гласувахте и на двата избора през 2019 година.Премиерът не скри, че управлението допуска и грешки, но увери, че се учи от тях.Пожелавам на всички много здраве, щастие и сили, за да се справим заедно с изпитанията през новата 2020-а година!, написа още той.Припомняме, че в новогодишното си приветствие президентът Румен не скри трудностите, през които е преминала страната и настоя гражданите да търсят правата си пред институциите.", "date": "2020.01.01", "title": "Борисов: Изпратихме една добра година, но не липсваха предизвикателства "}
{"url": "https://news.bg/society/vasilyovden-e-3.html", "text": "Днес православната ни църква отбелязва както Обрезание Господне - символът на завета на Авраам с Господа, така и един от основоположниците на богословието свети Василий Велики.Имен ден празнуват Васил, Василка, Василена, Весела, Веселина, Веселин, Вълчо.Обрезанието е свещенодействие, установено в Стария Завет при патриарх Авраам в самото начало на второто хилядолетие преди Рождество Христово и послужило не само като \"знак на завета\" между Бога и богоизбрания народ, но и като далечен предобраз на християнското тайнство Кръщение (Колос. 2:11). Като печат на този \"знак\" служило името, което давали на младенеца при обрязването му. Потомък по плът на Авраам, прославян в Новия Завет като \"баща на вярващите\" (Рим. 4:11), Господ Иисус Христос бил обрязан в осмия ден от Своето рождение и Му дали името \"Иисус\", наречено от ангела (Лука 1:31; 2:21). Пресветата Му майка принесла предписаните по Мойсеевия закон две гургулици и два гълъба, каквито се полагали на онези бедни израилтяни, които не били в състояние да донесат агне или теле (Лев. 12:8).Възпоминанието на Господнето обрезание още през ІV век било утвърдено като тържествен Господен празник, с който се приключвал осмодневният кръг на Рождественските дни. Както се вижда от едно слово на св. Амфилохий Иконийски (+ 394 г.), още през ІV век празникът Обрезание Господне бил съединен с честването на паметта на св. Василий Велики, който умрял същия ден. Началото на този Господски празник отнасят към първите християнски векове. До нас са стигнали светоотечески слова, произнасяни на този ден, като поученията на св. Григорий Нисийски, св. Амвросий Медиолански и др. От V век е запазена беседа на Туринския епископ Максим. А Римският папа св. Григорий Велики споменава същия празник в своята книга за годишния кръг. През VІІІ век църковният песнописец Стефан Саваит написал канон за този празник, който и досега се изпълнява в нашето православно богослужение на този ден.Св. Василий Велики е архиепископ на Кесария, вселенски отец и учител на Църквата, основоположник на кападокийското богословие.Роден около 330 г. в Кесария Кападокийска (Мала Азия) в знатно и благочестиво семейство, което се отличавало с непоколебима вяра и християнски добродетели. Св. Василий завършил с отличие кесарийското училище. Тук той се запознал с бъдещия бележит църковен отец св. Григорий Богослов. Образованието му продължило в Константинопол, а по-късно и в Атина - център на културата и просвещението. Младият Василий получил богати познания по философия, литература, риторика, математика, астрономия, медицина, изучавал задълбочено и богословските науки.През 356 г. той се завърнал в родината си и приел свето кръщение. Светската кариера не го привличала. Стремейки се към подвижнически живот, той предприел пътешествие в Сирия, Палестина, Месопотамия и Египет, за да се запознае по-добре с монашеския живот и да намери пример за подражание сред тамошните отшелници. След двегодишно странстване св. Василий основавал монашеско общежитие в близост до Неокесария, на брега на р. Ирис. При него дошъл и св. Григорий. Двамата се отдали на изучаване на Свещеното Писание и съчиненията на църковните отци и писатели, както и на физически труд и молитва.Този период е белязан от засиленото влияние на арианската ерес, която въпреки осъждането й на Първия вселенски събор (365 г.), бил подкрепен от светската власт и продължил да смущава живота на Църквата. Св. Василий взел дейно участие в борбата срещу арианството. През 364 г. той се завърнал в Кесария, приел презвитерски сан и станал близък помощник на Кесарийския епископ Евсевий. В продължение на шест години св. Василий се изявил като незаменим пастир за кесарийските християни. След смъртта на еп. Евсевий те го избрали за свой епископ през 370 година.С голяма всеотдайност той организирал създаването на благотворителен институт, като около новопостроения храм бил изграден голям комплекс, съдържащ болница, страноприемница, работилници, училище, жилища за епископа, свещениците, лекарите и служителите, които приютявали болни и недъгави, крайно бедни бездомници и сираци.Св. Василий отделял най-голямо внимание на богословските спорове със савелиани, ариани и македониани и ревностно защитавал православието, които се водели по негово време. Роден малко след Първия вселенски събор, св. Василий отдал целия си живот на теоретическото обосноваване на истината в православното богословие и успява богословски да подготви догматичното изповядване на вярата от Втория вселенски събор (381 г.), проведен само две години след смъртта му. Израз на своята православна вяра и богати духовни дарования, св. отец дал в творенията си, като при това постигнал изумително хармонично съчетаване на теорията с практиката. Така св. Василий се проявил като вселенски учител на Църквата, стремящ се да я запази от ересите и да я укрепи и въздигне като \"стълб и крепило на истината\" (ср. 1Тим. 3:15).Св. Василий вдъхновено разкрил същността на основополагащия християнски догмат за Свeтата Троица (в Adversus Eunomium, De Spiritu Sancto), като разяснил как всяко от Трите Лица на Света Троица е със Свой личен Ипостас с лични отличителни свойства, но при обща за Трите Лица природа. Св. Василий дал ръководство за истински християнски живот в своите монашески правила, тълкувал Свещеното Писание, като особено в изясняването на Шестоднева разкрил големите си богословски, философски и естественонаучни познания, проявил се и като литургист, съставяйки литургия, известна и до днес под името \"Василиева литургия\".Св. Василий починал на 1 януари 379 г. едва навършил 49 години. Паметта му се чества от Църквата на 1 януари (14 януари стар стил) и 30 януари (13 февруари).", "date": "2020.01.01", "title": "Васильовден е"}
{"url": "https://news.bg/economics/610-lv-minimalna-zaplata-ot-1-yanuari.html", "text": "Минималната работна заплата скача на 610 лв. от 1 януари 2020 г.Размерът ѝ се повишава с 50 лева или с 8,9% в сравнение с настоящата година.Това реши правителството За повишаването на минималната работна заплата на 610 лв. способстват икономическото развитие, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната.От 1 януари минималната работна часова заплата ще бъде 3,66 лв.Припомняме, че работодателите заявиха, че. ", "date": "2020.01.01", "title": "610 лв. минимална заплата от 1 януари "}
{"url": "https://news.bg/world/harvatiya-poema-saveta-na-es.html", "text": "От 1 януари тази година Хърватия поема председателството на Съвета на ЕС.Това ще бъде първото председателство на Хърватия на Съвета след присъединяването ѝ към ЕС през 2013 година.6-месечното председателство ще премине под мотото \"Силна Европа в свят, пълен с предизвикателства\".Програмата на председателството е съсредоточена върху четири основни области: Европа, която се развива, Европа, която се свързва, Европа, която закриля и влиятелна Европа.Това се случва в сложен момент - и за страната, и за Европейския съюз.трябва да избере своя президент на балотаж, който е насрочен за 5 януари.Хърватия също така ще търси подкрепа за присъединяването си към пространство.Страната също така за членството на Албания и Северна Македония в ЕС.подготвя излизането си от ЕС, което по план трябва да стане до 31 януари, а преходният период е предвиден до края на 2020 година.", "date": "2020.01.01", "title": "Хърватия поема Съвета на ЕС "}
{"url": "https://news.bg/world/kim-chen-un-kndr-razrabotva-novo-strategichesko-orazhie.html", "text": "Севернокорейският лидер Ким Чен-ун обеща в сряда ново стратегическо оръжие в близко бъдеще, според държавната медия на KCNA.Също така ще продължи развиването на ядрената програма на страната. Пхенян обсъди \"нападателни мерки\" за осигуряване на суверенитета и сигурността на азиатската страна на втория ден от внимателно наблюдавана партийна среща.Забележките на Ким дойдоха, след като САЩ пропуснаха крайния срок в края на годината за рестартиране на преговорите за ядреното разоръжаване на Севера.Белият дом и Пентагонът нямат официален коментар.Американският държавен секретар Майк Помпео заяви, че се надява Северна Корея да избере мира.По-рано този месец Пхенян намекна за по-строга позиция към Съединените щати, обещавайки \", ако Вашингтон не успее да направи отстъпки и да облекчи санкциите.Президентът на САЩ Доналд , че властите в страната следят внимателно случващото се в Северна Корея.Забележките на Тръмп извърши два важни теста на своя полигон на 7 и 13 декември.Не бяха предоставени подробности около тестовете.", "date": "2020.01.01", "title": "Ким Чен-ун: КНДР разработва ново стратегическо оръжие "}
{"url": "https://news.bg/world/dzhonsan-obeshta-da-dovarshi-brekzit-v-srok.html", "text": "Британският премиер Борис Джонсън обеща да доведе докрай Брекзит в новогодишното си приветствие. Сега, след като страната има нов парламент, той ще бъде в състояние да изпълни волята на избирателите, за което досега други сили пречеха, каза той.Настоящата дата напускане на Съюза е 31 януари 2020 година, а преходният период ще продължи до края на годината, въпреки че Брюксел заговори за удължаването му.2020 година обещава да бъде фантастична година и началото забележително десетилетие за нашето Обединено кралство, заяви той.Ние също така можем да обърнем страницата за разделението, злобата и несигурността, които доминираха в обществения живот и ни задържаха твърде дълго, каза той.Джонсън очерта и приоритетите на новата година: здравеопазването, образованието, науката, инфраструктурата, контрол над имиграцията и околната среда.", "date": "2020.01.01", "title": "Джонсън обеща да довърши Брекзит в срок "}
{"url": "https://news.bg/weather/predimno-oblachno-i-vetrovito-nachalo-na-godinata.html", "text": "Годината започва с предимно облачно и ветровито време. Това съобщават от НИМХ.На места облачността ще намалява до слънчево време.Ще духа умерен до силен вятър от север-северозапад. По-силен ще бъде той в Източна България.Максималните температури ще са между 3 и 8 градуса.Атмосферното налягане ще се повишава. През следващите дни се очаква затопляне. ", "date": "2020.01.01", "title": "Предимно облачно и ветровито начало на годината"}
{"url": "https://news.bg/world/sasht-razpolagat-750-voenni-v-blizkiya-iztok.html", "text": "Съединените щати незабавно разполагат 750 допълнителни военни в Близкия изток още през следващите дни, след като проирански настроени протестиращи щурмуват американското посолство в иракската столица Багдад, предаде VOA.Това бе оповестено .\"Това е подходящо и предпазно действие, предприето в отговор на повишената заплаха срещу американския персонал и съоръжения, на каквато бяхме свидетели днес в Багдад\", заяви американският министър на отбраната Марк Еспър в изявление на 31 декември. Съединените щати ще защитават нашите хора и интереси навсякъде по света.\"Техеран отрече обвиненията, че стои зад бурните протести в американското посолство и предупреди срещу каквато и да е мярка.", "date": "2020.01.01", "title": "САЩ разполагат 750 военни в Близкия изток "}
{"url": "https://news.bg/press/bsp-vnasya-vot-na-nedoverie-izgoryal-e-arhivat-na-psihodispansera-shtetite-sa-ogromni.html", "text": "Вот. \"Дума\":БСП внася вот на недовериеБСП внася вот на недоверие към правителството на Бойко Борисов за провал в политиката по околна среда и води. Това обяви Корнелия Нинова след извънредно заседание на ИБ и ръководството на ПГ \"БСП за България\". По думите й след 10 години некомпетентно управление, безхаберие и кражби близо 500 000 българи са оставени без питейна вода. Хуманитарната криза в Перник става национална, защото и други области и градове са застрашени от този проблем, предупреди Нинова. \"В същото време постоянно се увеличава цената на водата, без да се предприемат никакви мерки за инвестиции. Само 0,5% от водопреносната мрежа е подменена, а над 50% от водата се губи\", припомни тя.България е трета в света по замърсен въздух, защото правителството на Борисов разрешава внос на боклуци от цял свят, които да се горят у нас, изтъкна Нинова. \"Дишаме рак и пием отрова. Всички оправдания за природни причини са безпочвени. Прехвърлянето на отговорността на ВиК дружествата, на кметове и на общински съветници е жалък опит за спасение на кабинета и лично на премиера\", категорична е Нинова. Тя опроверга думите на Борисов, казани вчера в Перник, че \"тук политика няма\". Според Нинова всичко е политика и нищо друго. \"Твой министър да каже, че се дават 32 млн. лв. за ремонт на язовир \"Студена\", за да се осигури вода, и само след 4 години да има водна криза, без да е ясно къде са отишли парите, е политика на корупция. Министър на регионалното развитие да подписва всеки месец на ВиК в Перник колко вода да източва, без да отчита колко се влива, е политика на некадърност. Да оставиш близо половин милион българи без вода е политика на геноцид. От 10 години политиката има едно лице и едно име - Бойко Борисов. Министрите са послушни изпълнители, които той често сменя, независимо коя калинка използва и кой бушон гори, когато стане напечено\", подчерта Нинова.Пожар. \"24 часа\":Изгорял е архивът на психодиспансера, щетите са огромниЦелият архив на лечебното заведение е заличен от пламъците, които лумнаха тази сутрин в психодиспандера край столичната Сточна гара, съобщи Би Ти Ви.Силно засегнати са поликлиниката, както и администрацията на съседния психодиспансер.Пламъците обаче не са засегнали скъпата техника в поликлиниката. \"Рентгените са спасени. Проблемът е с покривната конструкция, ако падне сняг, това ще протече надолу\", обяснява зам.-министър на здравеопазването Бойко Пенков.Спешно са евакуирани над 50 пациенти, част от тях са лежащоболни. За щастие, няма пострадали.Сигналът за пожара подават служители на съседния център за Спешна помощ.\"Карахме спешен пациент с инфаркт и заобиколихме по път за болницата психодиспансера, като пламъците бяха с повече от 20-тина метра високи\", разказва Теодор Цанков, парамедик в ЦСМП - София.\"Пламъците се вдигаха и от задната страна, страшна работа\", допълва неговият колега парамедик Георги Борисов.Санкции. \"Сега\":Възможни са US санкции срещу България заради \"Балкански поток\"САЩ ще наложат санкции на всякакви продължения на приоритетния за Русия газопровод \"Турски поток\", научи базираното в Брюксел електронно издание на български език . Сърбия вече завърши, а България доизгражда скъпа инфраструктура, за да внася газ от \"Турски поток\" и да го пренася по-нататък в Унгария и Австрия.На 20 декември президентът на САЩ Доналд Тръмп наложи санкции върху два офшорни газопровода, проектирани от Москва за заобикаляне на Украйна и увеличаване на доставките на газ - през Балтийско море до Германия (Северен поток 2) и през Черно море до Турция (Турски поток, наричан също TurkStream) ,Санкциите срещу \"Северен поток 2\" получиха голямо медийно внимание, защото Германия и ЕС излязоха с критични изявления. EURACTIV разговаря с американски служители и получи разяснения, които сочат, че компаниите, участващи в допълнителни линии към втората тръба на \"Турски поток\", ще бъдат обект на санкции, когато газът започне да тече.Перник. \"Монитор\":Нанков: До 3 месеца ще приключат ремонтите в ПерникНяма опасност от въвеждане воден режим в Ботевград, Шумен и Търговище. Това заяви пред Нова тв заместник - министърът на регионалното развитие и благоустройството Николай Нанков.\"Жителите на Ботевград не ги чака бедствено положение. По сегашните разчети има водни количества за около 120 дни в язовир \"Бебреш\", без да влезе и капка нов приток. Създаден е оперативен щаб, който следи ситуацията на дневна база. При необходимост воден режим би могло да се въведе след три месеца. Няма опасност и за Шумен и Търговище\", коментира той.По думите на Николай Нанков водата в язовир \"Тича\" ще стигне за минимум 10 месеца. Това показвали разчетите на ВиК оператора. \"Проблемът е във водопровода към Търговище и Шумен\", коментира заместник регионалният министър.Нанков обясни, че в момента загубите на вода в страната са средно 59%.\"От чешмите в Перник ще тече чиста питейна вода когато има достатъчно количества в язовир \"Студена\". Възможно е такова да има още през март и след пролетното снеготопене през април - май\", заключи Николай Нанков.", "date": "2020.01.01", "title": "БСП внася вот на недоверие; Изгорял е архивът на психодиспансера, щетите са огромни"}
{"url": "https://news.bg/world/2020-idva-s-predizvikatelstva-za-sveta.html", "text": "Светът посрещна с бляскави тържества новата 2020 година, с която започва и ново десетилетие.Те обаче бяха помрачени от серия инциденти и предизвикателства, предаде \"Индипендънт\".Сред тях са продължаващи с месеци пожари и протести.В от съображения за сигурност фойерверките бяха отменени за сметка на светлинно шоу, но това не спря демонстрантите.Там се стигна до поредните сблъсъци.Демонстрациите продължават във Франция и Индия.  Французите ще протестират и след Нова година срещу непопулярната пенсионна реформа, която президентът Еманюел обеща да завърши, дори и с редица отстъпки.Индийците протестират срещу Правителството твърди, че той ще даде убежище на хора, които бягат от религиозно преследване.Ала критици изтъкват, че действителната му цел е да маргинализира мюсюлманското малцинство в Индия.Демонстрациите за спорния закон текат седмици наред и прерастват в сблъсъци и насилие. Те а десетки други бяха ранени.Хиляди бяха .не отмени тържеството, както бе планирано, въпреки с хиляди подписи средствата за фойерверки да бъдат използвани за щетите от огнената стихия.Сред политическите събития, които ще бележат и новата година, е Брекзитът.Борбата с климатичните изменения също е сред глобалните задачи, които се нуждаят от внимание.България също посрещна Новата година с тъжества, концерти и светлинно шоу в редица градове, които привлякоха хиляди сънародници на площадите.Президентът Румен Радев и премиерът Бойко Борисов приветстваха нацията, като отчетоха тежката година, която изпращаме.бе критичен, като призова сънародниците си да се борят за правата си пред инциституциите.даде висока оценка на управлението през 2019 година, увери, че се учи от грешките си и зададе приоритетите за 2020 година.", "date": "2020.01.01", "title": "2020 идва с предизвикателства за света "}
{"url": "https://news.bg/comments/evropa-ili-erdogan-koy-shte-zavladee-libiya.html", "text": "Геополитическа катастрофа е на път да разтърси южните пазари на Европа под безпомощния поглед на международна общност и по-специално на Европейския съюз, който се провали с гръм и трясък. Либийският театър, който вече е в хватката на повтарящия се хаос от 2011 г., заплашва да избухне в регионален пожар с непредвидими последици за Средиземноморския регион. Както при сирийската криза, вътрешните фрактури на северноафриканския гигант, грубо казано между две конкурентни регионални сили - Триполитания (на запад) срещу Киренайка (на изток), се експлоатират и задълбочават от чужда намеса, която ескалира. Това пише в редакционната си статия френският всекидневник Le Monde.Един от главните герои на тази интернационализация на либийския конфликт е Турция на Реджеп Тайип Ердоган, която съчетава авторитарния си дрейф с все по-упоритото експанзионистично изкушение в източното Средиземноморие. Турският държавен глава умножи войнствените декларации за Либия през последните дни, заплашвайки да изпрати войски в помощ на правителството на Националното споразумение (GAN) на Файез Сарадж, базирано в Триполи. Вече се появи информация за движението на сирийските милиции в Триполи, прелюдия към евентуално изпращане на войски от Анкара през януари.Турция казва, че просто се притичва на помощ на правителство, признато от международната общност, но оставено да се оправя само с нападението, започнато срещу Триполи от фелдмаршала дисидент Халифа Хафтар, \"силния човек\" от източна Либия със седалище в Бенгази. Всъщност предлаганите от Ердоган услуги на властите в Триполи отговарят на масираната чуждестранна военна подкрепа, на която Хафтар вече се радва. Подкрепен от регионалната ос, съставена от Египет, Саудитска Арабия и Обединените арабски емирства, три страни, които оценяват неговия военен авторитаризъм, маршалът също е подкрепян активно и от Русия, в противовес на усилията на Съвета за сигурност на ООН, на който тя е един от петте постоянни членове. Няколкостотин руски \"наемници\" наистина подкрепят Хафтар в продължаващата битка в Триполи.Трябва да задействаме алармата в лицето на този барутен погреб, в който се е превърнала Либия. Спиралата от чужда намеса застрашава не само морския баланс в източното Средиземноморие, но и стабилността на Северна Африка и Сахел. Трябва да сме наясно с отговорностите. Тази на Съвета за сигурност на ООН е на първо място. Tой не успя да приеме единна резолюция, призоваваща за прекратяване на офанзивата в Триполи, започнала през април, и още по-малко да наложи прилагането на резолюцията от 2011 г., постановяваща оръжейно ембарго.Европа също не крие своите разделения - по-специално между Франция и Италия - лишавайки се по този начин от всякакви ефективни действия. Ако волунтаризмът на Еманюел Макрон беше по-скоро навременен, то той беше придружен и от мрачна, дори непрозрачна игра на Франция в полза на Хафтар, която предприе дипломатическо посредничество. В Париж маршалът наистина има редица симпатизанти, залагащи на предполагаемата му способност да стабилизира южната граница на Либия, на границата на Сахел. Хафтар тълкува това френско благоволение като зелена светлина за амбицията му да завладее Триполи. Ако в Либия успее да се утвърди руско -турски кондоминиум , подобно на случилото се в Северна Сирия, Европа на преден план, ще плати цената за собствения си провал.", "date": "2020.01.01", "title": "Европа или Ердоган - кой ще завладее Либия?"}
{"url": "https://news.bg/world/pozhar-izpepeli-maymuni-v-zoologicheska-gradina-v-germaniya.html", "text": "Пожар в зоологическа градина в Германия уби голям брой животни в първите часове на новата година, обявиха германските власти, информира АП.Властите обаче не коментират информация на медии, че пожарът е започнал от фойерверки.От зоологическата градина на Крефелд до холандската граница обявиха, че цялата къща с маймуните е изгоряла и всички животни в нея са мъртви. ДПА отбелязва, позовавайки се на източници, че сред загиналите животни има шимпанзета, орангутани и две горили, както и плодови прилепи и птици.От градината допълниха, че намиращата се в близост градина на горилите не се е запалила. Горилата Кидого и нейното семейство са оцелели.Пожарът е възникнал малко след полунощ.Властите и от зоологическата градина заявиха, че не знаят причината за пожара. Те не потвърждават информация на местни медии, че зарята на новогодишния празник може да е причина за пожара. Зоологическата градина ще остане затворена днес.", "date": "2020.01.01", "title": "Пожар изпепели маймуни в зоологическа градина в Германия"}
{"url": "https://news.bg/world/nevaobrazimite-3-mln-dushi-posreshtnaha-2020-a-na-kopakabana.html", "text": "Близо 3 млн. души посрещнаха новата 2020 г. на прочутия плаж Копакабана в Рио де Жанейро, съобщават световните информационни агенции.Празничната заря е продължила 14 минути, като са били използвани над 15 000 кг фойерверки.В най-големия бразилски град по традиция се организира едно от най-големите тържества за Нова година в света.Много хора се обличат в бяло в традиционен израз на надежда за мир.Много хора остават на плажа до сутринта, за да посрещнат изгрева и за първи път през новата година да влязат в океана.Температурите в Рио, където сега е ранно лято, обикновено са благосклонни към обичая.", "date": "2020.01.01", "title": "Невъобразимите 3 млн. души посрещнаха 2020-а на Копакабана "}
{"url": "https://news.bg/society/edin-ot-nay-strashnite-ni-problemi-da-zapochvame-postoyanno-otnachalo.html", "text": "След 10 ноември беше възвърнато нещо много важно - свободата на словото. Свободата е форма на различие. Колкото по-различен е един човек, толкова той е по-свободен. Нашите политици не проявиха нещо своето различие. Единственият стремеж, който имаха, беше да уредят себе си, децата си и по възможност внуците си завинаги. Това коментира писателят Владимир Зарев в интервю за БГНЕС.По думите му българските политици по време на прехода са съзнавали, че властта им е дадена за определено време, и че тя не е както по времето на социализма, когато един човек можеше да я притежава 20-30 години, а е променлива и е свързана с настроенията на хората, с успехите или неуспехите в страната. Те правеха всичко възможно, за да задоволят своя истеричен егоизъм.\"Нашите политици превърнаха политиката в доходен бизнес. Не влагаш нищо - нито пари, нито безсънни нощи, нито интелигентност, нито някакви качества, а преразпределяш и това е огромната причина, поради която има такъв болезнен наплив да станат политици.Втората причина е, че ние нямахме подготвени политици. Нямаше хора, които да наследят онази недобра власт и да направят една по-добра власт, истинска и перспективна власт. Много малко се мислеше за България и българския народ, политическата класа най-вече мислеше и обгрижваше себе си.Дано се появи човекът, който да даде перспектива на българския народ и той самият да остане в историята. Много политици мислят, че като са снимани по телевизията ще бъдат запомнени. Те могат да бъдат запомнени единствено и само в словото, а словото няма да запомни съвременните политици. Единствено и само в словото, така както голяма част от българските политици преди 9 септември бяха запомнени във великолепната книга на Симеон Радев \"Строители на съвременна България\".Българите ставаме все по-лениви и причината е в огромната умора от това, че непрекъснато сме лъгани през последните 30 години. Това изтощи нашата съпротивителна енергия. Единственият изход да бъдат озаптени олигарсите e гражданското общество. Опитах се да напиша книгата \"Орлов мост\" и тя е за големите събития, които споходиха София преди години. За жалост, тогава гражданското общество не се осъществи по няколко причини.Първата е, че протестиращите не успяха да излъчат елит, да излъчат тези 100-150 души, които ние да припознаем като следващите политици. Тези 100-150 човека - честни, млади, интелигентни, копнеещи да дадат нещо за България.Втората е, че олигарсите и политическата класа платиха и разединиха хората отново на лоши и добри, наши и ваши, на червени и сини. Успяха да ги противопоставят помежду си. Колкото повече изкуствено разделяме народа, той ще бъде обезсилен и тази енергия на общността ще бъде отнета, ще бъде смита. В това отношение изключително важно е да се постигне единно гражданско общество. Тук има и един особен егоизъм, типичен за българина. Той е гениален, когато трябва да решава собствените си проблеми, но в общност той не може да живее, да съществува и да работи.Когато един българин отиде в Америка, в Германия, той става невероятен. В България не успяваме да съществуваме като колектив. Когато протестират медицинските сестри, учителите не се интересуват. Когато протестират учителите, медицинските сестри не се интересуват. Когато протестират учителите и медицинските сестри, работниците в промишлеността не се интересуват. Няма го това развито чувство на общност, на това, че всички сме един народ и трябва да постигнем заедно целите си. Невъзможно е тези цели, тази бъдещност да бъде постигната само от политическата класа, нито само от хората, които са управлявани.Писал съм както исторически, така и съвременни романи. Трилогия \"Битието\", \"Изходът\", \"Законът\", по която беше заснет сериалът \"Дървото на живота\" започва през 1890 г. и приключва след промените през 1990 г. Това е един огромен период от време, историческо време, национално време, психологическо времеРоманът ми \"Разруха\", който е на съвременна тематика, придоби огромна известност и е преведен на много места по света. В Германия най-големите медии заявиха, че са очаквали тази книга за промените да дойде от Чехия, Унгария, Румъния или от Германия, а тя дойде от България.Съвременна книга е \"Орлов мост\" и последният ми роман \"Чудовището\". В него разказвам за множеството малки и по-големи чудовища, които живеят във всеки един от нас. Всеки един от нас е ангел, но в него живеят много чудовища. Доста страшно чудовище, което ни отнема, е старостта. В този роман развивам тезата за старостта, но не за мрънкащата старост, а за достойнството и величието на старостта, за това как човешкият дух може да пребори отслабването на тялото. Това всъщност е една невъзможна любовна история между един възрастен, много опитен, зрял, много четен, много циничен писател и една млада, прекрасна и красива журналистка, която идва при него, уж да напише книга за него, но причината е друга. Причината да се свържат е невинната вина. Нещо се е случило в живота на други хора, преди тях, което ги засяга и което ги принуждава и сдвоява в любовта и омразата.Едно от най-страшните неща, които ни липсват е, че българите винаги започваме отначало. Винаги българските управници смятат, че всичко започва от тях. Така е от Освобождението, така е след 9 септември 1944 г., така за жалост стана и след 10 ноември 1989 г. Това създава една прекъснатост на националната ни история, една прекъснатост, която е ужасяваща и намалява вътрешната енергия за съпротива на българския народ. Дори когато човек пише за съвременността тези чисто съвременни романи стават исторически когато преминат 30-40-50 години. Въпросът е да останат като текст\", изтъкна писателят.", "date": "2020.01.01", "title": "Един от най-страшните ни проблеми - да започваме постоянно отначало"}
{"url": "https://news.bg/world/politsiyata-v-honkong-izpolzva-salzotvoren-gaz-na-masov-novogodishen-protesten-marsh.html", "text": "Полицията в Хонконг използва сълзотворен газ срещу протестиращи по време на новогодишен марш, който привлече десетки хиляди хора, включително семейства с деца, съобщават световни агенции.Мирният марш е с цел оказване на натиск върху властите да направят повече отстъпки след повече от 6 месеца на протести. В средата на марша възникна напрежение и полицията прибегна до сълзотворен газ, за да разпръсни протестиращи в квартала Wanchai.Демонстранти бързо организираха отбранителна линия и някои хвърляха коктейли \"Молотов\" и други предмети по полицията.В Wanchai някои протестиращи направиха графити и разбиха банкомати на клон на HSBC. Полицията пристъпи към демонстрантите и ги атакува с лютив спрей и сълзотворен газ.Демонстрантите изляха гнева си върху банковата група HSBC, след като банката затворила сметка, която се е използвала като платформа за събиране на средства за протестното движение. От банката отричат.Граждански фронт за правата на човека (CHRF), групата, организирала марша, има разрешение за провеждането на събитието, но на организацията е наредено да прекрати марша при възникване на сблъсъци.Полицията ни помоли да прекратим марша, обявиха организаторите, използвайки мегафони. \"Молим ви, спокойно и бавно напуснете мястото веднага\", призоваха те.Към протеста се присъединиха и новоизбрани продемократични политици, които днес встъпиха в длъжност. Някои от тях помагат за събиране на дарения в помощ на движението.Хиляди жители на Хонконг посрещнаха 2020 г. с призиви \"Освободете Хонконг. Революция на нашето време\".През нощта за кратко полицията използва сълзотворен газ, гумени патрони и водно оръдие при кратки стълкновения.В новогодишното си обръщение китайският президент Си Дзинпин обяви, че Пекин решително ще защити просперитета и стабилността на Хонконг под рамката \"една страна - две системи\".", "date": "2020.01.01", "title": "Полицията в Хонконг използва сълзотворен газ на масов новогодишен протестен марш"}
{"url": "https://news.bg/bulgaria/50-dushi-shofirali-sled-upotreba-na-alkohol-v-novogodishnata-nosht.html", "text": "Пътни полицаи са заловили 50 души в страната, които са шофирали след употреба на алкохол в новогодишната нощ. Това обяви Лъчезар Близнаков от Пътна полиция, цитиран от БНР.Близнаков обясни, че заради очаквания засилен трафик следобед от МВР засилват патрулите по основните пътища у нас.\"Очаква се засилен трафик в района на Благоевград, където екипи ще регулират движението при нужда. Това важи и за цялата страна. В района на Витиня на АМ \"Хемус\" също имаме допълнителни екипи, които ще регулират и ще създадат организация за свободното пропускане през тръбата, която е функционираща на тунела\", отбеляза той.Пътната обстановка в първия ден на 2020 г. в страната засега е спокойна и няма загинали участници в движението в новогодишната нощ, съобщиха от Националния координационен център за безопасно движение по пътищата, цитирани от БГНЕС.", "date": "2020.01.01", "title": "50 души шофирали след употреба на алкохол в новогодишната нощ"}
{"url": "https://news.bg/world/pompeo-otlaga-vizita-v-ukrayna-zaradi-bezreditsi-v-bagdad.html", "text": "Държавният секретар на САЩ Майк Помпео отлага визитата си в Украйна заради протестите пред сградата на американското посолство в Багдад. Това съобщи АФПАгенцията се позова на изявление на Държавния департамент.Уебсайтът на ведомството отбелязва, че Майк Помпео трябваше да пристигне в Киев на 3 януари и да се срещне с украинския президент Владимир Зеленски.Освен това Помпео беше планирал пътувания до Беларус, Казахстан и Кипър.", "date": "2020.01.01", "title": "Помпео отлага визита в Украйна заради безредици в Багдад"}
{"url": "https://news.bg/world/skandalen-bivsh-avtomobilen-shef-shte-govori-pred-medii.html", "text": " и в момента е в Бейрут, ще даде пресконференция на 8 януари, съобщи адвокатът му в сряда.Бившият изпълнителен директор на алианса Nissan-Renault-Mitsubishi очакваше съдебен процес в Япония заради финансови нарушения, но той успя да избяга в понеделник и да стигне до Ливан, чието гражданство притежава, уточнява АП.По тази причина той и не може да бъде екстрадиран в Япония, за да бъде съден.Припомняме, че ливанска телевизия разкри, че започнало с пристигането на банда в дома на Гон в Токио, където е бил под домашен арест и полицейско наблюдение. В края на концерта музикантите събрали инструментите си, а Гон е влязъл в един от по-големите куфари и е бил откаран на малко местно летище.Частен самолет е откарал Гон в Истанбул, Турция. Оттам е бил закаран с друг частен самолет до Ливан, където пристигнал в понеделник сутринта.. Посланикът на Япония в Ливан е бил на парти в Бейрут, когато се появила новината за успешното бягство на Карлос Гон.", "date": "2020.01.01", "title": "Скандален бивш автомобилен шеф ще говори пред медии"}
{"url": "https://news.bg/world/kim-chen-un-bez-poslanie-za-nova-godina.html", "text": "Председателят на Държавния съвет на КНДР Ким Чен - ун за първи път от 2013 г. не произнесе новогодишна реч пред хората. Това съобщи в сряда южнокорейската агенция \"Йонха\".В предишни години лидерът на КНДР ежегодно на първия ден на януари чете апел, в който очертава основните политически приоритети на страната за следващата година. Речта му се излъчва от централната телевизия на Пхенян.Тази година обаче в държавната телевизия на КНДР не беше споменато за обръщение на председателя на Държавния съвет, а публикация не се появи нито в централния вестник на народната република \"Нодон Синмун\", нито на страниците на други медии. Вместо това, отбелязва агенцията, севернокорейските медии отразяват подробно речта на Ким Чен - ун на пленума на Централния комитет на Корейската партия на труда.По време на това изказване председателят на Държавния съвет на КНДР направи редица откровени изявления. Така Ким Чен - ун обяви, че скоро страната му ще въведе нови стратегически оръжия. Според него КНДР ще продължи да разработва стратегически оръжия, ако Вашингтон не спре враждебната си политика спрямо Пхенян.Освен това севернокорейският лидер отбеляза, че КНДР вече не е длъжна да прилага мораториум върху ядрени тестове във връзка с продължаването на американските военни учения на Корейския полуостров. В речта си на пленарната сесия на Централния комитет на ТПК Ким Чен - ун призова за изграждане на силата на въоръжените сили на КНДР, \"така че враждебните сили да не могат да се осмелят да посегнат\" на суверенитета и сигурността на републиката.", "date": "2020.01.01", "title": "Ким Чен - ун без послание за Нова година"}
{"url": "https://news.bg/int-politics/v-avstriya-dogovoriha-koalitsionen-kabinet.html", "text": "Лидерът на австрийските консерватори Себастиан Курц постигна коалиционно споразумение със \"Зелените\", за да осигури своето връщане на канцлерския пост и да включи тази лява партия за пръв път във властта. Това съобщиха днес говорителка на \"Зелените\" и близък до преговорите източник, цитирани от \"Ройтерс\".Споразумението е сключено три месеца след като на 29 септември Австрийската народна партия на Курц победи на парламентарните избори с 37,5 на сто от гласовете. Тя обаче не спечели парламентарно мнозинство и се нуждаеше от партньор за коалиция. На изборите \"Зелените\" се класираха четвърти с 13,9 процента.Очаква тази вечер се двете партии от бъдещата правителствена коалиция в Австрия да направят изявления, посочи \"Ройтерс\".", "date": "2020.01.01", "title": "В Австрия договориха коалиционен кабинет"}
