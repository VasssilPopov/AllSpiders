{"url": "https://news.bg/disasters/avtobus-s-chuzhdestranni-turisti-se-preobarna-v-meksiko.html", "text": "Единадесет души са загинали при катастрофа с туристически автобус в източната част на Мексико, предадоха информационните агенции. Съобщава се, че са ранени 20 души.Инцидентът е станал между градовете Махахуал и Ел Кафетал в региона Кинтана Роо.Автобусът, в който са пътували туристи от круизния лайнер Royal Caribbean, ненадейно е излязъл от пътя и се е преобърнал. Групата е пристигнала в района на Махахуал на карибското крайбрежие, за да посети руините от цивилизацията на маите в Чакчобен. Историческото място се намира на 180 км южно от крайбрежния град Тулум. Причината за катастрофата се изяснява.Според информация на \"Франс прес\", в автобуса е имало 31 туристи. Сред пострадалите има седем американски граждани двама шведи. Националността на другите ранени и на загиналите не се уточнява.Според местни медии, сред жертвите има граждани на Канада, Италия и Мексико.", "date": "2017.12.19", "title": "Автобус с чуждестранни туристи се преобърна в Мексико"}
{"url": "https://news.bg/world/i-velikobritaniya-obvini-kndr-za-virusa-uonakray.html", "text": "Великобритания обяви, че Северна Корея стои зад кибератаката с вируса \"Уонакрай\", който засегна стотици хиляди компютъра по света по-рано тази година, съобщават световни агенции.Така Обединеното кралство се присъедини към САЩ, които по-рано посочиха Пхенян за виновник.Националният център за киберсигурност на Великобритания е оценил, че с голяма вероятност севернокорейската хакерска група Lazarus стои зад една от най-големите атаки срещу Великобритания, обявиха от външното министерство на страната.\"\", каза министърът по националната сигурност Тарик Ахмад.Според него използваният от КНДР вирус е показал, че Пхенян се е опитал да заобиколи санкциите.Междувременно Том Босърт, съветник по вътрешна сигурност на президента на САЩ Доналд Тръмп, разкри, че \"Фейсбук\" и \"Майкрософт\" са осуетили кибердействия на КНДР през миналата седмица, информира Ройтерс.Босърт не разкри подробности, но поясни, че американското правителство призовава компаниите да сътрудничат в киберсигурността.", "date": "2017.12.19", "title": "И Великобритания обвини КНДР за вируса \"Уонакрай\""}
{"url": "https://news.bg/world/dvama-holandtsi-v-grupata-opitala-se-da-ubie-erdogan-v-atina.html", "text": "Двама холандци от турски произход са сред задържаните в края на ноември в Гърция девет души по подозрения заговор за убийството на турския президент Реджеп Ердоган. Това съобщава холандската обществена медия NOS, цитирана от DutchNews.nl.Анил С. е на 23 години и е от Амстердам, а 26-годишният Бурак А. е от Айндховен. И двамата са в официалния терористичен списък на холандските власти. Те са членове на екстремистката лява организация Революционна народноосвободителна партия-фронт.Двамата пътували до Атина в края на ноември преди двудневната визита на турския лидер.Революционна народноосвободителна партия-фронт е против членството на Турция в НАТО и се бори за турска социалистическа държава. Групировката е забранена в Европа.Според турски и гръцки медии задържаните са планирали да ударят конвоя на Ердоган с гранатомети.Външното министерство на Холандия обяви, че е запознато с информацията, но на този етап не може да коментира.", "date": "2017.12.19", "title": "Двама холандци в групата, опитала се да убие Ердоган в Атина"}
{"url": "https://news.bg/int-politics/erdogan-priema-rezolyutsiya-za-jerusalim-na-obshtoto-sabranie-na-oon.html", "text": "Турция ще приеме резолюцията, в която се призовава Съединените щати да оттеглят декларацията си за Йерусалим като израелска столица пред Общото събрание на ООН, обяви турският президент Ердоган, съобщава \"Ройтерс\".Резолюцията бе внесена вчера в Съвета за сигурност от Египет, която е непостоянен член, но САЩ наложиха вето, въпреки останалите 14 гласа \"За\".\"Сега, по желание на Бог, ние ще предадем резолюцията на Общото събрание на ООН\", заяви Ердоган на съвместна пресконференция с президента на Джибути Исмаил Омар Гуеле.\"Две трети подкрепа в Общото събрание всъщност означава отхвърляне на решението на Съвета за сигурност\", добави той.", "date": "2017.12.19", "title": "Ердоган приема резолюция за Йерусалим на Общото събрание на ООН"}
{"url": "https://news.bg/economics/porozhanov-otchita-dobri-rezultati-v-bitkata-s-koroyada.html", "text": "След 7 месеца вече има добри резултати в битката с корояда. Това обяви министърът на земеделието, храните и горите Румен Порожанов по време на седмото заседание на кризисния щаб, провеждан с участие на представителите на законодателната и местната власт, цитиран от МЗХГ.По отчета на държавните предприятия към 18 декември 2017 г. 84% от общо 2,992 млн. куб. м, повредени от корояди и болести иглолистна дървесина в държавните горски територии е възложена за добив. В Югозападното държавно предприятие има най-висок добив - 92%. В Северозападно държавно предприятие добивът е 90% в Южноцентрално държавно предприятие - 81%.Общо 1,750 млн. куб. м е добивът към 18 декември от съхнеща иглолистна дървесина. Това е около 70% от възложените количества. То е 58% от описаната за добив повредена дървесина. В Северозападното държавно предприятие са изпълнили 66% от плана, в Югозападното държавно предприятие - 64%.Най-голям обем усвоена пострадала дървесина има на територията на Южноцентрално държавно предприятие - 841 хил. куб. м. В Югозападно държавно предприятие пострадалата дървесина се изчислява на 601 хил. куб. м, там и пораженията са най-големи.След предишното заседание на кризисния щаб от 24 ноември до 18 декември 2017 г. са инвентаризирани нови 32 хил. куб. м стояща маса изсъхнала иглолистна дървесина за цялата страна. Най-много са в Южноцентрално държавно предприятие - 18 хил. куб. м и в Югозападно държавно предприятие - 15 хил. куб. м.В същия период възложеният добив се е увеличил със 111 хил. куб. м, а добитата повредена дървесина за тези три седмици е общо 160 хиляди куб. м. Ръстът се изчислява на 10%.\"Радостно е, че усвоената дървесина за последните 3 седмици надвишава новоинвентаризираните повреди със 128 хил. куб. м, заяви заместник-министър Атанас Добрев.", "date": "2017.12.19", "title": "Порожанов отчита добри резултати в битката с корояда"}
{"url": "https://news.bg/int-politics/velikobritaniya-tryabva-da-nalozhi-svoi-sobstveni-pravila-sled-brekzit-nastoya-mey.html", "text": "Британският премиер Тереза Мей е заявила пред министрите от кабинета си, че Великобритания трябва да може да наложи свои собствени правила след излизането си от Европейския съюз.Това разкри нейният говорител пред журналисти след заседание на правителството, където Мей е представила дългосрочните си цели за предстоящите преговори по Брекзит, съобщава \"Ройтерс\".\"Премиерът каза, че е ясно каква е целта на кабинета: споразумение, което гарантира възможно най-добрите условия за търговия с ЕС, дава възможност на Обединеното кралство да определи правила, които са правилни за нашата ситуация и улесняват амбициозните търговски споразумения с трети страни\", изтъкна говорителят.След като осигури споразумение за преминаване на преговорите с ЕС към следващия етап през миналата седмица, днешните обсъждания на британското правителство бележат началото на следващата битка на Мей във връзка с Брекзит: какви дългосрочни отношения ще има Великобритания с Общността?При вземането на това решение Мей трябва да се справя с дълбоките разделения вкъщи, включително сред високопоставени министри, за това дали да придържа икономическото бъдеще на страната към ЕС, или да се отклони от Общността и да потърси по-глобална роля.Това беше първият път, в който британското правителство обсъди т. нар. \"окончателно състояние\" на преговорите.Запитан дали има споразумение по основните цели на Мей, говорителят посочи: \"Да, ясно е какво искаме да постигнем. Беше изложено в добра, ясна и подробна дискусия, в която имаше принос голямото мнозинство от кабинета.\"Говорителят допълни, че Мей е изключила окончателно икономическо партньорство с ЕС по модела на Европейското икономическо пространство и че целта ѝ е да постигне по-амбициозна сделка от тази, подписана между Канада и ЕС през миналата година.", "date": "2017.12.19", "title": "Великобритания трябва да наложи свои собствени правила след Брекзит, настоя Мей"}
{"url": "https://news.bg/world/vuchich-v-moskva-sarbiya-nikoga-nyama-da-nalozhi-sanktsii-na-rusiya.html", "text": "Сръбският президент Александър Вучич обяви по време на визита в Москва, че Сърбия никога няма да наложи санкции на Русия, информира IBNA.Вучич се срещна с вицепремиера на Русия Дмитрий Рогозин.По време на срещата той подчерта, че Сърбия \"твърдо подкрепя задълбочаване развитието на политическите отношения с Руската федерация\".По думите му Белград поддържа добри политически отношения с Москва, които се основават на \"стратегическо партньорство и готовност от двете страни да укрепят връзките във всички области\". Той благодари на Рогозин за \"силната и постоянна подкрепа на Русия за териториалната цялост и суверенитет на Сърбия\".Пред руски журналисти Вучич подчерта, че Сърбия няма да наложи санкции на Русия заради кризата в Украйна. \"И ние никога няма да ги наложим\", категоричен бе той.По-късно днес Вучич се срещна с руския си колега Владимир Путин. Преди това сръбският лидер каза, че срещата се очаква да продължи \"два часа и половина\".", "date": "2017.12.19", "title": "Вучич в Москва: Сърбия никога няма да наложи санкции на Русия"}
{"url": "https://news.bg/int-politics/trima-ubiti-i-desetki-raneni-pri-protesti-v-irakski-kyurdistan.html", "text": "Трима души са били убити и други 80 души са били ранени по време на протести в иракския кюрдски град Раня, съобщиха местните власти, цитирани от \"Ройтерс\".Стотици хора протестираха, настоявайки полуавтономното правителство на Иракски Кюрдистан да подаде оставка.Днес е вторият ден на насилствени размирици в северната кюрдска част на Ирак.", "date": "2017.12.19", "title": "Трима убити и десетки ранени при протести в Иракски Кюрдистан"}
{"url": "https://news.bg/politics/speshna-promyana-v-zakonodatelstvoto-iskat-balgarite-v-chuzhbina.html", "text": "Необходима е спешна промяна в законодателството, отнасящо се до българите зад граница. Това стана ясно по време на първото заседание на Обществения съвет за българите в чужбина към вицепрезидента Илияна Йотова, съобщиха от Администрацията на президента.На заседанието сънародниците ни изразиха тревога от закриването на лекторати по български език във водещи европейски университети. Оказа се, че за тях дори няма задължителна нормативна база.Реализацията на студентите държавна поръчка също бе обсъдена по време на срещата. \"Ние не знаем къде са тези млади хора, по никакъв начин нямаме отношение към тях, а те са капацитет, който държавата може да използва\", изтъкна Илияна Йотова.Сред разискваните теми са представителството на нашите общности зад граница, изучаването на български език и българските учебни програми, до проблемите с българското гражданство. Амбицията е с общите усилия на институциите да бъде създаден регистър на българските организации в чужбина.Вицепремиерът отбеляза, че целта на съвета е да прави политика с нашите сънародници за България. В Съвета участват представители на изпълнителната власт, водещи учени, политолози, университетски преподаватели, журналисти и общественици.Общественият съвет ще заседава в пълния си състав веднъж месечно. Там ще бъдат поставяни въпроси, касаещи българските общности. Ще продължи работа по стратегията от 2014 г., която от приемането си няма развитие, уточняват от \"Дондуков\" 2.", "date": "2017.12.19", "title": "Спешна промяна в законодателството искат българите в чужбина"}
{"url": "https://news.bg/world/oon-udalzhi-s-godina-humanitarnata-pomosht-za-buntovnicheskite-rayoni-v-siriya.html", "text": "Съветът за сигурност на ООН гласува за удължаване на хуманитарната помощ за бунтовническите зони в Сирия с още една година, съобщава АФП.Русия гласува \"въздържал се\" и мотивира решението си с това, че спасителната операция трябва да бъде постепенно прекратена. Москва настоява за промени в операцията, която от 2014 г. позволява на конвои с хуманитарна помощ да навлизат в Сирия от Турция и Йордания без одобрението на сирийското правителство.Заместникът на посланика на Русия в ООН Владимир Сафронков подчерта, че ситуацията в Сирия се е \"променила радикално\" през последните три години и пресичането на границата е \"наследство от миналото\".\"\", каза той.Резолюцията беше внесена от Египет, Япония и Швеция. Тя е подкрепена от 12 страни членки, а Русия, Китай и Боливия гласуваха \"въздържал се\".ООН поддържа хуманитарната помощ за живеещите в окупираните от бунтовниците сирийски територии, тъй като Дамаск е ограничил доставките до тях.Повече от 13 милиона души се нуждаят от хуманитарна помощ в Сирия. Всеки месец тя достига до 1 милион сирийци.Приемането на резолюцията идва след използваното от Москва право на вето във връзка с разследване за извършени атаки с химически оръжия в Сирия, което пък доведе до сблъсък между световните сили в съвета.До момента 11 пъти Русия е използвала правото си на вето в Съвета за сигурност за блокиране на действия срещу сирийския си съюзник.Москва смята, че хуманитарната помощ подкопава суверенитета на Сирия, защото агенциите трябва да уведомят Дамаск предварително.Сафронков поясни, че хуманитарните агенции трябва да се върнат към \"традиционния\" подход на работа с правителството на Сирия.ООН трябва да \"подготви планове за постепенно оттегляне от тази трансгранична схема\", призова той.", "date": "2017.12.19", "title": "ООН удължи с година хуманитарната помощ за бунтовническите райони в Сирия"}
{"url": "https://news.bg/int-politics/harvatiya-i-sloveniya-ne-uspyavat-da-se-razberat-za-granichniya-spor.html", "text": "Хърватия и Словения не успяват да постигнат компромисно решение за граничния спор по време на преговорите. Словения се зае с изпълнение на решението на международния съд, което Хърватия отхвърля като невалидно, съобщава \"Ройтерс\".Постоянният арбитражен съд през юни постанови, че по-голямата част от района на Пиранския залив, споделян между двете съседи, е в териториалните води на Словения и че Словения трябва да има морски коридор през водите на Хърватия до международни води.Шестмесечният краен срок на Хагския съд за изпълнение на решението от страна на съда изтича на 29 декември. Хърватия отхвърля решението, заявявайки, че се оттегля от процеса поради нарушаването на арбитражната процедура от страна на Словения.\"Ние възнамеряваме да изпълним решението и очакваме Хърватия да направи същото\", каза на пресконференция словенският премиер Миро Серар след преговори в Загреб с хърватския си колега Андрей Пленкович.\"Словения ще започне изпълнението, където може да го направи сама и ще потърси диалог и сътрудничество от Хърватия, където тя не може да действа сама\", коментира Серар.П съобщи, че решението не е задължително за Хърватия, която се оттегли от арбитражния процес, след като запис показа, че словенски съдия от арбитражния комитет неправилно е разменил поверителна информация с правителството в Любляна. Съдът призна арбитражното нарушение, но стигна до заключението, че не е достатъчно сериозно да се спре делото.\"Въпросът за границите е отворен въпрос за Хърватия\", коментира Пленкович, като добави, че Хърватия е предложила на Словения правна рамка за нови преговори по границите. Церар отхвърля идеята, заявявайки, че арбитражното решение е окончателно за Словения.Пленкович предупреди, че \"едностранните актове, биха могли да причинят инциденти по границите\". Спорът многократно пречи на присъединяването на Хърватия към ЕС. Едва след като двете страни се договориха за арбитраж, Загреб получи достъп до блока през 2013 г. Съдът постанови, че Словения трябва да притежава повечето от зоната на Пиранския залив като териториални води.Освен това трибуналът създаде коридор с ширина от 2,5 морски мили и дълъг 10 морски мили през хърватски води, за да даде достъп на Словения до международни води.", "date": "2017.12.19", "title": "Хърватия и Словения не успяват да се разберат за граничния спор"}
{"url": "https://news.bg/tourism/gotvyat-izvazhdane-na-plazh-bolata-ot-zashtitenata-zona.html", "text": "Предстои изваждане на плаж \"Болата\" от защитена зона \"Комплекс Калиакра\". Това съобщи депутатът от ГЕРБ Пламен Манушев, цитиран от БНР. Манушев бе на среща с жителите на село Българево, община Каварна.И това лято плажът беше без концесионер. Той е част от защитена зона, а достъпът до него е забранен.Още през лятото на 2017 година се очакваше един от най-красивите плажове на българското Черноморие Болата да бъде изваден от защитената зона \"Комплекс Калиакра\", за да се намери концесионер, който да го подържа и да се грижи за безопасността на посетителите му, стана ясно от думите на Манушев.На днешната среща с жителите на село Българево той припомни, че ангажиментът е поет, както от министъра на туризма Николина Ангелкова, така и от министъра на регионалното развитие Николай Нанков.От община Каварна са поискали обосновка за промяната. След нея ще се пристъпи към конкретни действия, за да се осигури свободен достъп до плажа и посещението му да не е незаконно през следващия летен сезон на 2018 г.", "date": "2017.12.19", "title": "Готвят изваждане на плаж \"Болата\" от защитената зона"}
{"url": "https://news.bg/world/palestina-zamenya-posrednicheskata-rolya-na-sasht-s-rusiya-i-kitay.html", "text": "Лидерът на Палестина Махмуд Абас изпраща делегации в Китай и Русия с надежда да получи подкрепа за международно посредничество във връзка с мирния процес между Израел и Палестина, пише \"Таймс оф Израел\".Официалният палестински представител Ахмад Маждалани заяви, че \"двете делегации ще предадат съобщение от президента Абас на Русия и Китай, като целта е да се намери нов международен посредник в мирния процес, към работната рамка на ООН с цел замяна на американското посредничество\", информира палестинската медия Wafa.Маждалани ще води делегацията в Китай, докато съветникът на Абас по външни отношения Набил Шаат ще води делегацията в Русия.Маждалани отхвърли информация на вестник \"Аарец\", че палестинските делегации планират да разговарят с израелски представители, докато са в Русия или Китай.", "date": "2017.12.19", "title": "Палестина заменя посредническата роля на САЩ с Русия и Китай"}
{"url": "https://news.bg/world/viena-uvazhava-reshenieto-na-izrael-da-boykotira-novite-kraynodesni-ministri.html", "text": "Новият канцлер на Австрия Себастиан Курц заяви, че уважава решението на Израел да бойкотира крайнодесните министри заради антисемитските корени на партията им, пише \"Аарец\".Курц добави, че партията му ще има за \"задача да свърши добра работа вкъщи, както и да убеди в чужбина\". Той изрази \"оптимизъм\", че ще успее да \"разсее всички тревоги\".В понеделник премиерът и министър на външните работи на Израел Бенямин Нетаняху обяви, че ще бойкотират крайнодесните министри в новото правителство, инструктирайки израелските министри да работят само с други държавни служители.Вчера новото австрийско правителство положи клетва след двумесечни преговори. В коалицията участват Австрийската народна партия на Курц и крайнодясната Австрийска партия на свободата на Хайнц-Кристиан Щрахе.Когато партията на Щрахе влезе в коалиционното правителство през 2000 г., Израел отзова посланика си и ограничи отношенията си с Австрия.В интервю за телевизия ORF в понеделник вечерта Щрахе заяви, че днес ситуацията е различна от преди 17 г. Той подчерта ясно, че ще работи за изграждане на отношения с Израел и обеща да се бори с антисемитизма в Австрия, както и в Европа, за да покаже сериозните си намерения.", "date": "2017.12.19", "title": "Виена уважава решението на Израел да бойкотира новите крайнодесни министри"}
{"url": "https://news.bg/regions/v-hisarya-otlozhiha-priemaneto-na-uvelichen-debit-mineralna-voda-za-firmite.html", "text": "Стотина жители на село Красново протестираха пред сградата, където се проведе заседание на Общинския съвет на Хисаря, съобщиха от БТА.Хората настояват да не бъде приемано увеличаване на количествата минерална вода, използвана от фирми с разрешения. Жителите на Красново се опасяват, че ако фирмите имат право на увеличен дебит, ще станат монополисти.\"Ние, жителите на Красново се опасяваме, че ако бъде прието исканото от фирмите увеличаване на минерална вода, те ще станат монополисти на извора и няма да остане свободен дебит за обикновените хора и за други инвеститори в Красновски минерални бани\", каза кметът на Красново Цвятко Истилянов.По думите му общото поискано количество минерална вода от фирми е 8,47 литра в секунда (л/с), при общ дебит на минералния извор 4,7 л/с. Заради протеста кметът на Хисаря Пенка Дойкова оттегли временно спорната точка от последното заседание на Общинския съвет. Нейният мотив е, че все още не е готово поисканото от нея измерване на дебита на минералния извор в Красново от Басейнова дирекция на Източнобеломорски район.Очаква се на следващото заседание на съвета - през януари 2018 г. да бъде разгледана тази точка. За тогава кметицата на Хисаря е поела ангажимент да бъде гласуван резерв от 1 л/с минерална вода за жителите на Красново и за бъдещи инвеститори.От 2012 г. минералният извор в Красново, който е държавна собственост, се стопанисва и управлява от община Хисаря за срок от 30 години. Жителите на Красново искат да се възроди някогашният балнеологичен курорт Красновски минерални бани и за прекарване на чешма до селото.", "date": "2017.12.19", "title": "В Хисаря отложиха приемането на увеличен дебит минерална вода за фирмите"}
{"url": "https://news.bg/crime/napredak-po-preporakite-ot-evrodoklada-otchetoha-na-saveta-po-sadebna-reforma.html", "text": "Участниците в Съвета по съдебна реформа смятат, че има напредък по мониторинговия доклад за България. Това стана ясно след заседанието на съвета, съобщиха от Министерството на правосъдието.На заседанието бе приет проект на отчет за изпълнението на Плана за действие за 2017 г. за изпълнението на препоръките от доклада на ЕК по Механизма за сътрудничество и оценка (МСО) от 25 януари 2017 г. (към 30 ноември 2017 г.). Отчетът и Оценката бяха представени от зам.-министър Десислава Ахладова. Участниците се обединиха около становището, че има напредък и по двата доклада, информираха от ведомството на Цецка Цачева.Освен мониторинговия доклад на Съвета бе разгледан и Законопроекта за детско правосъдие. До 15 януари ще бъдат представени за обсъждане редактирани текстове за отклоняване от наказателно производство и налагане на възпитателни мерки на непълнолетни лица ще бъдат представени за обсъждане.Очаква се правосъдното ведомство да изготви и предварителна оценка на въздействието на законопроекта.Участниците в Съвета обсъдиха и предложените от Министерството на правосъдието изменения в Закона за съдебната власт (ЗСВ), като се задължиха в кратки срокове да изпратят до министерство писмените си становища по предлаганите промени, както и конкретни обосновани предложения за изменения в текстовете.Съветът прие и доклада за изпълнението на Актуализираната стратегия за продължаване на реформата в съдебната система и Пътната карта към нея към 30 ноември 2017 г.", "date": "2017.12.19", "title": "Напредък по препоръките от Евродоклада отчетоха на Съвета по съдебна реформа"}
{"url": "https://news.bg/int-politics/kakav-e-planat-na-kitay-za-severna-koreya.html", "text": "Една евентуална война на Корейския полуостров, която, разбира се, никой не иска, би засегнала пряко Китай. Защото ако се стигне дотам, в Китай ще пристигнат огромен брой севернокорейски бежанци. Затова не е никак чудно, че военните и политиците в Поднебесната империя вече се подготвят за такъв развой на събитията, посочва анализаторът от \"Франкфуртер алгемайне цайтунг\" Петер Щурм, цитиран от Дойче веле.Посланието на ПекинКитайското правителство отправя ясно послание, след като оставя официалните медии да се занимават с темата. Това послание е насочено на първо място към Северна Корея. Но и към САЩ. Вашингтон задължително би трябвало да включи Китай в определянето на следвоенния ред на Корейския полуостров - защото Пекин смята региона за своя сфера на влияние, в която не иска да търпи \"чуждото\" американско влияние, още по-малко пък в непосредствена близост до своите граници.Мирното решаване на е, разбира се, за предпочитане пред всички останали опции. Пекин отправя и това послание. Но в същото време дава да се разбере, че при всички случаи иска да участва активно в процесите в региона, независимо до кой от възможните варианти ще се стигне.Ако Северна Корея бъде прекроенаИ още нещо: ако Северна Корея бъде прекроена по китайски образец, това по всяка вероятност ще предизвика края на династията Ким. За севернокорейците това би означавало преди всичко едно: в една такава страна животът им определено би бил по-добър, поне в материално отношение.", "date": "2017.12.19", "title": "Какъв е планът на Китай за Северна Корея?"}
{"url": "https://news.bg/society/stolichani-parkirat-bezplatno-po-praznitsite.html", "text": "В София ще се паркира безплатно в осем от предпразничните и празнични дни около Коледа и Нова година. От \"Център за градска мобилност\" ЕАД съобщават, че в периода паркирането ще е безплатно в \"Синя\" и \"Зелена\" зона в София.Столичани и гости на града ще ползват безплатно зоните на 23, 25, 26, 27 и 30 декември 2017 г.През първия ден от новата 2018 г. паркирането също ще е безплатно.Дните 24 и 31 декември също влизат в периода на безплатното паркиране, но те са неделни и тогава зоните за почасово платено паркиране \"Синя\" и \"Зелена\" обичайно не работят.", "date": "2017.12.19", "title": "Столичани паркират безплатно по празниците"}
{"url": "https://news.bg/health/bls-preduprezhdava-pred-proval-sa-pregovorite-za-noviya-ramkov-dogovor-za-2018-ta.html", "text": "Преговорите за Нов рамков договор (НРД) за 2018 г. са пред провал, съобщиха от Българския лекарски съюз.От БЛС припомнят, че срокът за подписване на НРД 2018 е до 28 февруари 2018 г. Те самите определят, че това е кратък срок, имайки предвид текстове за промяна в нормативни документи.Според лекарската организация има реална опасност преговорите за Национален рамков договор 2018 да бъдат провалени. Причината, според БЛС, е липса на ангажираност от страна на Надзорния съвет и на управителя на касата. Забавянето на процеса допълнително ще нагнети напрежението в тежката към момента обстановка в здравеопазването и ще предизвика крайно недоволство в цялото лекарско съсловие, предупреждават от БЛС.От месеци очакваме да започне работа отговорната комисия и работните групи по Националния рамков договор за следващата година, но това не се случва. Това заяви пред БНР председателят на Българския лекарски съюз д-р Венцислав Грозев.Според него, ако някой иска да провали преговорите по Националния рамков договор за 2018-а, това е начинът. Не мога да си обясня каква е причината, допълни Грозев.Шефът на лекарския съюз не смята, че целта на отлагането на преговорите за НРД е лекарите да излязат на протест. Грозев припомни, че още в началото на октомври от Лекарския съюз са изпратили към Министерството на здравеопазването към Надзорния съвет на НЗОК своите предложения за бъдещия рамков договор за 2018. Те са в обем от над 50 страници текст с идеи за промени в редица наредби.Всичко ни е готово преди два месеца и ние желаем да има преговорен процес. Желанието на Българския лекарски съюз винаги е било \"за\" подписване на рамков договор. Ние не сме подписвали НРД, когато някой се е опитвал с такива груби административни мерки да довежда до неподписване на рамков договор или до ситуация и предложения от страна на надзора, които са несъвместими с нормалния разговор.Грозев припомни, че остава кратко време за преговори по НРД - около 40 дни.Председателят на Лекарския съюз се съгласи с мнението на напусналия Здравната каса д-р Димитър Петров, че в Националната здравно-осигурителна каса (НЗОК) има хаос.Според д-р Грозев, напрежението около забраната за финансиране на иновативни , е можело да бъде избегнато. Това би станало, ако са се съобразили с предложение от Лекарския съюз. По думите му, комисията към Здравното министерство, която ще преценява за държавното финансиране на такива иновативни терапии, няма да ефективна.Имаше едно предложение, свързано с лекарствената политика - всички заявени до първи октомври или до 15-ти октомври медикаменти да влизат в бюджета за следващата година. Ако това беше прието, за да има и регулативен процес върху харченето, нямаше да се стигне до подобна истерия, смята Грозев.Относно комисията, която е към министерството - ами, извинявайте, но същите хора, които ще влязат на  в тази комисия са тези, които са подписали лекарствата в позитивния лекарствен списък, включително и тези за онкоболни, допълни д-р Грозев.", "date": "2017.12.19", "title": "БЛС предупреждава: Пред провал са преговорите за Новия рамков договор за 2018-та "}
{"url": "https://news.bg/crime/obirdzhiite-v-sofiya-shetat-nay-mnogo-iz-yuzhnite-kvartali.html", "text": "Домовите кражби са едни от най-честите престъпления у нас. Годишно хиляди българи стават жертва на посегателства върху тяхното имущество. В най-честите случаи това са мобилни телефони, лаптопи, пари, бижута или иначе казано - всички ценни вещи, които съхраняваме вкъщи.Идващите коледни и новогодишни празници са дългоочаквани от всички, в това число и крадците. По празниците често хората от градовете тръгват на път, за да празнуват заедно с близките и роднините си. Обирджиите наричат това време от годината \"златното време\".Според статистиката на МВР загубите само в София от домови кражби възлизат на около 250 000 лв. месечно. Само за един месец в столицата средно се разбиват около 200 жилища.Практиката на крадците е да продават открадната техника по интернет няколко месеца след удара, така че техниката да не бъде припозната от жертвата или органите на реда. Други крадци направо продават \"заработеното\" в заложни къщи. Това затруднява полицията при намирането на откраднатите вещи, защото хората рядко помнят серийните номера на телевизорите и лаптопите си, например.Началникът на сектор \"Престъпления срещу собствеността\" в Столичната полиция Николай Нотов заяви пред БНР, че в столицата най-привлекателни за крадците са южните квартали. Смятало се, че там живеят по-заможни хора, обясни Нотов.\"Факт е, че хората пътуват по това време на годината и това е рисков момент и трябва да се вземат мерки, за да не се допуска извършването на кражби\", обясни Нотов. По думите му най-важно е хората да не оставят пари и ценности вкъщи.Полицаят препоръча и хората да не афишират заминаването си, както и да намерят съсед, който да наглежда жилището им, докато са на почивка за празниците. Според Нотов е важно хората да станат по-съпричастни и бдителни при съмнителни лица или автомобили, които им правят впечатление, и да подават сигнали.Според специалиста една кражба не отнема много време. Най-често се крадат пари в брой, златни накити, часовници, електронни уреди, таблети, телефони и телевизори.Нотов обясни и че честа практика при крадците е да наблюдават дейността на жертвите си в социалните мрежи. Крадците дебнат за хора, които се хвалят, че не са у дома за празниците.\"Извършителите гледат как изглежда отвън жилището. Дали е санирано, дали е с нов вид, дали вратата е прилична и си правят изводи, че евентуално хората може да са по-състоятелни\", добави Нотов.", "date": "2017.12.19", "title": "Обирджиите в София шетат най-много из южните квартали"}
{"url": "https://news.bg/world/v-kataluniya-priklyuchva-predizbornata-kampaniya.html", "text": "Политическите партии за и против независимост на Каталуния с последни усилия да убедят избирателите преди тази вечер да приключи предизборната кампания, съобщава АП.На 21 декември каталунците ще гласуват на предсрочни регионални избори, след като испанското правителство пое контрол и разпусна кабинета и местния парламент след решението на сепаратистите да обявят Каталуния за независима страна.Няколко членове от разпуснатото правителство, включително бившият каталунски лидер Карлес Пучдемон, водят кампанията от Брюксел, където се \"укриват\" от испанското правосъдие, докато други са в ареста по обвинения в  бунт и противодържавна дейност.Пучдемон ще завърши кампанията с реч по-късно днес, която ще бъде излъчена на митинг на партията му в Барселона.Социологическите проучвания показват, че нито сепаратистите, нито партиите в подкрепа единството на Испания ще успеят да спечелят мнозинство.Експерти очакват избори без ясен резултат и след това няколко седмици с опити за формиране на кабинет.Мадрид обяви, че ще върне автономните права на Каталуния, след като бъде избрано законно правителство.", "date": "2017.12.19", "title": "В Каталуния приключва предизборната кампания"}
{"url": "https://news.bg/finance/ot-nap-preduprezhdavat-che-nyakoy-izprashta-virus-ot-tyahno-ime.html", "text": "Вирус от името на Национална агенция за приходите се разпространява чрез електронната поща, предупредиха от НАП.Множество сигнали за фалшиво съобщение, в което потребителите се приканват да отворят прикачен файл с разширение zip, са постъпили в колцентъра на приходната администрация. Граждани се жалват за подобни мейли и по електронен път.Имейлите на подателите на фалшивите електронни писма са различни. Не са засичани имейли с адрес от официалните домейни на НАП - nra.bg и nap.bg. Заглавието на фалшивото съобщение е: \"Уведомление относно промени в регламента за подаване на декларации към НАП\".От Приходната агенция заявяват, че не са изпращали имейли с подобно съдържание до своите клиенти. Според данъчните, най-вероятно става въпрос за изпращане на заразени с вируси електронни писма.От НАП съветват клиентите си да не отварят прикачените файлове. Ако някой е отворил подобно писмо, съветът е да стартира антивирусната си програма. От приходната агенция работят заедно със специализираните служби за издирването на извършителите.", "date": "2017.12.19", "title": "От НАП предупреждават, че някой изпраща вирус от тяхно име"}
{"url": "https://news.bg/crime/samo-maykata-na-udushenoto-dete-e-v-aresta.html", "text": "Главният прокурор Сотир Цацаров информира, че единствената задържана за  е майката на детето, съобщава \"\". Тя обаче е обвинена само в това, че е оставила детето без надзор.\"Извършено е задушаване, което не е душене, а е чрез притискане, и едва след това може да се говори за омотаване на главата му с тиксо или скоч. Работи се с трима лекари, които двама са от Пловдив, и лекар от Кърджали\", обясни главният обвинител.Цацаров увери, че съдебно-техническата експертиза ще бъде извършена до 48 часа. Разследващите извършват допълнителен оглед. Предстои да бъде извършен следствен експеримент с участието на майката. \"Целта е да разкрием убиеца в съкратен срок. Работим със сравнително стеснен кръг от заподозрени. На майката не е повдигнато обвинение за убийство. Тя е обвинена в оставяне на дете без надзор и затова е задържана за 72 часа\", доуточни Цацаров пред журналисти в Кърджали.Главният прокурор на място се запозна с разследването по убийството на 7-годишната Дамла в дома й в Момчилград.Директорът на Националната следствена служба Борислав Сарафов добави, че се работи по няколко версии, но е изключена тази убиецът да е психопат.Сотир Цацаров обеща допълнителна информация от говорителят на окръжната прокуратура. Главният прокурор обясни, че точният час на смъртта на детето ще стане ясен след резултатите от съдебно-медицинската експертиза.\"Тук не става дума за случайно убийство. Версиите стесняват много силно кръга\", каза главният прокурор и допълни, че това, че няма други задържани, не означава, че няма други заподозрени.", "date": "2017.12.19", "title": "Само майката на удушеното дете е в ареста"}
{"url": "https://news.bg/int-politics/guterish-iska-usloviya-za-zakonna-migratsiya-ot-afrika-kam-evropa.html", "text": "Необходими са повече възможности за гарантиране на законната миграция на хора от Африка към Европа, коментира генералният секретар на ООН Антониу Гутериш в интервю за списание Jeune Afrique, цитирано от ТАСС.\"Приети са спешни мерки за наказание на отговорните за тези ужасяващи престъпления\", коментира Гутериш реакцията на ООН за малтретирането на африкански мигранти и бежанци в Либия, където случаите на робство многократно са документирани.\"Но ние трябва да отидем по-далеч, за да решим изначално същността на проблема. На първо място, в името на политиката на сътрудничество за развитие трябва да се постави като основна цел възможността на хората да живеят в собствените им страни\", обяснява той.\"Затова имаме нужда от повече възможности за законна миграция в Европа. Там има демографски дефицит и миграцията е част от решението (б.р. на проблема). Необходимо е да се организира по-добре това движение, заедно с държавите на произход (б.р. на мигрантите)\", допълва Гутериш.\"И най-накрая е необходимо разузнавателните служби, полицията, митническите власти да реагират по-ефективно, за да се проникне в престъпните мрежи, да се справят с тях, да се арестува виновните и да бъдат предадени на правосъдието. Едната само политическата воля не е достатъчна\", коментира генералният секретар на ООН.Гутериш отбелязва, че \"миграционните процеси винаги са съществували. И те са, по мое мнение, част от решението на световните проблеми, не е проблем в това. Освен това, днес има миграция ппо линията Юг-Юг, която е по-значима от миграцията на Юг-Север. Някога в моята страна Португалия, изправена пред икономически проблеми, голяма част от сънародниците ми заминаха да работят в Ангола\". ", "date": "2017.12.19", "title": "Гутериш иска условия за законна миграция от Африка към Европа"}
{"url": "https://news.bg/world/stotitsi-martvi-akuli-otkriti-na-iranski-ostrov.html", "text": "Иран обяви, че е открил стотици мъртви акули с отрязани перки на остров в Персийския залив, съобщават АП и други агенции.Агенция IRNA информира, позовавайки се на Хосейн Делшаб, представител на министерството на околната среда в южния пристанищен град Бушер, че мъртвите акули са открити на остров Шиф.Делшаб добави, че цената на един килограм перки от акули е около 2 долара. Той предупреди, че има опасност от изтребване на акулите в Персийския залив.Ислямската република забрани лова на акули през 2014 г. и нарушителите могат да бъдат глобени с до 7000 долара. Перките от акули са популярни на местния пазар, където те са търсени за лечение на сексуални смущения.", "date": "2017.12.19", "title": "Стотици мъртви акули открити на ирански остров"}
{"url": "https://news.bg/int-politics/sasht-obvini-rusiya-v-podrivna-kampaniya-za-podkopavane-na-svobodnite-obshtestva.html", "text": "Съветникът по националната сигурност на американския президент Доналд Тръмп обвини Русия в провеждането на \"веща подривна кампания\" за подкопаване на свободните и отворени общества.Ген. Хърбърт Макмастър изтъкна в интервю за БиБиСи, че Москва използва пропаганда и дезинформация срещу демокрациите.Той заяви, че предполагаемата намеса на Русия в американските избори е \"със сигурност\" заплаха за националната сигурност на САЩ.Той говори, след като новата стратегия за национална сигурност на Тръмп определи Русия и Китай като \"вражески сили\".\"Трябва да погледнем какво всъщност върши Русия. Разбира се, ние трябва да се противопоставяме на дестабилизиращото поведение на Русия, включително на вещите кампании за пропаганда и дезинформация\", коментира ген. Макмастър.Това са \"опити за поляризиране на обществата и насъскването им едни срещу други, особено в демократичния свят и свободните отворени общества\", добави той, посочвайки, че намерението било \"да се отслаби тяхната народна воля и тяхната решителност\".\"Смятам, че Русия е ангажирана в много веща кампания на подривна дейност, за да повлияе на нашето доверие в демократичните институции, в демократичните процеси - включително изборите\", изтъкна генералът.Макмастър заяви, че руската кампания е насочена към двете части на политическото разделение.\"Те ще подкрепят леви групи; те ще подкрепят десни групи. Това, което искат да направят, е да създадат определено напрежение, определена язвителност, която подкопава нашата увереност в това кои сме ние\", допълни генералът.\"Едно от най-важните неща е да дръпнете завесата и да изложите на показ тези действия\", подчерта Макмастър.Отговаряйки на новата стратегия на САЩ по националната сигурност Кремъл по-рано заяви, че \"не може да приеме\", че Русия е третирана като заплаха. Русия също така разкритикува и \"империалистическия характер\" на документа, представен от Тръмп.", "date": "2017.12.19", "title": "САЩ обвини Русия в подривна кампания за подкопаване на свободните общества"}
{"url": "https://news.bg/politics/gerb-otmenyat-moratoriuma-varhu-novite-lekarstva-za-da-sprat-spekulatsiite.html", "text": "Утре Парламентарната група на ГЕРБ ще предложи на Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК.Това става ясно от изявление на председателя на ПГ на ГЕРБ и зам.-председател на политическата партия Цветан Цветанов, разпратено до медиите.Така от ГЕРБ отговарят на лидера на социалистите Корнелия Нинова, която по-рано днес информира, че  по темата с мораториума върху иновативните лекарства, след което е провела разговор и с Цветан Цветанов. Нинова очакваше отговора на ГЕРБ до днес 17 часа и до утре - решение на председателския съвет.От ГЕРБ ще подкрепим предложението единствено при постигането на пълен политически консенсус от всички парламентарни групи и председателите им, заявява Цветан Цветанов.Предложението на ПГ на ГЕРБ ще е за отмяна на Параграф 6 от Закона за бюджета на НЗОК - параграфът и върху, който , което беше Цветанов заявява, че с представителите на всички институции, с които е разговарял днес, както и с председателите на ресорните парламентарни комисии са постигнали консенсус, че чувствителна тема като здравеопазването не бива да се използва за политически спекулации и за игра със страховете на българските пациенти.Затова и Цветан Цветанов посочва, че при разговора си с министрите на здравеопазването и на финансите Кирил Ананиев и Владислав Горанов е бил уведомен, че министърът на здравеопазването вече е готов със всички заповеди за създаването на 6 комисии, както и с Правилник за условията и реда за работата на комисиите за разпределение на скъпоструващите лекарства.\"По този начин вече е създадена цялата нормативна среда за работата на комисиите далеч преди края на годината. Затова изказвам благодарността на ПГ на ГЕРБ за организацията и готовността на здравния министър Кирил Ананиев и екипа му\", се казва в изявлението на Цветанов.Въпреки това утре от ГЕРБ ще внесат предложението за отмяна на Параграф 6 - \"за да спрем всички спекулации, че онкоболни пациенти ще останат без лечение.\"Само час по-късно от БСП съобщиха, че са внесли в деловодството на парламента предложение за актуализация на бюджета на НЗОК по ал. 3 за включване в дневния ред на НС.", "date": "2017.12.19", "title": "ГЕРБ се отказаха от мораториума върху новите лекарства, за да спрат спекулациите"}
{"url": "https://news.bg/economics/sofiya-tur-i-holidey-eood-prekratyava-deynostta-si-kato-turoperator.html", "text": "\"София тур и Холидей\" ЕООД обяви, че прекратява дейността си.\"След като разплатихме стари задължения към партньори, изпадаме в несъстоятелност и не можем да изпълним предстоящите пътувания\", заявяват днес следобед в декларация от екипа на туроператора.Спешна проверка на Министерството на туризма показа, че компанията има валидна застраховка \"Отговорност на туроператора\", сключена само преди дни - на 11 декември, със ЗАД \"Алианц- България\". Тя влиза в сила от 00:00 часа на 12 декември 2017 г. Предишната полица на туроператора е била с \"Групама Застраховане\" ЕАД.Екип от Министерството на туризма влиза в централния офис на дружеството в София. Експертите ще изискат пълна справка какви са поетите ангажименти от \"София тур и Холидей\" към туристи за предстоящите празници и има ли продадени пакети за следващи периоди.Министърът на туризма Николина Ангелкова настоява за спешна среща с управителите на туроператора и с представител на застрахователното дружество, за да се гарантират интересите на клиентите. Според информация от самия туроператор покритието на застраховката им е за 1 000 000 лв. според подадената към Министерството на туризма информация за полицата, лимитът на обезщетението е за 450 000 лв.В Министерството на туризма е постъпило едно обаждане от клиентка, че от два-три дни на телефоните в офиса на туроператора не отговаря никой. Жената сигнализира за проблема минути преди на сайта на компанията да се появи съобщение, че прекратяват дейността си. Министерството на туризма ще следи внимателно казуса, за да се увери, че туристите, чиято почивка се проваля преди празниците, ще бъдат обезщетени.Според Закона за туризма клиентите на туроператор, прекратил дейността си, трябва да предявят претенции за понесени вреди до туроператора или пряко към застрахователната компания, представяйки документи от подписани договори и ваучери с туроператора.Министерството на туризма препоръчва на туристите претенциите да се предявят във възможно най-кратък срок.", "date": "2017.12.19", "title": "\"София тур и Холидей\" ЕООД прекратява дейността си като туроператор"}
{"url": "https://news.bg/world/seul-i-vashington-obmislyat-variant-za-prekratyavane-na-ucheniyata-na-koreyskiya-poluostrov.html", "text": "Южна Корея и САЩ могат да обмислят решение за отлагане на военните учения като част от усилия за намаляване на напрежението и отправяне на покана към Северна Корея във връзка със Зимните олимпийски игри, които ще се проведат в Южна Корея.Това съобщи южнокорейският президент Мун Дже-ин в интервю за американската телевизия NBC, цитиран от \"Йонхап\".Но Мун подчерта, че подобно решение ще зависи от поведението на КНДР.\"\", поясни той.КНДР многократно призовава САЩ и Южна Корея да прекратят ученията на Корейския полуостров, определяйки ги като подготовка за инвазия.", "date": "2017.12.19", "title": "Сеул и Вашингтон обмислят вариант за прекратяване на ученията на Корейския полуостров"}
{"url": "https://news.bg/world/v-chetvartak-obshtoto-sabranie-na-oon-debatira-reshenieto-na-sasht-za-jerusalim.html", "text": "Общото събрание на ООН ще дебатира решението на САЩ за признаване на Йерусалим за столица на Израел в четвъртък в 10,00 часа Американско източно стандартно време, съобщава \"Таймс оф Израел\".Събранието се очаква с мнозинство да прокара мярка, осъждаща хода на Вашингтон. Но резолюциите на органа не са правно обвързващи.Дебатът ще се проведе, след като в понеделник САЩ наложиха вето на резолюция в Съвета за сигурност на ООН, която критикува решението на Вашингтон.Междувременно високопоставен палестински служител заяви, че няколко арабски държави са отхвърлили предложение за провеждане на извънредно заседание на арабските държави за обсъждане на действията на САЩ.В същото време Иран осъди ветото на Вашингтон в Съвета за сигурност на ООН, определяйки го като \"провокативно и глупаво\".Според говорителя на външното министерство Бахрам Гасеми администрацията на САЩ е показала \"\".Гасеми добави, че САЩ \"потъпкват законните права на всички палестинци\".", "date": "2017.12.19", "title": "В четвъртък Общото събрание на ООН дебатира решението на САЩ за Йерусалим"}
{"url": "https://news.bg/health/lekari-v-lovech-podavat-kolektivna-ostavka.html", "text": "В Ловешката болница отново има проблем, от седмици е спряно снабдяването с животоспасяващи лекарства и консумативи, съобщава БНР. Работещите там алармират в писмо до здравния министър Кирил Ананиев, че това принуждава персонала да напуска и ако до четвъртък проблемът не бъде решен, в петък те ще подадат колективна оставка.Писмото е изпратено и подписано от членовете на двете синдикални организации в Ловешката болница и в него посочват, че финансовото състояние на лечебното заведение се влошава ежедневно, а броят на желаещите да се лекуват в него намалява драстично.Заради липсата на животоспасяващи лекарства и консумативи животът и здравето на пациентите, които се лекуват в Ловешката болница, е застрашен. Работещите там не са получавали заплати от август и има масово напускане на лекари, медицински сестри и дори санитари. В писмото е отправена и молба проблемът да бъде решен незабавно и работещите в болницата да получат отговор от здравния министър незабавно.Общинският съвет в Ловеч съгласува предложението на работещите в Ловешката болница, Общината да отпусне от резерва си по 300 лева.  Резервът в Общинския бюджет е близо 50 хиляди лева.Болницата в Разград е без линейки, тъй като предишното ръководство е продало едната линейка, а другата е дадена под наем на таксиметрова фирма, обяснява новият директор на болницата д-р Гечо Жеков\"Като имаме нужда се обаждаме на тях и те ни начисляват от тук до там 15 лева. Не знам за друга болница, която да няма линейки. Всички имат\", коментира доктор Жеков. Договорът за наем на болничната линейка е сключен на първи юни 2015 година за срок от 18 месеца, който при липса на възражения от страните става за неопределено време, съобщава БНР.Съгласно клаузите на документа болницата наемодател получава по сто лева на месец от таксиметровата фирма-наемател, която пък се задължава да ползва специализирания автомобил по предназначение за превоз на болнични пациенти. Понастоящем линейката-такси стои паркирана в двора на лечебното заведение.", "date": "2017.12.19", "title": "Лекари в Ловеч подават колективна оставка"}
{"url": "https://news.bg/int-politics/sasht-bili-gotovi-da-zastavyat-severna-koreya-da-se-otkazhe-ot-yadrenite-si-orazhiya.html", "text": "САЩ иска да \"застави\" Северна Корея да изостави ядрената си програма. Това обяви съветникът по национална сигурност на американския президент Доналд Тръмп в интервю за БиБиСи.Хърбърт Макмастър отново повтори настояването на Тръмп, че \"всички варианти\" са отворени за Вашингтон, когато става въпрос да се противопостави на бързо напредващата ракетна програма на режима на Ким Чен-ун.Ала той отказал да каже, че САЩ са ангажирани с \"мирно разрешение\", отговаряйки на въпрос на водещия.\"Разбира се, че искаме това, но не сме ангажирани с мирно (решение) - ние сме ангажирани с решение. Искаме решението да е мирно, но както каза президентът, всички варианти са на масата и трябва да сме подготвени, ако е необходимо, да заставим премахването на ядрените оръжия на Северна Корея без сътрудничество на режима\", натърти Макмастър.\"Шансовете за война, кой знае какви са те? Те могат да се повишат или да намалят, смятам, въз основа на всичко това, което всички ние решим да сторим. Северна Корея е сериозна заплаха за всички цивилизовани хора по целия свят\", допълни генералът.Генерал Макмастър, американски армейски генерал, очевидно е намекнал за възможни военни действия.Той отказал да даде подробности за това как биха изглеждали военни действия срещу Северна Корея, след като бил запитан как би избегнал ответни удари срещу цивилното население от страна на Пхенян. Само посочил, че Тръмп \"ни помоли да продължим да усъвършенстваме военната опция\".", "date": "2017.12.19", "title": "САЩ били готови да \"заставят\" Северна Корея да се откаже от ядрените си оръжия"}
{"url": "https://news.bg/society/evropeytsite-sa-optimisti-za-es-i-vizhdat-dobro-sastoyanie-na-ikonomikata.html", "text": "Според последното проучване \"Стандартен Евробарометър\", публикувано днес заедно с резултатите от специалното проучване на Евробарометър \"Бъдещето на Европа\", повечето европейци смятат, че състоянието на икономиката е добро.Подкрепата за еврото е на най-високото си равнище от 2004 г. насам в еврозоната и оптимизмът за бъдещето на ЕС надхвърля песимизма.Оптимизмът по отношение на състоянието на икономиката и подкрепата за еврото нарастват, като за първи път от началото на икономическата и финансова криза през 2007 г. европейците имат положително мнение за текущото състояние на европейската икономика (48%), отколкото негативно мнение (39 %).Доверието в Европейския съюз остава високо, като в България процентното равнище е едно от най-високите (57%).Миграцията е на челно място сред опасенията на европейците (39%), следвана от тероризма (38%).Положително мнение за Европейския съюз имат 75 % от европейците; 71 % от европейците мислят, че ЕС е \"място на стабилност в един будещ тревога свят\".Есенното издание на проучването \"Стандартен Евробарометър\" (EB 88) за 2017 г. e проведено чрез интервюта на живо в периода 5—19 ноември. Интервюирани са 33 193 души в държавите — членки на ЕС, и в страните кандидатки.Специалното проучване (467) на Евробарометър \"Бъдещето на Европа\" e осъществено чрез интервюта по телефона в периода 23 септември—2 октомври. В държавите — членки на ЕС, са анкетирани 27 881 лица.", "date": "2017.12.19", "title": "Европейците са оптимисти за ЕС и виждат добро състояние на икономиката"}
{"url": "https://news.bg/crime/pozhar-ostavi-na-ulitsata-6-semeystva-v-smolyansko.html", "text": "Пожар е възникнал в жилищна сграда в село Момчиловци, област Смолян.Пожарът се е разразил около час преди полунощ. Пламъците бързо обхванали покрива и тавана на жилищната сграда. Вследствие на това целия покрив от 240 квадратни метра е бил изцяло унищожен.При инцидента няма пострадали, съобщи БНР.Пожарът е унищожил мебели, бяла и черна техника в сградата. По думите на кмета на село Момчиловци Сийка Суркова за гасенето на огнената стихия са били необходими повече от 50 тона вода. Огнеборците са гасили пожара цяла нощ.Освен пожарникарите в гасенето на огъня са участвали хора от почти цялото село. Местните жители са били свикани със звън на църковната камбана.От последвал пожар са спасени три сгради в съседство.В къщата живеят общо 6 семейства или над 15 души. Всичките са били настанени временно при роднини. Предполага се, че пожарът е тръгнал от непочистен комун.В Момчиловци вече е обявена дарителска акция за подпомагане на хората, останали без покрив.Кметът на селото заяви още, че този инцидент е показен за нуждата от противопожарен автомобил, който да бъде на място и да може да реагира бързо на подобни инциденти, защото пожарните коли от Смолян пътували до селото поне половин час.Очаква се Министерство на вътрешните работи да предостави противопожарен автомобил в селото след подписка от жителите внесена в Общината, Общинския съвет, и Областната управа.", "date": "2017.12.19", "title": "Пожар остави на улицата 6 семейства в Смолянско"}
{"url": "https://news.bg/world/putin-predupredi-bivshi-savetski-republiki-sa-zastrasheni-ot-ekstremisti.html", "text": "Руският президент Владимир Путин обяви, че бивши съветски републики са застрашени от екстремисти и терористи, които използват Централна Азия и Близкия изток като трамплин за експанзия, съобщават руските медии.Преди няколко дни Федералната служба за сигурност (ФСБ) арестува седмина в Санкт Петербург, подготвяли терористичен акт там.Те са планирали на 16 декември да извършат терористични самоубийствени актове, а така също и да убият граждани чрез самоделни взривни устройства в местата, където има много хора.Беше иззето значително количество взривни вещества, компоненти на самоделни взривни устройства, автоматично оръжие, боеприпаси, екстремистка литература.По-късно стана ясно, че за разкриването на терористичната клетка руските спецслужби са използвали важна информация, предоставена им от американските им колеги. ", "date": "2017.12.19", "title": "Путин предупреди: Бивши съветски републики са застрашени от екстремисти"}
{"url": "https://news.bg/regions/podlezat-na-okrazhna-bolnitsa-prokapa-tri-mesetsa-sled-remonta.html", "text": "Три месеца след ремонта подлезът при Окръжна болница в София прокапа. Асансьорите, които бяха поставени, все още не работят, съобщи bTV.Течът се е засилил след направените ремонти, информират наемателите на магазините. Асансьорите не работят, защото се пълнят с вода.\"Сутрин изхвърлям по 4-5 кофи вода. Тече дори от лампата в магазина\", заяви магазинерка пред медията. Тя сама е изобретила отводнителна система - с фуния и маркуч.Подавани са много сигнали, но от общината отговарят, че са безсилни. Подлезът е единственият вариант да се премине под Цариградско шосе, но за хората с двигателни проблеми се оказва допълнителна трудност.Според търговците, един от асансьорите пропаднал след ремонта. Същите асансьори се инсталират и в подлеза на Плиска, но все още не са пуснати в експлоатация.Според Васил Начевски от дирекция \"Транспортна инфраструктура\" в Столичната община течът в подлеза е причинен от инсталационен колектор на \"Топлофикация\".\"В момента работят усилено, изготвя се проектно решение, за да може да се изпълни и да се прекрати течът в подлеза\", каза той. За прокапалия асансьор обясни, че вандали са счупили покритието на кабината и от него \"се беше наводнило малко\". Този проблем се отстранява, допълни той.Иво Иванов от Инвеститорски контрол добави, че основната причина е голямата авария на \"Топлофикация\" миналата година в ж.к. \"Младост\".\"Цялата вода от авариралия колектор се изтегли в тази зона, тъй като е най-ниската част. Не е предвидено аварийно отводняване. Такова е изградено на колелото на 4-ти километър\", обясни Иванов.Той обясни, че е проведена оперативка с кмета на район \"Младост\", представители на \"Топлофикация\" и \"Транспортна инфраструктура\". На нея е решено да се предложи детайл за коригиране и изпълнение на мероприятие, което да реши проблема.Очаква се до края на седмицата асансьорите да са ремонтирани, за да може комисия от Държавен технически метрологичен надзор да ги приеме. След това предстои държавна приемателна комисия.", "date": "2017.12.19", "title": "Подлезът на Окръжна болница прокапа три месеца след ремонта"}
{"url": "https://news.bg/video/bsp-chaka-do-utre-otgovora-na-borisov-za-moratoriuma.html", "text": "Лидерът на БСП Корнелия Нинова е разговаряла с премиера Бойко Борисов. Това заяви Нинова по време на пресконференция на партията след заседание на ИБ на БСП.Разговорът е бил относно  и е иницииран по молба на онкоболните. Според онкоболните мораториумът бил \"мракобесен\". Те не искат комисия да замазва очите им и се притесняват, че парите за нови молекули няма да се разпределят прозрачно.По време на срещата Нинова е обяснила на премиера, че единственият начин да се излезе от тази ситуация е актуализация на бюджета на НЗОК. Червените били съгласни на извънредни и нощни заседания. От БСП ще внесат предложение за актуализация на бюджета на НЗОК.Комисията, която ще разпределя парите за новите молекули, ще трябва да разгледа казусите на 170 пациенти, а заседанията ще бъдат веднъж седмично.В отговор на предложението на Нинова премиерът Борисов казал, че ще помисли. След това се обадил Цветан Цветанов. Утре щял да каже какво е решението на герберите.Ако предложението на червените не се приеме от мнозинството, левицата ще пусне .", "date": "2017.12.19", "title": "БСП чака до утре отговора на Борисов за мораториума"}
{"url": "https://news.bg/world/ofshorna-kompaniya-sadi-bibisi-i-gardian-za-paradise-papers.html", "text": "Две от ключовите медии в разследването на Paradise Papers заклеймиха предприетите срещу тях съдебни действия. Компания се опитва да принуди \"Гардиън\" и БиБиСи да разкрият документи, използвани от репортери, пише \"Гардиън\".Волфганг Крах, главният редактор на \"Зюддойче цайтунг\", германският вестник, който се е сдобил с информацията, отбеляза, че е \"изключително обезпокоен от опита да се принуди медия да предаде високо чувствителна информация, която може да застраши живота и здравето на източниците\".Крах поясни, че няма да позволи на \"Гардиън\" или на други партньори да разкриват изтеклите документи на трета страна.Директорът на Международния консорциум за разследваща журналистика Джерард Райл, който координира проекта Paradise Papers, описа съдебния иск като \"потенциално опасен момент в свободата на слово във Великобритания\".Офшорната компания Appleby е в центъра на историята срещу двете британски медии. Компанията също настоява \"Гардиън\" и БиБиСи да разкрият всички 6 милиона документа, които са на Appleby.Appleby иска обезщетение за разкритите конфиденциални юридически документи. Според компанията документите са откраднати при хакерска атака и няма обществен интерес към историите, публикувани за Appleby и за клиентите им. Тя съди само \"Гардиън\" и БиБиСи.Paradise Papers разкрива мащабното укриване на данъци в офшорни зони от физически и юридически лица. В проекта участват 380 журналисти от 96 медии в 67 държави. Консорциумът включва \"Ню Йорк таймс\", \"Монд\", ABC в Австралия и CBC News в Канада.", "date": "2017.12.19", "title": "Офшорна компания съди БиБиСи и „Гардиън” за Paradise Papers"}
{"url": "https://news.bg/video/antikoruptsionniyat-zakon-ne-plashi-i-vrabche-kritikuva-ninova.html", "text": "И врабче не може да се изплаши от антикорупционния закон.Тази позиция изрази лидерът на БСП Корнелия Нинова на пресконференция след заседание на ИБ на БСП. \"Този закон е толкова безобиден\", смята тя.Припомняме,  по темата как трябва да работи новият мегаорган за противодействие на корупцията. също има друга гледна точка и се закани, че ще наложи .Нинова е на мнение, че антикорупционната агенция трябва да има разследващи функции, нещо което не се приема от мнозинството.Соцлидерът отказа да коментира казуса с . Имуществото на Прокопиев е запорирано от КОНПИ, която трябва да се влее в новия орган.\"Уважаваме решенията на официалните институции\", подчерта соцводачът и допълни: \"КОНПИ е такава институция.\"Припомняме, споровете около новия антикорупционен закон вървят от месеци наред, като имаше и два законопроекта -  и на . Основната разлика обаче между тях е кой да назначава шефа на новия орган - парламентът или президентът.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, които също .Налагането на вето от страна на президента означава обаче, че  няма да може да се осъществи.", "date": "2017.12.19", "title": "Антикорупционният закон не плаши и врабче, критикува Нинова"}
{"url": "https://news.bg/int-politics/erdogan-pred-uchenitsi-v-gartsiya-vsichki-nie-sme-turtsiya.html", "text": "Турският президент Реджеп Тайип Ердоган е заснет на видеоклип да проповядва \"Всички ние сме Турция\" пред млади мюсюлмански ученици в Северна Гърция по време на неотдавнашното си посещение в южната ни съседка, съобщават гръцки медии.Видеото, което е било заснето на мобилен телефон, е от посещението на Ердоган в североизточния гръцки град Комотини (Гюмюрджина) по-рано този месец.Турският президент казва на децата следното: \"Едно знаме, една страна, една държава.\"След това той добавя: \"Всички ние сме Турция, няма дискриминация, няма различия... Ние сме едно, ние сме силни, ние сме братя.\"Гръцки коментатори изтъкват, че Ердоган е говорил с младите ученици така, сякаш са от училище в Турция.", "date": "2017.12.19", "title": "Ердоган пред ученици в Гърция: \"Всички ние сме Турция\""}
{"url": "https://news.bg/crime/varnenskata-prokuratura-razsledva-poboya-nad-petoklasnik.html", "text": "Варненската районна прокуратура ръководи досъдебно производство за нанесена телесна повреда на сирийско момче, съобщиха от държавното обвинение.Побоят над 14-годишния ученик е станал в училище \"Никола Вапцаров\" на 14 декември 2017 г. Петокласникът е от Сирия. Семейството му, в което има шест деца, е с хуманитарен статут на чужденци.Тогава след приключване на първата смяна петокласникът излязъл да играе футбол със свои съученици. Играта им наблюдавали две момчета, които започнали да викат пострадалия да отиде при тях. Сирийското момче отказало да разговаря.Тогава двете момчета започнали да го бутат, спънали го и го ударили. Едното момче ударило петокласника в лицето и му е счупило носа. Сирийското момче вече е оперирано. Работата по случая продължава.Първоначалната информация беше, че маскирани са нападнали детето в училищния двор. Според директорката на училището, произхода на детето няма нищо общо с нападението му.Момчето е пристигнало в България през месец март тази година. Детето идва от град Алепо, Сирия и е под хуманитарна закрила. Бащата на детето е починал тази пролет.", "date": "2017.12.19", "title": "Варненската прокуратура разследва побоя над петокласник"}
{"url": "https://news.bg/energy/5-godishen-proekt-za-zashtita-na-ptitsite-zapochva-edno-ot-trite-erp-ta.html", "text": "Проект за защита на живота и здравето на птиците и възможности за безопасно гнездене започнаха от ЧЕЗ Разпределение, съобщиха от електроразпределителното дружество.Целта на проекта е съхраняване на биологичното разнообразие и опазване на електроразпределителната мрежа от пожари. Инициативата ще се реализира в продължение на 5 години. Предвижда се инсталирането на 4000 предпазни и 3600 маркиращи съоръжения на рискови стълбове. Ще бъдат монтирани 900 платформи за повдигане на щъркелови гнезда.Партньори по проекта са Българско дружество за защита на птиците (БДЗП). Дейностите ще бъдат в 19 специално защитени зони по Директива на птиците на ЕС, част от мрежата Натура 2000. БДЗП ще определи важните за птиците места и местообитанията им, което ще гарантира целенасоченото и ползотворно извършване на предвидените  дейности.Проектът \"Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България\", LIFE16/NAT/BG/000612. Бюджетът на програмата е 2,65 млн. евро.От стъпването на електроразпределителната компания на българския пазар, дружеството е обезопасило 620 гнезда чрез монтиране на платформи, специално конструирани да предпазват птиците от токов удар, както и 520 стълба. До момента инвестициите на дружеството за защита на биологичното разнообразие, възлизат на над 100 хил. лв.", "date": "2017.12.19", "title": "5-годишен проект за защита на птиците започва едно от трите ЕРП-та"}
{"url": "https://news.bg/int-politics/ukrayna-vyarva-che-srabski-snayperisti-vaznameryavat-da-ubivat-ukrainski-voynitsi.html", "text": "Сръбски наемници в района на Донецк възнамеряват да убиват украински войници и да подбуждат провокации срещу цивилното население, информира централата на Украинската организация за борба с тероризма (ATO), цитирано от украински електронни медии, съобщава B92.\"В Донецк пристигна група от сръбски наемници, чийто лидер е Деян Берич, с прякор Деки, който няколко пъти е бил в Донбас, за да се бори за пари на страната на Русия и окупационните сили срещу украинските въоръжени сили\", съобщават АТО.Добавят, че сръбските наемници \"възнамеряват да убиват украински войници\" на демаркационната линия и да \"провокират мирното население\". \"Тези разбойници са предатели на съвестта и човешките ценности. Те са се съгласили да пролеят кръвта на патриотите и защитниците на украинската страна за дузина руски сребърника. Ако членове на въоръжените сили на Украйна ги срещнат, тези натрапници трябва да бъдат изпратени обратно откъдето дойдоха, за сметка на тяхното министерство на отбраната \", допълват от АТО.Медии съобщават, че Берич е \"най-известният сръбски боец ​​в Донбас\", който през август е \"ранен на предната линия\".Отношенията между Сърбия и Украйна наскоро са затруднени на дипломатическо равнище, след като украинският посланик Олександр  Александрович коментира, че руският президент Владимир Путин \"не се интересува от Сърбия\", но използва нашата страна като \"друг инструмент за унищожаване на Европа ... Русия обучава сръбски наемници да убиват украинци ... използват сръбски екстремисти за преврат в Черна гора\".Сръбското министерство на външните работи реагира незабавно, призовавайки Александровчич да действа в рамките на Виенската конвенция.Сръбският министър на външните работи Ивица Дачич коментира тогава, че Украйна е наясно, че Сърбия преследва чуждестранни бойци и зачита неприкосновеността на Украйна.Украинският посланик бе отзован в Киев за консултации, а по-късно заяви, че \"не променя позицията си\". Сръбският президент Александър Вучич в момента е в Русия, за среща с руския президент Владимир Путин.", "date": "2017.12.19", "title": "Украйна вярва, че сръбски снайперисти възнамеряват да убиват украински войници"}
{"url": "https://news.bg/society/leonardo-di-kaprio-sashto-prizovava-za-opazvane-na-pirin.html", "text": "И актьорът Леонардо ди Каприо подкрепи каузата за защита на Национален парк \"Пирин\".Профилът на Фондацията на популярния актьор сподели в социалната мрежа Twitter публикация за защита на горите в българската планина.След като вчера друг носител на награда \"Оскар\" - Джаред Лето - призова за опазването на Националния парк, официалният профил \"Ди Каприо Фондация\" сподели призив към аудиторията си да се присъедини към каузата на World Wildlife.\"Присъединете се към нас и World Wildlife, за да спасите вековните гори на Националния парк \"Пирин\" от разширяването на ски зоната и изсичането\", гласи съобщението на благотворителната фондация на актьора. ", "date": "2017.12.19", "title": "Леонардо ди Каприо също призовава за опазване на Пирин"}
{"url": "https://news.bg/int-politics/iran-privika-poslanika-na-shveytsariya-zaradi-bezotgovorni-tvardeniya-na-sasht.html", "text": "Иран е привикал швейцарския посланик, за да осъди \"безотговорното\" твърдение на американския посланик в ООН, че Техеран е доставил ракетата, изстреляна по Саудитска Арабия от Йемен на 4 ноември, съобщава иранската агенция \"Тасним\".Швейцарското посолство представлява американските интереси в Техеран, където Вашингтон няма дипломатическа мисия от 1980 г., когато ирански студенти взеха 52-ма американски заложници в продължение на 444 дни.\"Категоричният протест на Иран срещу безпочвеното и провокативно твърдение на (Ники) Хейли беше предаден на швейцарския посланик\", изтъкна говорителят на иранското външно министерство.През миналата седмица Хейли представи части от ирански оръжия, доставени на свързаните с Иран бунтовници хуси в Йемен, определяйки това като убедително доказателство, че Техеран е нарушавал резолюциите на ООН. Иран отрича твърдението.Съгласно резолюция на ООН, в която е внедрена ядрената сделка, постигната между Иран и световните сили през 2015, на Техеран е забранено да доставя, продава и прехвърля оръжия извън страната без одобрението от Съвета за сигурност на ООН.Вашингтон призна, че не може да каже точно кога оръжията са прехвърлени на хусите, а в някои случаи не могат да кажат и кога са били използвани.", "date": "2017.12.19", "title": "Иран привика посланика на Швейцария заради \"безотговорни твърдения\" на САЩ"}
{"url": "https://news.bg/world/gartsite-nedovolni-ot-pravitelstvoto-si.html", "text": "Консервативната гръцка партия \"Нова демокрация\" води на крайнолявата СИРИЗА с 12%. Гърците като цяло са недоволни от настоящото правителство.Това показва проучване на Македонския университет за телевизия Skai, информира Greek Reporter.Медията отбелязва, че проучването е направено на фона на скандала с военния министър, който се опитва да продаде оръжия на Саудитска Арабия и напрежението в правителството относно социалните добавки за Коледа.Основната опозиционна партия \"Нова демокрация\" е подкрепяна от 30% от анкетираните, следвана от СИРИЗА с 18%. Новата партия \"Движение за промяна\", която е коалиция от леви партии (ПАСОК, Демократичната левица и \"То потами\") е трета с 9,5%. Крайнодесните от \"Златна зора\" получават 7,5%.30% от гърците смятат, че лидерът на \"Нова демокрация\" Кириакос Мицотакис става за премиер, а 18% - Алексис Ципрас. Но 46% са на мнение, че няма подходящ кандидат.На въпрос \"Кой очаквате да спечели изборите\" 60,5% отговарят, че ще спечели опозицията, а 15,5% - СИРИЗА.Запитани дали нещата вървят в правилната или грешната посока, 74,5% заявяват, че нещата са \"зле\", а 55% казват, че не са доволни от правителство и има алтернативи. Само 6% отбелязват, че са доволни от управлението.По отношение финансовата ситуация 52% от гърците вярват, че вероятно ще се влоши, а само 8,5% са на мнение, че ще се подобри.", "date": "2017.12.19", "title": "Гърците недоволни от правителството си"}
{"url": "https://news.bg/education/314-hil-uchenitsi-uchastvat-v-izvanklasni-deynosti.html", "text": "През настоящата учебна година над 314 000 ученици от първи до дванадесети клас са били ангажирали с допълнителните занимания по най-големия проект на Министерството на образованието и науката (МОН) \"Твоят час\".В проекта \"Твоят час\" участват 2 189 училища.Повече от 242 000 ученици са избрали да участват в извънкласни дейности за занимания спрямо своите интереси. Около 100 000 са учениците, които са посещавали групите за преодоляване на затруднения, които са възникнали в хода на учебния процес.Най-желаните занимания от учениците са в областите \"изкуства и култура\", \"спорт\", \"наука, техника и технологии\", \"техника и технологии\", \"програмиране, дигитални умения, креативност и иновативно мислене\" и \"гражданско образование\".Извънкласните дейности се провеждат от 24 178 ръководители. Планираните часове за работа на групите за обучителни затруднения за учебната година са над 918 000 часа, а тези за занимания по интереси - повече от 1 милион часа.Проектът \"Твоят час\" е сред най-популярните проекти у нас. В електронната платформа, разработена за проекта, има близо 300 000 уникални регистрации, разгледани са над 40 милиона различни страници при 2.5 милиона влизания.Проектът \"Твоят час\" е финансиран от Оперативна програма \"Наука и образование за интелигентен растеж\" 2014-2020 г., съфинансирана от Европейския фонд за регионално развитие и Европейския социален фонд.", "date": "2017.12.19", "title": "314 хил. ученици участват в извънкласни дейности"}
{"url": "https://news.bg/crime/sadat-nasrochi-data-za-deloto-za-atentata-v-sarafovo.html", "text": "Спецсъдът проведе разпоредително заседание по делото за атентата на бургаското летище в \"Сарафов\", съобщава БНР.Съдът реши, че няма допуснати съществени процесуални нарушения при разследването.Делото е насрочено за 17 януари догодина.Припомняме, на 18 май 2012 г. терорист се взриви до автобус с израелски туристи на летище Бургас. При атентата загинаха петима израелци и българският шофьор на автобуса Мустафа Кьосов.Служебният адвокат на обвиняемия Хасан Ел Хадж Хасан Радослав Николов последно заяви, че доказателства срещу клиента му няма. Обвинени за атентата са ливанският емигрант в Канада Хасан ел Хадж Хасан и ливанецът с австралийско гражданство Мелиад Фарах.Разследването на терористичния акт в бургаския квартал \"Сарафово\" продължи четири години. Повече от година съдебният процес не можеше да започне в Специализирания наказателен съд в София. Преди месец адв. Николов увери, че най-късно през януари ще започне съдебното следствие. ТОй информира, че обвинителният акт е 100 страници, а материалите по делото - 83 тома или 24 000 страници.Почти 100 млн. лева обезщетения поискаха пострадалите и наследниците на загиналите при атентата на летище \"Сарафово\" от двамата задочно подсъдими.", "date": "2017.12.19", "title": "Съдът насрочи дата за делото за атентата в Сарафово"}
{"url": "https://news.bg/int-politics/makron-kritikuva-asad-za-komentarite-mu-za-frantsiya-i-terorizma.html", "text": "Френският президент Еманюел Макрон отговори на твърденията на сирийския си колега Башар Асад, че Франция подкрепя тероризма в Сирия, настоявайки, че международната коалиция под ръководството на САЩ е причината за военните успехи срещу ДАЕШ (Ислямска държава), съобщава АП.Говорейки след среща с генералния секретар на НАТО Йенс Столтенберг, Макрон заяви, че коментарите на Асад са \"неприемливи\", защото приоритетът на Франция е \"войната срещу ДАЕШ\".\"Ако някой се е борил с ДАЕШ и може да спечели във войната срещу тях, това е международна коалиция. Участието на останалите е спорно. Те имат други приоритети - например, да нанасят удари на противниците си, а не на терористи. Ние действаме последователно от самото началото. Ако сирийците, имат враг, то той е Башар Асад\", коментира Макрон.Макрон реагира на коментарите на Асад, който заяви по-рано, че Франция няма право да участва в мирния процес, тъй като \"от самото начало Франция е водещата в подкрепа на тероризма в Сирия\".Макрон потвърди обаче, че Асад не може да бъде пренебрегван в мирния процес, след като ДАЕШ са победени в Сирия.\"Това е процес, в който ще участват представители на Башар Асад, тъй като в момента той е глава на държавата и затова се придържаме към реализма и фактите, че неговите представители трябва да са на масата за преговори\", обясни Макрон.\"Но е наложително цялата опозиция също да присъства и трябва да имаме политическа и изборен процес, който ще позволи на всички сирийци, включително тези, които трябваше да напуснат страната, за да изразят своето мнение и да се приложат на практика на принципите на националния суверенитет\", допълва Макрон.", "date": "2017.12.19", "title": "Макрон критикува Асад за коментарите му за Франция и тероризма"}
{"url": "https://news.bg/int-politics/asad-se-chudi-kak-frantsiya-govori-za-mir-sled-kato-sama-podkrepya-terorizma.html", "text": "Сирийският президент Башар ал Асад обвини Франция, че подкрепя кръвопролитията в неговата страна, което я прави неспособна да говори за мирно споразумение, съобщава \"Ройтерс\".Франция заяви в петък, че сирийското правителство не е направило нищо, за да постигне мирно споразумение след почти седемгодишна война, и заяви, че извършва масови престъпления в региона на Източния Гута, където 400 000 души са обсадени от правителствени сили.\"Франция е в основата на подкрепата за тероризма и ръцете ѝ са потопени в сирийска кръв от първите дни и ние не виждаме да са променили позицията си фундаментално\", коментира Асад. \"Тези, които подкрепят тероризма, нямат право да говорят за мира\", допълва той.Въпреки че е водещ защитник на сирийската опозиция, Франция потърси по-прагматичен подход към сирийския конфликт след встъпването в длъжност на президента Еманюел Макрон, като заяви, че едно оттегляне на Асад не е предварително условие за разговори.Макрон коментира вчера, че ще настоява за мирни преговори, включващи всички партии в шестгодишния сирийски конфликт, включително Асад, обещавайки \"инициативи\" в началото на следващата година.Макрон не коментира по какъв начин френски предложения се отнасят до съществуващите преговори, които се осъществяват от ООН и настоя, че сирийският лидер трябва да се изправи пред правосъдието за престъпленията си.Във Вашингтон, след като се срещна с високопоставени американски представители, френският външен министър Жан-Ив Льо Дриан заяви, че Франция няма да взима уроци от мъж, освободил от затвора хиляди ислямистки бойци, за да разгарят пламъците на гражданската война и разчита на Русия и Иран да остане на власт.\"Когато сте прекарали дните си, избивайки собствените си хора, трябва да бъдете по-малко дискретни\", коментира Льо Дриан.", "date": "2017.12.19", "title": "Асад се чуди как Франция говори за мир, след като сама подкрепя тероризма"}
{"url": "https://news.bg/crime/mvr-shefat-s-ambitsiyata-da-nadmine-tsvetanov.html", "text": "МВР и синдикатите подписаха колективен трудов договор на церемония в сградата на силовото ведомство. Министър Валентин Радев се пошегува, че броят на синдикалните организации в системата се е увеличил.Досега има напасване със синдикатите, по думите му. МВР се опитва да удовлетвори всички техни справедливи искания. Ние работехме добре със синдикатите, отчете министърът. Започнахме с фалстарт, призна Радев. Той направи и лапсус, бъркайки МВР с МО, където беше зам.-министър. Все по-рядко ми се случва, отчете министърът.Амбицията му сега като министър била в МВР да се работи спокойно. Всичко, което сме могли да направим, сме направили, отчете Валентин Радев. Той е доволен, че са се намерили пари за 13-та заплата за полицаите от 480 лева, както и за ръст на възнагражденията им.Силовият министър е негодува, че непрекъснато нападат полицаи. Рискът, при който работят полицаите, трябва да бъде подходящо възнаграден.Валентин Радев се надява да продължи ръстът в рейтинга на МВР и да догони нивата от времето на Цветан Цветанов, когато доверието в полицията е било 50%.Предстои извънредно заседание на съвета за социално партньорство, което ще е последно за годината и ще се разпределят 55 милиона лева допълнително за МВР. Служителите са доволни от днешното подписване и от коледния бонус. Синдикатите са категорични, че са били справедливи в исканията си към ръководството на силовото ведомство. Валентин Попов от СФСМВР изрази надежда, че ще има съгласие и за правата на полицаите на терен.", "date": "2017.12.19", "title": "МВР-шефът с амбицията да надмине Цветанов"}
{"url": "https://news.bg/world/zhenite-v-rusiya-zhertvi-na-domashno-nasilie-prinuzhdavani-da-plashtat-globa.html", "text": "Жените в Русия, които са станали жертва на домашно насилие, са принудени да плащат глобата на насилниците, алармираха активисти, цитирани от британското издание \"Гардиън\".През февруари в Русия бяха приети спорни поправки в руското законодателство, които декриминализират някои форми на домашно насилие. В промените е заложено упражнено насилие над брачен партньор или дете, което е довело до натъртване или кръвоизлив, но няма фрактури, се наказва с 15 дни затвор или глоба от 30 000 рубли (около 400 долара), но ако не се случва повече от веднъж годишно. Преди промените максималното наказание беше две години затвор.Марина Писклакова-Паркер, директор на Националния център за предотвратяване на насилие \"АННА\", разкри пред изданието, че жените \"трябва да платят глобата на извършителя на насилието, ако самият той не го направи\".Паркер поясни, че е работила с жена, която е получила съдебно разпореждане с \"искане тя да плати глобата на мъжа си за упражненото върху нея насилие, защото парите идват от обща банкова сметка\".Тя предупреди, че значително са се влошили условията за жените, които са жертви на домашно насилие, откакто са прокарани промените в законодателството. Паркер поясни, че тези глоби допълнително пречат на жените да потърсят помощ или да се обърнат към полицията.Официалната статистика ще покаже спад на случаите през следващата година, но това ще е заради по-малко съобщени случаи. Измененията изпращат сигнал на жените, че е безполезно да търсят помощ и че това, което правят насилниците, e правилно, поясни представителят.Според сайта domesticviolence.ru в Русия повече от 16 милиона жени на година са жертва на домашно насилие, но само 10% от тях сигнализират на полицията. Вътрешното министерство разкрива, че домашното насилие отнема живота на 14 000 жени на година, което е равнозначно на един смъртен случай на всеки 40 минути.Руски активисти настояват за приемане на закон за превенция на домашното насилие. 258 000 подписа са събрани в петиция, която е в подкрепа на такъв закон.Алена Попова, активист, който води кампания за приемане на закон за превенция на домашно насилие, изтъкна, че е \"обикновена ситуация, при която жените плащат глобите на виновниците\".\"\", допълни тя.", "date": "2017.12.19", "title": "Жените в Русия, жертви на домашно насилие, принуждавани да плащат глоба"}
{"url": "https://news.bg/politics/politsaite-ne-se-otkazvat-ot-protestite.html", "text": "Протестите на полицаите остават. Това обяви Валентин Попов от Синдикалната организация на служителите, работещи в МВР (СФСМВР).Протест ще се състои в присъствие на полицаите около КППТ-тата. Служителите на МВР ще са преди зоната за контрол и няма да се пречи на трафика, обясни Попов. Няма и да се затруднява работата на граничарите.Полицаите продължават да настояват за увеличение на заплатите със задна дата, спешен ремонт на Закона за МВР и изготвянето на нов.На заканата за продължаване на протестите министър Валентин Радев остава равнодушен: Имат право протестират, заяви той и допълни, че след като има протест, значи имало проблем.Самият той се опитва да намери решение, но \"такива са възможностите на държавата\".Валентин Радев посочи, че МВР е най-големият работодател. Моите надежди са много скромни, посочи МВР шефът и допълни, че иска протестите да спрат до професионалния празник на ведомството.", "date": "2017.12.19", "title": "Полицаите не се отказват от протестите"}
{"url": "https://news.bg/int-politics/kitay-damgosa-strategiyata-na-tramp-osnovavala-se-na-ostareli-predstavi.html", "text": "Китай отвърна остро на първата стратегия по национална сигурност на американския президент Доналд Тръмп, като обяви, че Пекин е твърдо решен да оспори американската мощ, изтъквайки, че Вашингтон трябва да \"изостави остарелите представи, като например манталитета от Студената война\", съобщава \"Франс прес\".\"Всяка страна, или всеки доклад, който изкривява фактите, или отправя злонамерени клевети, ще стори това напразно\", изтъкна говорителката на външното министерство на Китай по време на редовна пресконференция.Тръмп вчера подчерта в стратегията си, че \"днес, играчи от ранга на Китай и Русия използват информационните технологии, за да подкопаят законността на демокрацията. Нашите опоненти се прицелват в медиите, политическите процес, финансират социалните мрежи, стремят се да получат лични данни\".Тръмп обяви също, че Русия и Китай са съперници, които се стремят да оспорят американските ценности.По тази причина САЩ се намирали в нова ера на съревнование. В стратегията правителството на Тръмп определи Китай и Русия като \"ревизионистични сили\", които \"използват технологии, пропаганда и принуда, за да оформят свят, противоположен на нашите интереси и ценности\".Все пак Доналд Тръмп разкри, че САЩ ще работят заедно с Русия и Китай, когато това служи на американските интереси.", "date": "2017.12.19", "title": "Китай дамгоса стратегията на Тръмп, основавала се на остарели представи"}
{"url": "https://news.bg/video/ban-poluchava-oshte-15-mln-lv-ot-tsentralniya-byudzhet.html", "text": "\"Това, което постигнахме като споразумение с БАН, е да бъдат предоставени 15 млн.лв по бюджета на Академията от планираните средства в централния бюджет. Това ще стане с влизането на Закона в сила, след 1 януари на първото заседание на МС.\"Това съобщи образователният министър Красимир Вълчев след среща на премиера Бойко Борисов, финансовия министър Владислав Горанов, вицепремиера Томислав Дончев и председателят на бюджетната комисия Менда Стоянова с председателя на БАН академик Юлиан Ревалски и учени.Парите ще бъдат отделени от планираните от централния бюджет средства за научни изследвания.Вълчев заяви, че е помолил всички министри да предложат дейности, които да бъдат възложени на БАН. Работи се и по механизъм за диференциран ръст на стипендиите на докторантите. Целта е увеличението да бъде обвързано с важни секторни задачи.Акад. Юлиан Ревалски благодари на премиера Борисов, че е отделил време да се говори за проблемите на БАН, и заяви, че всяка бюджетна субсидия, в това число и тази, ще бъде разпределена на принципа на постигнати резултати и на оценка на научните институции.\"Ние завихме нашата готовност да продължим нашата роля в проектната дейност и особено в това, което е гласувано. Наши екипи вече работят много активно да предложат на МОН научни програми с висока обществена значимост, за да оправдае очакванията на обществото към БАН\", заяви още председателят на БАН.Проф. Евелина Славчева, председател на Общото събрание на БАН, съобщи, че в четвъртък ще свика Общото събрание, на което ще докладва постигнатото и ще бъде решено протестите на учените да спрат и да бъдат свалени черните знамена от фасадата на БАН.Ще има отделна програма за млади учени и постдокторанти догодина, обяви още образователният министър.Проектите, по който ще се работи в БАН, са информационни и комуникационни технологии в науката и образованието и в сигурността, в персоналното здраве, програма за нови и класически енергии, реинтеграционни програми за българи в чужбина, програма за опазване на културното-историческото наследство и др.Проф. Аврамов от БАН заяви, че България е единствената държава в Европа, която няма национален раков план и смятат да предложат такъв, като ще бъде предложено да участват всички институти в Академията.Припомняме, след като учените от БАН , когато се обсъждаше и гласуваше бюджета на следващата година, от Академията отново излязоха с позиция, че гласуваните пари са крайно недостатъчни. Те обявиха отпуснатата бюджетна субсидия на институцията за 2018 г. като \"ликвидационна\". Учените от БАН спуснаха и  в знак на протест срещу държавната политика, която обрича науката в България.", "date": "2017.12.19", "title": "БАН получава още 15 млн. лв. от централния бюджет"}
{"url": "https://news.bg/crime/puskat-advokata-dilar-sreshtu-10-hil-lv-garantsiya.html", "text": "Апелативният съд във Варна отмени постоянния ареста спрямо адвоката Йордан Роев, който беше хванат в опит да вкара наркотици в затвор в областния град.Спрямо адвоката беше определена мярка за неотклонение \"парична гаранция\" в размер на 10 000 лв. . Адвокатът ще напусне ареста, ако в следващите 7 дни посочената гаранция бъде внесена.Припомняме, адвокатът беше задържан на 4 декември. Три дни по-рано той беше хванат с притежание на наркотици на влизане в затворническото общежитие в село Разделна. При претърсването на защитника охраната на затвора откри 2 прозрачни плика с кафяво прахообразно вещество - хероин с нетно тегло 4.37 грама и бяло прахообразно вещество - производно на амфетамина, с нетно тегло 5.03 грама. Мъжът беше бил привлечен като обвиняем за притежание на хероин и амфетамин с цел разпространение сред задържаните в затворническото общежитие. Престъплението е тежко по смисъла на закона и се наказва с \"лишаване от свобода\" от 2 до 8 години и \"глоба\" от 5 000 до 20 000 лв.Днес въззивната съдебна институция - Апелативният съд във Варна, сподели само един от изводите на Окръжния съд, а именно, че Йордан Роев е автор на престъпното деяние, за което е привлечен като обвиняем и за това има достатъчно събрани доказателства, но не съществува опасност защитникът да извърши престъпление или да се укрие от наказателно преследване. Нещо повече - била е назначена Съдебно-медицинска експертиза, чието заключение е категорично, че заболяването, от което страда адвокатът, е несъвместимо с условията в ареста. По-лека мярка за неотклонение за Роев поиска и прокуратурата.Апелативният съд във Варна намира, че най-адекватна и законосъобразна в настоящия момент мярка е \"парична гаранция\" в размер на 10 000 лева. Определен е 7-дневен срок за внасянето ѝ. Едва тогава адвокатът може да напусне ареста.Определението на Варненския апелативен съд е окончателно.", "date": "2017.12.19", "title": "Пускат адвоката дилър срещу 10 хил. лв. гаранция"}
{"url": "https://news.bg/int-politics/beliyat-dom-zatvori-uebsayt-za-petitsii-sazdaden-ot-obama.html", "text": "Белият дом заяви, че ще закрие своя уебсайт за петиции от полунощ във вторник, докато не бъде създаден нов в края на януари. Сайтът \"Ние, хората\" е създаден от администрацията на Обама през 2011 г., съобщава БиБиСи.Уебсайтът дава отговор на всички петиции, които съберат над 100 000 подписа, но администрацията на Тръмп не е отговорила на нито една от януари. Белият дом заявява, че новата платформа ще спести на данъкоплатците над 1 милион долара годишно.Представител на Белият дом коментира пред Associated Press, че администрацията ще \"отговори на обществените питания през следващата година\" и че всички съществуващи петиции ще бъдат възстановени.Платформата за петиции е създадена през 2011 г. от Барак Обама като част от инициативата за цифрова демокрация. Тогава, Белият дом заяви, че платформата ще \"даде на всички американци възможност да създадат и подпишат петиции по редица въпроси, засягащи нацията\".Ако петицията получи повече от 100 000 подписа в рамките на 30 дни, Белият дом трябва да предостави официален отговор. От януари популярните петиции, които са привлекли необходимия брой подписи, включват една, която призовава за оставката на президента Тръмп и друга, която изисква той да представи данъчните си декларации.От началото на управлението на Тръмп всички петиции, които са достигнали този праг, са останали без отговор. Сайтът е успешен в представяне на проблемите, засягащи по-слабо представените групи.", "date": "2017.12.19", "title": "Белият дом затвори уебсайт за петиции, създаден от Обама"}
{"url": "https://news.bg/world/65-zhurnalisti-ubiti-v-sveta-prez-2017-g.html", "text": "Най-малко 65 журналисти са убити по света тази година, докато са изпълнявали професионалните си задължения, съобщава неправителствената организация \"Репортери без граници\", която публикува годишна равносметка, информира Ройтерс.Сред загиналите са 50 професионалисти, седем граждански журналисти (блогъри) и 8 души, които са сътрудничили на медиите. Петте най-опасни държави са: Сирия, Мексико, Афганистан, Ирак и Филипините.35 от горепосочените са убити в региони, където има въоръжен конфликт, докато останалите 30 извън такива региони.39 от тях са убити по време на журналистическа работа върху политическа корупция или организирана престъпност, докато 26 журналисти са загинали при артилерийски обстрел или бомбени нападения.От организацията описват като тревожна информацията, че толкова много журналисти са убити извън военни зони.Според \"Репортери без граници\" повече от 300 журналисти лежат в затвора, като около половината от тях в пет държави: Турция, Китай, Сирия, Иран и Виетнам.", "date": "2017.12.19", "title": "65 журналисти убити в света през 2017 г. "}
{"url": "https://news.bg/politics/ot-mo-otlozhiha-pregovorite-za-udalzhavane-resursa-na-iztrebitelite-ni-mig-29.html", "text": "С два дни от военното министерство отложиха преговорите за договор за поддръжка на 15 изтребителя МиГ-29. Това стана ясно от съобщение, публикувано на сайта за обществени поръчки на министерството. В него се цитира жалба срещу решението от 6 декември от МО да поканят представители на РСК МиГ за удължаване на ресурса на изтребителите ни.В мотивите за тази покана ясно бе записано, че тя се отправя към руския консорциум, защото той държи лицензите за подобен ремонт.От МО не посочват кой е обжалвал процедурата. Няма информация и как забавянето ще се отрази на летателната подготовка на пилотите ни.Покана за сключване на рамково споразумение беше отправена само към РСК \"МиГ\". Поръчката е за 81 294 416 лева. Обяснението е, че България има нужда от основния си изтребител за изпълняване на задачата за охрана на въздушното пространство, нужни са и повече машини, с които да се извършват тренировките на пилотите.Министерството обяснява, че експлоатацията на машините е възможна до 2029-та година, но има редица системи и агрегати, които имат по-малък ресурс.Припомняме, малко по-късно  за този ремонт.", "date": "2017.12.19", "title": "От МО отложиха преговорите за удължаване ресурса на изтребителите ни МиГ-29"}
{"url": "https://news.bg/finance/kakvo-da-pravim-s-elektrouredite-pri-po-dalgo-otsastvie-ot-doma.html", "text": "Коледните и Новогодишните празници често стават причина да отсъстваме по-дълго от домовете си. Хората заминават при близки и роднини в града или провинцията, за да празнуват зимните празници заедно и сплотено. Какво обаче трябва да знаем, когато оставяме домовете си празни за по-дълъг период от време?Относно потреблението на електроенергия и режима на електроуредите през големите отпуски от дома от електроразпределителното дружество ЕВН съветват гражданите за факторите, които влияят на потреблението на електроенергия, дори и при отсъствие от дома.Когато занимаваме за по-дълго време на първо място трябва да изключим всички електроуреди, които не е необходимо да работят докато отсъстваме. Важно е да се знае, че уреди като хладилник или фризер, които не винаги е подходящо да се изключват, ще продължат да консумират електроенергия.Когато ще отсъстваме от дома за по-дълго време трябва да изключим от щепсела уреди като телевизор, аудио-уредба, монитор и подобни, защото и в режим на stand-by те ще продължат да консумират електроенергия.Хубаво е също така да се уверим дали външни хора нямат достъп до електрически контакти, които са част от електрическата инсталация на дома. В този и подобни случаи е хубаво преди да тръгнем от дома, да запишем показателите на електромера си и да сравним данните с тези, които ще видим след празниците.Ето и някои съвети за рационалното използване на електроенергията в дома:", "date": "2017.12.19", "title": "Какво да правим с електроуредите при по-дълго отсъствие от дома?"}
{"url": "https://news.bg/world/avstriya-iska-razreshenie-ot-rim-za-da-dade-pasporti-na-italiantsi-v-severna-italiya.html", "text": "Новото правителство на Австрия планира да предложи гражданство на немскоговорящото население в северната италианска провинция Южен Тирол, но само след консултации с Рим.Това заяви канцлерът на Австрия Себастиан Курц, цитиран от Ройтерс.Планът е част от финализираното през уикенда споразумение между Австрийската народна партия на Курц и крайнодясната Австрийска партия на свободата.В понеделник италиански политици разкритикуваха плана.\"\", поясни Курц на пресконференция с вицеканцлера Хайнц-Кристиан Щрахе след първото заседание на кабинета.", "date": "2017.12.19", "title": "Австрия иска разрешение от Рим, за да даде паспорти на италианци в Северна Италия"}
{"url": "https://news.bg/world/trimata-astronavti-pristignaha-uspeshno-na-mezhdunarodnata-kosmicheska-stantsiya.html", "text": "Тричленният космически екипаж, съставен от американски и японски астронавти \"новобранци\" и опитен руски космонавт, са пристигнали благополучно на Международната космическа станция (МКС), започвайки 6-месечната си мисия, съобщава \"Франс прес\".Кадри на телевизията на американската космическа агенция НАСА показаха капсулата Союз МС-07, с която излетяха от космодрума \"Байконур\" американският астронавт Скот Тингъл, руският космонавт Антон Шкаплеров и японският астронавт Норишиге Канаи, да се скача с МКС след двудневен полет.Коментаторът на телевизията на НАСА приветства \"пристигането като по учебник\" на тримата в орбиталната лаборатория, разположена на над 400 км над Италия по време на контакта.Космическите пътешественици, които излетяха в неделя при голям студ, се присъединяват към руския космонавт Александър Мисуркин и двамата астронавти на НАСА Марк Ванде Хей и Джо Акаба, които в момента са на борда на МКС.52-годишният Тингъл и 40-годишният Канаи за първи път летят в Космоса, но командирът на полета - 43-годишният Шкаплеров, има сериозен опит.Бившият руски военен пилот прекара точно една година в Космоса при две предишни мисии и ще отбележи рождения си ден в орбита за трети път през февруари догодина.Канаи е най-младият астронавт в историята на Японската космическа агенция.Капитанът от американския военноморски флот Тингъл е завършил Университета \"Пардю\" в щата Индиана, в който е завършил също и легендарният астронавт Нийл Армстронг, първият човек, стъпил на Луната.МКС, рядък пример за сътрудничество между САЩ и Русия, обикаля около Земята със скорост от 28 000 км/час от 1998 г. насам.", "date": "2017.12.19", "title": "Тримата астронавти пристигнаха успешно на Международната космическа станция"}
{"url": "https://news.bg/politics/ndk-obeshtava-tv-ekranat-da-e-samo-vremenno-pred-freskata-na-leviev.html", "text": "Дни преди началото на българското европредседателство и след края на ремонта в Националния дворец на културата дъщерята на художника Йоан Левиев - Йоана Левиева-Сойър призова да бъде премахнат екран, поставен върху фреското на баща й. Апелът тя отправи в социалната мрежа Фейсбук.\"Не знам да има друг стенопис в НДК, на който по време на българското председателство на ЕС да е монтиран екран! Фреското на баща ми, Йоан Левиев е истински шедьовър, изпълнен в традициите на най-добрите български и световни майстори. Видях снимката току що тук във фейсбук и имах чувството, че се задушавам! Този екран трябва да бъде свален веднага, а ако има увреждане по произведението, да бъде поправено!\", реагира Левиева в социалната мрежа.От НДК обясниха, че частично реставрирани са над 80 произведения на изкуството след ремонта на двореца. Те са разположени в залите и фоайетата на НДК.\"Министерство на културата и управленският екип на НДК твърдо вярват, че произведенията на изкуството превръщат двореца в уникален културно - конгресен център в Европа и държат произведенията на изкуството в НДК да бъдат показани по време на Българското председателство на Съвета на ЕС в пълния им блясък\", пише в обръщение от управата на НДК.Според тях екранът пред стенописа \"Човекът и мирът\" на Йоан Левиев в зала 8 е с цел технически проби.\"Той е позициониран на 10 см пред произведението на изкуството и по никакъв начин не го уврежда. Окончателното място на този екран по време на срещите и заседанията от програмата на Председателството предстои да се уточни и той по никакъв начин няма да остане на същото място\", стана ясно от думите на министъра на културата Боил Банов по време на вчерашната обиколка с медиите в НДК.Председателят на борда на директорите Борислав Велков на среща с Йоана Левиева-Сойер я е уверил, че се полагат всички усилия да бъде съхранено изкуството в НДК.Припомняме, Йоан Левиев е български художник от еврейски произход. Брат е на джаз-музиканта Милчо Левиев.Той работи в областта на стенните изкуства - монументална и декоративна стенопис, сграфито и мозайка, сценографията, кавалетната живопис и илюстрацията.Левиев е член на новаторската пловдивска школа на 1960-те — група, в която влизат още Енчо Пиронков, Георги Божилов, Димитър Киров, Колю Витковски и Христо Стефанов, известни като \"Априлското поколение\".", "date": "2017.12.19", "title": "НДК обещава TV екранът да е само временно пред фреската на Левиев"}
{"url": "https://news.bg/crime/prostrelyaniyat-danachen-e-v-stabilno-sastoyanie.html", "text": "Простреляният данъчен Иво Стаменов е в стабилно състояние, съобщава БНР.В Чирпан главният прокурор Сотир Цацаров информира, че изстрелът по Стаменов е бил един. Предполагаемото оръжие на престъплението е карабина.Разследва се версията, че служителят на Фискален контрол е нападнат заради професионалните си задължения.До тази сутрин Стаменов беше в тежко състояние и с реална опасност за живота. Снощи 43-годишният Стаменов е претърпял втора операция. Мъжът има поражения в десния бял дроб и на големите кръвоносни съдове в областта. Вчера на данъчния са прелети 16 сака кръв и още толкова плазма, но въпреки това той остана в хеморагичен шок.Припомняме, вчера сутринта към 8:40 часа в столицата данъчен служител беше прострелян в колата си. Инцидентът стана в района на ул. \"Дунав\" около Столична община и НАП. Иво Стаменов е бивш полицейски служител, а към момента е началник на отдел Фискален контрол. Коршумът, с който Стаменов е улучен, минал през предното стъкло на автомобила. Той беше причакан на малка уличка, където колата му се движела с ниска скорост. Стрелбата е станала в момент на движение на автомобила.", "date": "2017.12.19", "title": "Простреляният данъчен е в стабилно състояние"}
{"url": "https://news.bg/world/yaponiya-ekzekutira-dvama-zatvornitsi-1.html", "text": "Япония екзекутира двама затворници рано тази сутрин, съобщава местна медия, цитирана от ДПА.От 2012 г., когато правителството на настоящия премиер Шиндзо Абе пое властта, общо са обесени 21 души.Japan Times съобщава, че властите са екзекутирали Терухико Секи и Киоши Мацу. Секи е убил четиричленно семейство в град Ичикава през 1992 г., когато е бил на 19 г., а Мацу е убил трима души в префектурата Гунма през 1994 г.Екзекуциите бяха извършени по нареждане на правосъдния министър Йоко Камикава.Неправителствената организация \"Амнести интернешънъл\" осъди екзекуциите.Последните екзекуции в Япония бяха извършени през юли 2017 г., когато двама осъдени на смърт за убийство бяха обесени.Япония е една от малкото развити държави в света, които все още имат смъртно наказание, макар че миналата година японски асоциации призоваха правителството да отмени най-тежкото наказание. Препоръчва се страната да въведе доживотен затвор без право на замяна до 2020 г.", "date": "2017.12.19", "title": "Япония екзекутира двама затворници"}
{"url": "https://news.bg/regions/prebitiyat-uchenik-vav-varna-nay-veroyatno-poznava-napadatelite-si.html", "text": "Продължава разследването за пребитото сирийско момче в училище във Варна.Нападнатият ученик е в пети клас, на 14 години. Той е бил нападнат от двама непознати и маскирани извършители в двора на варненското Второ основно училище \"Никола Вапцаров\".След побоя детето е било настанено за лечение в болница във Варна със счупен нос. Според директора на училището Иванка Николова е възможно пострадалото дете да е познавало нападателите си. По думите ѝ с децата в училището работят психолози и учениците са спокойни въпреки инцидента.Пред БНТ Николова обясни още, че в училището и двора има видеонаблюдение. Камерите обаче са поставени по фасадата на сградата, а инцидентът е станал в двора, който е доста голям. Стана ясно и че записът от камерите не е с много добро качество.Николова допълни, че записите вече са били предадени на органите на реда и в момента по случая тече разследване.Относно нападнатия ученик Николова обясни, че той е бил много добре приет от другите деца в заведението. \"Децата са загрижени, защото го приеха. Всички се надяват да се върне до края на седмицата, за да се включи в коледните празници\", посочи директорът.Пострадалото дете е в добро състояние. То е било оперирано и изписано от болницата на 15 декември. Сега се лекува вкъщи.Директорът обясни и че нападението е станало след последния учебен час, когато ученикът е излизал от сградата на училището. Около половин час след края на часовете детето е стояло на двора и е гледало час по физическо възпитание. Тогава две по-големи момчета с качулки прескачат оградата на училището. Те поискали да говорят с детето, след което го нападнали. Според директорката на училището произхода на детето няма нищо общо с нападението му.Момчето е пристигнало в България през месец март тази година. Детето идва от град Алепо, Сирия и е под хуманитарна закрила. Бащата на детето е починал тази пролет.", "date": "2017.12.19", "title": "Пребитият ученик във Варна най-вероятно познава нападателите си"}
{"url": "https://news.bg/energy/temenuzhka-petkova-poe-predsedatelstvoto-v-chast-energetika.html", "text": "Българският енергиен министър Теменужка Петкова пое председателството на Съвет \"Транспорт, телекомуникации и енергетика\" в част \"Енергетика\". Това се случи на последното формално заседание на Съвета. Министър Петкова пое председателството от министъра на икономиката и инфраструктурата на Естония Кадри Симсон.Петкова благодари на естонското председателство за значителните постижения в изпълнение на общата програма на триото Естония, България и Австрия. Тя акцентира, че заедно с всички енергийни министри на ЕС са постигнали общ подход по законодателни актове от пакета \"Чиста енергия за всички европейци\" - регламента за управление на Енергийния съюз, директивите за електроенергия и енергия от ВЕИ и регламента за електроенергията.\"Ще работим активно за насърчаване партньорствата на всички равнища на основата на интегриран подход и съвместно сътрудничество, с фокус към засилване на регионалното сътрудничество със Западните Балкани\", изтъкна енергийният ни министър.Петкова изтъкна, че изграждането на стабилен Европейски енергиен съюз и постигане на положителни резултати по теми от дневния ред на Съвета на ЕС са основен акцент в програмата ни за първото българско председателство.\"За нас е важно осъществяването на поетапен и икономически обоснован преход към ниско-въглеродна енергетика, при отчитане на националните специфики на енергийния сектор във всяка държава-членка\", дообясни министър Петкова.", "date": "2017.12.19", "title": "Теменужка Петкова пое председателството в част \"Енергетика\""}
{"url": "https://news.bg/crime/15-tezhki-katastrofi-v-stranata-za-izminaloto-denonoshtie.html", "text": "За изминалото денонощие в страната са възникнали 15 тежки пътнотранспортни произшествия. Един човек е загинал, а 16 души са били ранени. Към момента с опасност за живота в болнични заведения са 4 души.Само в София през изминалото денонощие са станали 113 леки и 4 тежки катастрофи. Един човек е загинал, а трима са били ранени в столицата.Според данните на МВР за пътните инциденти през изминалото денонощие в страната и състоянието на пътната обстановка от началото на месец декември до сега у нас са възникнали 311 тежки катастрофи, при които са загинали 28 души, а 390 са били ранени. 11 души остават с опасност за живота.От началото на годината черната статистика на МВР сочи, че в страната са възникнали 6 636 тежки пътнотранспортни произшествия. Загиналите на пътя от началото на 2017 година до сега са 645 души. При катастрофите тази година са пострадали 8 348 души.Относно състоянието на пътищата в страната по-рано днес директорът на Агенция \"Пътна инфраструктура\" инж. Михаил Рашков заяви, че всички пътища у нас са проходими при зимни условия. 700 машини и 1 200 души са почиствали пътните настилки в страната в районите със снеговалеж през изминалата нощ.През нощта снеговалежът е бил най-силен в Родопите. Поради това е ограничено движението на тежкотоварни автомобили над 12 тона по път II-37 Батак - Доспат, път III-842 Белово - Юндола, по път II-35 Троян - Кърнаре, в прохода \"Петрохан\", както и в \"Превала\" и \"Шипка\". Ограничено е движението и за МПС над 10 тона в проходите \"Вратник\" и \"Твърдишки\". В \"Дюлински\" и \"Пампорово\" е забранено движението на моторни превозни средства над 3.5 тона.Без ограничения е преминаването през \"Айтоски\", \"Котленски\", \"Обзорски\", \"Печинско\", \"Предел\", \"Републиката\", \"Ришки\" и \"Рожен\".Агенция \"Пътна инфраструктура\" препоръчва на шофьорите, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\".", "date": "2017.12.19", "title": "15 тежки катастрофи в страната за изминалото денонощие"}
{"url": "https://news.bg/crime/roditeli-shte-obzhalvat-prisadite-na-biyachite-v-asenovgrad.html", "text": "Родителите на децата от отбора по кану-каяк в Асеновград, които на 26 юни тази година бяха нападнати от група цигани по време на тренировка, продължават да се страхуват за здравето на децата си.Родители се притесняват от отмъщение от страна на нападателите, съобщи Нова. Майките и бащите на пострадалите деца са категорични, че ще обжалват присъдите на Районния съд в града. Според тях наказанията на биячите са ниски.Припомняме,  цигани нападнаха първо момичета, които тренират кану-каяк в езерото \"40-те извора\", а след това инцидентът прерасна в масово сбиване. По-късно , а в последствие и още двама.Събитията предизвикаха бурни реакции в града. Хиляди се събраха на серия от протести срещу Вчера, 18 декември, Районният съд в Асеновград произнесе присъдите спрямо . Петима от тях получиха ефективна присъда и ще лежат в затвора. Най-тежката присъда е \"лишаване от свобода\" за срок от една година и половина. Двама от нападателите получиха ефективни присъда за по 1 година, а другите двама - по 10 месеца. Петима от обвинените получиха условни присъди.Родителите на пострадалите деца обаче са недоволни от присъдите. Според тях наказанията, които е определил съдът, са ниски. Родителите са категорични, че ще обжалват присъдите пред Окръжния съд в Пловдив.\"Това е подигравка с нашите деца. Очаквахме да отидат за повече от пет години в затвора, но прокурорът не си свърши работата\", обясни бащата на един от пострадалите млади спортисти. Други притеснени родители пък заявиха, че жителите на ромската махала в града неведнъж са проявявали агресия. Те се притесняват и за това, че циганите ще тръгнат да си отмъщават и тогава няма да има кой да защити децата им.", "date": "2017.12.19", "title": "Родители ще обжалват присъдите на биячите в Асеновград"}
{"url": "https://news.bg/crime/izdirvat-mazh-ot-kostinbrod-izcheznal-sled-obir-na-rabotnoto-si-myasto.html", "text": "Полицията търси млад мъж от Костинброд, изчезнал мистериозно, съобщава Нова.Полицията търси 24-годишния Кристиян повече от 10 дни. Той е обявен за национално издирване.Кристиян работил в заложна къща, която била обрана в деня на изчезването му. От обекта били откраднати 3700 лв., половин килограм злато и сак с техника.За последно Кристиян е видян на 6 декември сутринта, когато тръгвал за работа. Родителите му не вярват Кристиян да е замесен в кражба.24-годишният мъж е криминално проявен, той е бил арестуван за притежание на марихуана и шофиране на скутер без регистрация.Родителите на Кристиян обясниха, че и те и синът им са били пребити преди четири години.В последните години те водят дела срещу хората, които ги нападнали, след като имали конфликт с Кристиян.", "date": "2017.12.19", "title": "Издирват мъж от Костинброд, изчезнал след обир на работното си място"}
{"url": "https://news.bg/regions/nivoto-na-dunav-e-narasnalo-s-46-sm-pri-vidin.html", "text": "Нивото на река Дунав се е повишило с 46 сантиметра във Видин през изминалото денонощие. По информация на местната Хидрометеорологична станция водният стоеж е 507 сантиметра, съобщи Фокус. Температурата на водата е между 4.8 и 5.9 градуса.При Ново село нивото на Дунав се е повишило с 47 сантиметра. Там водният стоеж е 470 сантиметра.При Лом нивото на река Дунав се е покачило с 46 см, а водният стоеж е 503 см.При Оряхово нивото на Дунав се е покачило с 27 см, а водният стоеж е 371 см.При Свищов нивото на Дунав се е повишило с 30 см, водният стоеж там е 360 см.", "date": "2017.12.19", "title": "Нивото на Дунав е нараснало с 46 см при Видин"}
{"url": "https://news.bg/crime/vremenno-spirat-tir-ovete-po-granitsite.html", "text": "До около 11 часа днес ще има забавяне при обработката на документите на тежкотоварни автомобилите по всички граници на страната.Причината за забавянето е планирано внедряване на нова версия на модул в системата.От МВР уверяват, че експертите ще работят възможно най-бързо по пускането в експлоатация на модул \"Пътни такси и разрешителен режим\".Работата по случая е започнала тази сутрин. По данни на Главна дирекция \"Гранична полиция\" се очаква внедряването на новия модул да приключи до 11 часа тази сутрин. Където е възможно, до приключване на процедурата обработката на граничните пунктове на тежкотоварните автомобили ще се извършва ръчно.", "date": "2017.12.19", "title": "Временно спират ТИР-овете по границите"}
{"url": "https://news.bg/int-politics/iran-obyavi-tramp-ne-mozhe-da-provali-yadrenata-sdelka.html", "text": "Иран обяви, че американският президент Доналд Тръмп не може да провали ядреното споразумение на страната му с шестте световни сили.\"Ядреното споразумение няма да претърпи провал... Онези, които се надяват, че Тръмп ще предизвика неговото разпадане, не са прави\", подчерта иранският президент Хасан Рохани в реч, предавана на живо по държавната телевизия.Според американския президент сключеното с Ислямската република ядрено споразумение с Иран през 2015 г. е против интересите на САЩ и Израел, като двете страни смятат, че се правят прекалено големи отстъпки на Иран, който неведнъж е заплашвал Израел със заличаване от лицето на Земята. ", "date": "2017.12.19", "title": "Иран обяви: Тръмп не може да провали ядрената сделка"}
{"url": "https://news.bg/crime/gdbop-razbi-grupa-za-kontrabandna-s-uchastieto-na-voenen.html", "text": "Организирана престъпна група за търговия с акцизни стоки беше разбита при съвместна операция на ГДБОП, Военно-окръжната прокуратура в София и Военна полиция.Специализираната операция се е провела на 13 и 14 декември на територията на областите Пловдив, София, Кюстендил и Благоевград. В хода на акцията властите са заловили всички членове на групата и нейния ръководител. Между задържаните има военнослужещ.В хода на оперативните действия военни прокурори и следователи, военни разследващи полицаи и агенти на ГДБОП и ГД \"Митници\" са претърсвали часове наред апартаменти, складове, канцеларии, избени помещения, къщи, вили, дворни места и автомобили, за които е имало информация, че се ползват от групата за престъпната им дейност.В резултат на операцията са намерени и иззети около 3 тона спирт и алкохолни напитки, които са били без бандерол. Установено и иззети са още 10 000 къса цигари от чужди марки, които са равни на 50 стека цигари, и над 20 килограма нарязан тютюн.На един от адресите полицаите са намерили и вещество, което на направения полеви тест е отговаряло на наркотично вещество. В хода на претърсванията са намерени и оръжия и документи, които групата е водила по време на незаконната си търговия.По предварителни изчисления, дължимият за иззетите стоки акциз възлиза на над 45 000 лева.Стана ясно, че престъпната дейност на групата е продължила от месец април 2016 година до задържането на членовете.Софийският военен съд е уважил иска на прокуратурата и е наложил постоянното задържане спрямо ръководителя на групата и трима от участниците. Спрямо четвъртия участник Военният съд е определил марка за неотклонение \"парична гаранция\", която възлиза в размер на 3 000 лева.Разследването продължава.", "date": "2017.12.19", "title": "ГДБОП разби група за контрабандна с участието на военен"}
{"url": "https://news.bg/politics/pravata-na-balgarite-vav-velikobritaniya-garantirani-potvardiha-borisov-i-barnie.html", "text": "\"Българското председателство ще бъде изключително важно.\" Това заяви Мишел Барние - главен преговарящ за Брекзит, след среща с премиера Бойко Борисов в Министерски съвет.Барние припомни, че има вече споразумение с Великобритания за условията на разделянето, а една от темите е била положението на българските гражданите там.\"Съвместно с британците постигнахме споразумение, за да могат да бъдат гарантирани правата на българските граждани да пребивават и получават социални услуги\", допълни Барние и заяви, че това е важен резултат, постигнат при пълен консенсус.По думите му през март започват разговори за бъдещите на връзки на ЕС с Кралството, като се засяга темата за икономиката и търговията.Барние заяви, че България е добре подготвена за Председателството, а Брекзит ще бъде основна тема в дневния ред.\"Надявам се през следващите 6 месеца да бъдем добър тандем и да предвидим преговорите за Брекзит напред.\" С тези думи премиерът Бойко Борисов се обърна към комисар Мишел Барние.\"Червените линии, които са, и а които разговаряхме с Тереза Мей, са гарантиране правата на българите във Великобритания пожизнено\", категоричен беше Борисов. След развода ще се договарят нови условия, защото сега още не се знаят параметрите на Брекзит.\"Към момента българските граждани, които са във Великобритания, трябва да знаят, че правата им са изцяло защитени\", потвърди отново премиерът.По думите му социалният и икономическият залог е голям и ако не се проведе правилно Брекзит, ще има много щети.\"Червената линия, от която не трябва да се мърда - спазване на правилата на общия пазар\", добави Борисов.\"Оттук нататък се надявам в няколко сфери също да се намери баланс - в сферата на сигурността и във военното сътрудничество. Специални ни служби трябва да работят в пълна координация с британските служби по линия на тероризъм, миграция, пране на пари.\"\", защото имаме план, имаме рамка, но политическата декларация, която октомври трябва да е приета, трябва да се подготви през тези 6 месеца. Трябва всеки един детайл да бъде решен през този период, а не след като започне самото излизане на Великобритания. Ще положим много усилия, не само аз, но и министрите на съветите, които ще председателстваме, за да имаме много единна и обща позиция по темите\", уточни Борисов.Борисов заяви още, че по новият програмен период е започнало да се работи усилено. По 10 млрд. евро нетно ще липсват в бюджета на ЕС догодина с излизането на Кралството и трябва прецизно да се прави бюджета за разпределяне на средствата на съюза .\"И както винаги с оптимизъм завършвам. Надявам се Великобритания да се завърне в ЕС, но това е само оптимизъм\", завърши Борисов.", "date": "2017.12.19", "title": "Правата на българите във Великобритания - гарантирани, потвърдиха Борисов и Барние"}
{"url": "https://news.bg/int-politics/yaponiya-vavezhda-amerikanska-sistema-za-protivoraketna-otbrana-zaradi-kndr.html", "text": "Японското правителство одобри въвеждането на американската система за прихващане на ракети \"Аегис\", като повиши нивата си на защита от \"сериозни\" до \"непосредствени\", съобщава \"Ройтерс\". \"Развитието на ядрената и ракетна програма в Северна Корея навлезе в нов етап на заплаха, която е по-сериозна и непосредствена за сигурността на нашата страна\", коментира правителството след представянето на \"Аегис\". Япония трябва драстично да подобри своята противоракетна отбрана, се казва в изявлението.Ще отнеме години, докато ракетите станат оперативни, но официални лица настояват, че новата система ще даде тласък на японската противоракетна отбрана. Изправена пред непосредствената заплаха на Северна Корея, Япония съобщава, че планира 46 млрд. долара бюджет за отбрана за следващата финансова година.Япония в същото време следи внимателно повишената активност на Китай в зоната до японското въздушно пространство. Това съобщава днес на пресконференция в Токио министъра на отбраната на страната Ицунори Онодера, цитиран от ТАСС.\"Военни самолети на Китай (б.р. 18 декември) за първи път навлязоха във въздушното пространство над Японско море през пролива Цушима. Не сме отчели опасни действия от тяхна страна. Въпреки това, както стана ясно от този полет, Китай активно разширява своята сфера на дейност в района в близост до Япония\", коментира Онодера.Министърът отбеляза, че Токио \"ще продължи да наблюдава действията на китайските военни и също така ще положи всички усилия, за да защити своята територия, териториалните води и въздушното си пространство\".Вчера китайски бомбардировачи Н-6К, придружени от изтребители СУ-30 и разузнавателни самолети прелетяха над пролива Цушима. Според Китайската Народно освободителната армия, целта на това учение е, \"да се повиши гъвкавостта и маневреността на китайските ВВС по време на военни операции над пространството на океана\".От 01 април 2016-та до 31-ви март, 2017-та на японските ВВС са провели рекорден брой прихващания с изтребители на самолети на чужди държави - 1168. Повече от 850 от тях са във връзка с китайски самолети до японските граници.", "date": "2017.12.19", "title": "Япония въвежда американска система за противоракетна отбрана заради КНДР"}
{"url": "https://news.bg/health/moratoriumat-varhu-lekarstvata-absolyuten-avtogol.html", "text": "Бившият подуправител на НЗОК д-р Димитър Петров определи като \"абсолютен автогол\" мораториума върху новите лекарства.Петров заяви в ефира на bTV, че идеята за мораториума е на шефката на лекарствената дирекция в касата д-р Галя Кондева и зам. мин. Жени Начева. Проф. Камен Плочев също участвал като подписал и узаконил идеята.Д-р Петров обясни, че още през юни са били предложени серия от мерки, включително законодателни, но всички те били спрени в Министерството на здравеопазването (МЗ). Той изтъкна, че дори без новите мерки са събрани около 70 млн. лв. повече от предвиденото от отстъпки.По мнението на Петров пари могат да бъдат освободени от други места. Според него голяма част от депутатите не са искали да гласуват този мораториум, но тъй като това би било бламиране на новия министър, то минало.Петров акцентира, че и комисията към здравното ведомство, която ще решава как да се действа в конкретни ситуации също е потенциален автогол.По думите на бившия подуправител на здравната каса няма законово разписан механизъм, по който да се направи тази комисия. Пари за нея няма в бюджета на МЗ.\"Министерството, за да купува лекарства, трябва да направи процедура по ЗОП, а знаете какви скандали ставаха, когато онколекарствата бяха в Министерството, да не говорим за ваксините\", изтъкна Петров.Относно вчерашното си освобождаване от поста Петров коментира, че инициативата е на проф. Плочев.\"Процесът е взаимен, инициативата е на проф. Камен Плочев, доколкото разбрах това е под натиск на бившия екип на МЗ, най-вече на зам.-министър Лидия Нейчева\", смята Петров.Той натърти, че в касата се работи вече много трудно с проф. Плочев. Изискванията за директор на Националната каса били принизени до по-ниско ниво, отколкото за шеф на районна каса, обяснява Петров.Според него проф. Плочев няма достатъчно опит и квалификация и не познава терминологията.Петров акцентира и на това, че координацията на администрацията в Касата е \"на почти нулево ниво\".", "date": "2017.12.19", "title": "Мораториумът върху лекарствата - абсолютен автогол"}
{"url": "https://news.bg/crime/glavniyat-prokuror-sledi-razsledvaneto-na-ubiystvoto-v-momchilgrad.html", "text": "Главният прокурор Сотир Цацаров ще бъде в Момчилград, където ще се запознае с хода на разследването около тежкото престъпление - убийството на 7-годишното момиченце Дамла. Очаква се властите да предоставят днес повече информация по случая. И днес жители на Момчилград излязоха на протест пред полицейското управление в града заради .Гражданите настояват полицията да даде повече гласност по въпроса, а не да държи всички в неведение, съобщи БНР. И вчера около 50-тина жители протестираха пред общината и районното управление заради липса на информация.Тази сутрин пред полицията в града се събраха около 80 души. Сред тях са и близки и роднини на детето, включително и такива, пристигнали от чужбина след трагедията. \"Искаме да я погребем със собствените си ръце. Вече четвърти ден чакаме. Много от нас живеят в Турция и няма как да стоим тук до безкрайност.\" Това е посочила лелята на загиналото момиченце Емине Юсеин. ", "date": "2017.12.19", "title": "Главният прокурор следи разследването на убийството в Момчилград"}
{"url": "https://news.bg/int-politics/noviyat-4-miliarden-britanski-samoletonosach-proteche.html", "text": "Най-големият военен кораб на Великобритания в историята, новият самолетоносач \"Кралица Елизабет\" на стойност 4,2 млрд. долара, има теч и се нуждае от ремонт, съобщиха от британското военно министерство, цитирани от \"Ройтерс\".Корабът, който тежи 65 хил. тона, беше хвален като най-модерния военен кораб на Великобритания и който беше официално открит на специална церемония от самата кралица Елизабет, има проблем с уплътнението на вала, което е било установено по време на пробно плаване в морето, уточниха от военното ведомство.В. \"Сън\" уточнява, че 280-метровият военен кораб пропуска по 200 литра вода на час, като ремонтът щял да струва милиони британски лири.Източник от британската армия е посочил, че военноморските сили са наясно, че корабът, който е бил строен в продължение на 8 години, има проблем, като производителят трябва да поеме разходите по ремонта.Самолетоносачът е построен от консорциум, включващ британските компании BAE Systems и Babcock и френската Thales.", "date": "2017.12.19", "title": "Новият 4-милиарден британски самолетоносач протече"}
{"url": "https://news.bg/world/kndr-ne-iska-dialog-sas-sasht-za-yadrenata-programa.html", "text": "Северна Корея отхвърли предложението на държавния секретар на САЩ Рекс Тилърсън за начало на двустранен диалог без предварителни условия.Това пише в коментар севернокорейският вестник \"Нодон синмун\", цитиран от \"Комерсант\" и ТАСС.Предлагайки ни преговори, Съединените щати по този начин искат да прехвърлят на Пхенян отговорността за изострянето на обстановката на Корейския полуостров, отбелязва вестникът.Пхенян счита, че Вашингтон иска да използва този отказ, за да \"\".\"Позицията ни остава непроменена: ще продължим да укрепваме ядрените си сили\", допълва вестникът.През миналата седмица Тилърсън заяви пред Атлантическия съвет във Вашингтон, че американската страна е готова да преговаря с КНДР по ядрения въпрос без предварителни условия.", "date": "2017.12.19", "title": "КНДР не иска диалог със САЩ за ядрената програма"}
{"url": "https://news.bg/your-voice/dzhambazki-takiva-sadebni-resheniya-ubivat-vyarata-v-pravosadieto.html", "text": "Отказ от правосъдие. Така евродепутатът и заместник-председател на ВМРО - Българско национално движение Ангел Джамбазки коментира оповестените присъди по делото за нападението над деца-спортисти в Асеновград.Джамбазки заявява, че макар и съдебни решения по правило да не се коментират, присъдите на първа инстанция на нападателите от Асеновград предизвикват разочарование, възмущение и гняв. Най-тежката присъда е година и половина, половината от които вече излежани, а половината обвиняеми получиха условни присъди и излизат на свобода. \"Хей така\", казва Джамбазки.Според него обаче такива съдебни решения са причината за все по-широкото недоверие на българското общество към цялата правосъдна система изобщо.Според евродепутата случаят от Асеновград е типичен, конкретен и знаков: \"\"Що за дегенерат, що за примат, що за животно трябва да си, за да нападнеш дванадесет-тринадесет годишни деца, между които и момичета, при това с брадва, кол, мотика, пита Ангел Джамбазки.Джамбазки припомня и че всички до един са се признали за виновни, но \"наказанията им\" са двойно по-ниски от това, което е поискала прокуратурата. Смешно, жалко, тъжно. 8 месеца за нападение с брадва..., продължава коментара си той.Ангел Джамбазки продължава с реторичен въпрос: ", "date": "2017.12.19", "title": "Джамбазки: Такива съдебни решения убиват вярата в правосъдието"}
{"url": "https://news.bg/press/maykata-na-udushenata-damla-porachitel-strelyali-po-shefa-ot-nap-zaradi-afera-s-dds.html", "text": "Майката на удушената Дамла поръчител? Майката на 7-годишната Дамла, намерена удушена в дома си в Момчилград, е била задържана заедно с още поне 5-има души, научи \"24 часа\" от достоверни източници в полицията.Садет Муса е заподозряна, но не за смъртта на детото ѝ, а за поръчителство, уточниха пред \"24 часа\" криминалисти. Източниците ни обаче подчертаха, че това не е единствената версия, по която работят. Всички арестувани се разпитват, затова и до редакционното приключване на броя никой от тях нямаше повдигнати обвинения от прокуратурата.Садет Муса е била арестувана в неделя вечерта. Все още няма повдигнато обвинение и срещу задържаната също в неделя вечер близка приятелка на майката.Транспорт и екология са приоритети на София през 2018 г.Транспортът и екологията са сред основните приоритети в бюджета на Столичната община за 2018 г. , който ще бъде гласуван на 12 януари. Той беше представен вчера в Правец от столичния кмет Йорданка Фандъкова и заместник-кметa по финанси Дончо Барбалов. Догодина София ще разполага с 1,433 млрд. лв., което е със 105 млн. лв. повече от миналата година. Въпреки по-високия бюджет данъците и таксите няма да сe повишават.Най-много средства са заложени в инвестиционната програма на града - 492,9 млн. лв. От тях 383,6 млн. лв. са парите, които общината е защитила по оперативни програми. Най-големият инвестиционен проект е метрото. Над 327 млн. лв. ще бъдат вложени в изграждането на първите 12 станции от третия лъч на подземната железница. От тях 16,6 млн. лв. са общински, а другите - по ОП \"Транспорт\". Ще бъдат изградени два нови буферни паркинга - при метростанциите \"Васил Левски\" и \"Люлин\".Стреляли по шефа от НАП заради афера с ДДС Шефът на отдел \"Фискален контрол\" в НАП Ивайло Стаменов е станал жертва на опит за покушение заради афера с ДДС за милиони. Това е една от версиите, които разследващите проверяват, научи \"Монитор\". Към момента обаче няма данни той да е бил замесен с цел печалба, а по-скоро е спрял получаването на данъчен кредит на много бизнесмени, които са осъществявали фиктивен внос на стоки с висок фискален риск. Това са най вече плодове и зеленчуци, храни, а от няколко месеца финансовото министерство добави към списъка с отговорности на отдела и горивата. При сделка, която не се осъществява в България, а получателят е в чужбина, българската страна трябва да плати разходите за търговска дейност на фирмата вносител.Бенгалски огън в коалициятаПрез изминалата седмица изказване на вицепремиера Валери Симеонов накара някои наблюдатели да се запитат какво се случва в управляващата коалиция. Лидерът на НФСБ отдавна е доказал, че обикновено казва това, което мисли. И в този смисъл няма някакъв план или конспирация. Логиката казва, че по-скоро няма проблем в управляващата коалиция. Емоцията може и друго да говори, но аз на няколко пъти съм имал възможност да споделя, че обективно погледнато, причини за притеснения в отношенията между ГЕРБ и Обединени патриоти няма.Бизнесът отчете рязко увеличение на корупцията и на престъпносттаПрез 2017 г. нивата на корупцията и на престъпността в България рязко са се увеличили, регулаторната тежест продължава да е висока, а сивата икономика не е намаляла съществено. Това са стряскащите изводи от традиционната анкета на Българската стопанска камара (БСК), оповестени вчера. В нея са участвали 790 фирми от всички сектори, които дават оценка за бизнес средата у нас.Генерал Тошево категорично против добива на газ Категорично \"Не\" на добива на газ в община Генерал Тошево заявиха жителите на местния референдум в неделя. Както ДУМА вече писа, въпросът беше: \"Против ли сте община Генерал Тошево чрез Общинския съвет или кмета на общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци?\".Протестите срещу мръсния въздух може да се превърнат в протести срещу гетата в София Жители на пет квартала в София ще излязат на протест във вторник вечер срещу бездействието на Столичната община за влошеното качество на въздуха през зимните месеци. Недоволството си обявиха първо активисти от кварталите \"Овча купел\", \"Красна поляна\" и \"Западен парк\". След това към общия протест се присъединиха и жители на \"Оборище\" и \"Младост\". За всеки от кварталите е определено различно място за протеста, но събитията ще се случват паралелно в един и същ час.", "date": "2017.12.19", "title": "Майката на удушената Дамла поръчител?, Стреляли по шефа от НАП заради афера с ДДС"}
{"url": "https://news.bg/regions/bez-tirove-na-predela.html", "text": "Временно движението през проход Предел се ограничава за МПС над 12 т. за снегопочистване, съобщават от пресцентъра на Агенция \"Пътна инфраструктура\".Временно движението по път III-842 Белово - Юндола се ограничава за МПС над 12 т. с ремаркета и полуремаркета, за снегопочистване. Временно движението по път II-84 Велинград - Юндола - Аврамови колиби се ограничава за МПС над 12 т. с ремаркета и полуремаркета, поради снеговалеж.Временно движението по път II-37 Батак - Доспат се ограничава за МПС над 12 т, поради снегопочистване.", "date": "2017.12.19", "title": "Без тирове на Предела"}
{"url": "https://news.bg/world/moldova-otzova-poslanika-si-ot-rusiya.html", "text": "Молдова е пред дипломатическа криза с Русия, предаде АФП. До нея се стигна, след като Кишинеу изтегли посланика си от Русия.Посланик Андрей Негута е бил отзован за консултации за неограничен период.Молдова дори се оплака от тормоз и заплахи от руските власти.Молдовският президент Игор Додон гневно се противопостави на решението на правителството, посочвайки че то ще доведе от обтягане на отношенията с Русия.", "date": "2017.12.19", "title": "Молдова отзова посланика си от Русия"}
{"url": "https://news.bg/world/drakon-dostavi-tovar-na-mks.html", "text": "Товарният кораб \"Дракон\" на американската компания \"Спейс Екс\" се скачи навреме с Международната космическа станция, съобщи АП. Това е второто му скачване със станцията, след като корабът за пръв път достави товари през 2015 г.За пръв път компанията изстреля ракета \"Фалкон 9\" и космически кораб \"Дракон\", които са използвани и преди. Чрез повторното им използване \"Спейс Екс\" се стреми да намали разходите за космическите полети.", "date": "2017.12.19", "title": "\"Дракон\" достави товар на МКС"}
{"url": "https://news.bg/world/40-mln-dushi-v-sasht-sa-bedni.html", "text": "Специалният докладчик на ООН за крайната бедност Филип Oлстън заяви след посещението си в Съединените щати, че всеки осми американец е под прага на бедността.\"Американската мечта бързо се превръща в американска илюзия. Това се дължи на факта, че сега в САЩ хората имат най-малко възможности да вдигнат своя социален статус в сравнение с всяка друга богата държава в света \", каза Oлстън в доклада си.Той подчерта, че нито неговата сила, нито усъвършенстваните технологии на САЩ се използват за подпомагане на 40 милиона души, които живеят в бедност.\"С огромно благоденствие страната се отклонява от основния си ангажимент към правата на човека\", каза Oлстън.Също така, служителят на ООН е убеден, че поради настоящата политика на американския президент Доналд Тръмп, мащабът на бедността в страната ще нараства само.Преди това Световната лаборатория за неравенство проведе глобално проучване на разликата между богатите и бедните. Според доклада на Световния доклад за неравенство неравенството в доходите нараства почти по целия свят, а Русия се е превърнала в един от лидерите в този показател през последните години.", "date": "2017.12.19", "title": "40 млн. души в САЩ са бедни"}
{"url": "https://news.bg/bulgaria/v-sofiya-pusnaha-avtobus-s-usb-hub.html", "text": "Поради честите прекъсвания на тока в кварталите Симеоново, Драгалевци, Кръстова вада и Бояна в автобусна линия 64 освен WiFi вече има и usb-hub за зараждане на мобилни телефони. Благодарим СКГТ.Това пише в профила си във Фейсбук Андрей Велчев.Други потребители посочват, че удобството да се зарежда мобилния телефон има и по автобусна линия 102.", "date": "2017.12.19", "title": "В София пуснаха автобус с usb - hub"}
{"url": "https://news.bg/world/pens-otlozhi-obikolkata-v-chuzhbina.html", "text": " Вицепрезидентът на САЩ Майк Пенс отложи посещенията си в Египет и Израел, предаде АП.Агенцията смята, че Пенс иска да се застрахова при приемането на важната данъчна реформа.Не трябва да се забравя, че високопоставени политици в Египет призоваха за бойкот на визитата на Пенс. Акцията дойде дни, след като американският президент Доналд Тръмп призна Йерусалим за столица на Израел.По програма довечера Пенс щеше да замине за Египет, след което щеше да посети Израел, а после да се срещне и с американски военнослужещи в Германия.Визитата на Пенс се отлага за 14 януари.", "date": "2017.12.19", "title": "Пенс отложи обиколката в чужбина"}
{"url": "https://news.bg/world/protesti-v-arzhentina-sreshtu-pensionnata-reforma.html", "text": "Пред конгреса в Буенос Айрес избухнаха сблъсъци между полиция и демонстранти, предаде АП.Профсъюзите в Аржентина организираха 24-часова обща стачка в знак на протест срещу предложенията за пенсионна реформа.Синдикатите вече обявиха, че тя ще доведе до намаляване на пенсиитеПротестиращите хвърляха бутилки, камъни и коктейли \"Молотов\" по полицаите, които отговориха със сълзотворен газ, гумени куршуми и водни оръдия.Пенсионната реформа е по искане на международните кредитори на Аржентина.", "date": "2017.12.19", "title": "Протести в Аржентина срещу пенсионната реформа"}
{"url": "https://news.bg/world/seks-skandal-raztarsi-amerikanski-sad.html", "text": "Влиятелният съдия от Апелативния съд Алекс Козински подаде оставка, съобщи в. \"Вашингтон пост\".Той се оттегля в разгара на обвиненията от 15 жени за сексуално насилие.В специално изявление до медиите той се извини за своя език и за факта, че той е накарал някои от своите служители да се чувстват некомфортно.Оттеглянето на Алекс Козински бележи най-високопоставеният съдия, който е обект на критики за сексуален тормоз.", "date": "2017.12.19", "title": "Секс скандал разтърси американски съд"}
{"url": "https://news.bg/world/trima-zaginali-vav-vlakova-katastrofa-v-sasht.html", "text": "Най-малко трима са загинали във влаковата катастрофа в САЩ, съобщиха местните власти.Ранените са над 100.Влакът се е движил със скорост 129 км/ч около 0,5 км, преди да навлезе в завой с много по-ниска разрешена скорост. Преди надлеза над магистралата скоростта е трябвало да бъде намалена на 48 км/ч.Скоростта от 129 км/ч точно преди дерайлирането е засечена от уебсайт, използващ данни от приложение на компанията \"Амтрак\" за проследяване на нейните влакове.От \"Амтрак\" са потвърдили, че техен влак е замесен в инцидент, но не са предоставили повече информация.Част от влака е паднал на магистралата около 17:30 часа българско време, като засега се съобщава за множество жертви и ранени. Във влака е имало около 78 пътници и 5-членен екипаж.Снимки от мястото показват, че влакът е паднал от моста на магистралата, минаваща под него. Единият вагон е затиснал друг. Вагоните са затиснали и коли, но в колите няма жертви.Тази катастрофа, при която загинаха най-малко 6 души, показва повече от всякога защо нашият план за инфраструктурата, който скоро ще бъде представен, трябва бързо да бъде одобрен, написа в профила си в \"Туитър\" Доналд Тръмп. Според местни медии обаче дерайлирането е станало на нов участък от железопътната линията, който се използва за първи път.Канада обяви, че е готова да окаже помощ на САЩ в разследването на влаковата катастрофа.", "date": "2017.12.19", "title": "Трима загинали във влакова катастрофа в САЩ"}
{"url": "https://news.bg/world/1489-godini-zatvor-za-trafik-na-bezhantsi.html", "text": "Съд в Северна Гърция осъди 23 души на лишаване от свобода, вариращи от осем до 1 489 години за контрабанда на иракски и сирийски бежанци в страната от турската граница през 2015 г. и 2016 г.Това съобщават гръцките медии.Солунският съд наложи най-продължителната присъда на 54-годишен грък. Той беше признат за виновен за изграждането на контрабанден канал за трафик на повече от 500 бежанци в 43 отделни случая. Според гръцкия закон максималният срок на лишаване от свобода, който може да бъде излежан е 25 години, независимо от продължителността на присъдата.Други 23 души, главно таксиметрови шофьори, бяха оправдани.Заподозрените бяха хванати при полицейска операция от юли 2016 г. Гърция беше главната входна точка в Европейския съюз на повече от един милион бежанци в разгара на бежанската криза през 2015 г.", "date": "2017.12.19", "title": "1489 години затвор за трафик на бежанци"}
{"url": "https://news.bg/world/v-rumaniya-zagovoriha-za-monarhiya.html", "text": "В Румъния заговориха за монархия. Изпълнителният председател на Социалдемократическата партия (ПСД) Никулае Бадалау заяви, че румънският народ може да бъде запитан дали иска да живее в република или монархия. Той заяви, че е републиканец, но проектът за такъв референдум изисква \"политиците заедно с президента да седнат и да го обсъдят\", съобщи Медиафакс.\"Мисля, че хората трябва да бъдат запитани. Това не е лошо нещо, тъй като държави, които са монархии, са развити \", каза Никулае Бадалау. Той не изключи възможността референдумът да се състои през следващата година. \"Разбира се, всичко е възможно. Докато провеждаме референдум за традиционното семейство, можем да зададем на хората и такъв въпрос. \", смята политикът.На свой ред Калин Попеску Таричану, ръководител на Алианса на либералите и демократите (АЛДЕ) и президент на Сената, каза, че конституционната монархия ще коригира сегашната \"хибридна\" конституционна система, в която \"има семената на конфликти, засадени в нея \"чрез прерогативите, които предоставя на президента\", съобщи Hotnews.ro.Този уикенд Румъния се прости с крал Михай.Румъния е била конституционна монархия от 1881 до 1947 г.", "date": "2017.12.19", "title": "В Румъния заговориха за монархия"}
{"url": "https://news.bg/weather/zhalt-kod-za-snyag-v-tri-oblasti.html", "text": "Жълт код за обилни валежи от сняг е издаден за три области - Кърджали, Хасково и Смолян.Днес, с преминаването на плитък циклонален вихър през Егейско море към Проливите и Черно море, валежите ще се активизират и усилят.Това съобщиха от НИМХ към БАН.Ще бъде предимно облачно, на много места ще превалява сняг. Ще се образува снежна покривка, по-значителна в планинските райони. Още преди обяд в югозападните райони валежите ще спрат и облачността ще се разкъса. Ще духа слаб до умерен вятър от север-северозапад и с него ще продължи да прониква студен въздух. Максималните температури ще бъдат между минус 1° и 4°.Атмосферното налягане ще продължи да се повишава и ще бъде значително по-високо от средното за декември.Над планините ще бъде облачно с валежи от сняг, значителни в Рило-Родопската област и в Предблакана. Снежната покривка ще продължи да се увеличава. Ще духа умерен вятър от север-северозапад и ще има снежни виелици, а по планинските проходи ще се образуват и навявания. Максимална температура на височина 1200 метра около минус 5°, на 2000 метра - около минус 10°.Над Черноморието ще бъде облачно с валежи, предимно от сняг. Ще духа до умерен северен вятър. Максимални температури на въздуха: 3-5°. Температурата на морската вода е 11°. Вълнението на морето ще бъде 2-3 бала.", "date": "2017.12.19", "title": "Жълт код за сняг в три области"}
{"url": "https://news.bg/regions/sofiyantsi-izlizat-na-5-protesta-zaradi-mrasniya-vazduh.html", "text": "Жителите на 5 столични квартала излизат днес на протест срещу мръсния въздух в София.Жителите на кварталите \"Красна поляна\", \"Овча купел\", \"Западен парк\", \"Оборище\" и \"Младост\" ще протестират привечер срещу високите нива на фини прахови частици (ФПЧ), съобщи БНТ.Според недоволстващите нивата на ФПЧ през зимата много често са над нормите, а това вреди сериозно на здравето.Според протестиращите от кварталите \"Красна поляна\", \"Овча купел\" и \"Западен парк\" въздухът често се замърсява от ромски квартали в столицата, където се горят дрехи, гуми и всякакви други материали.Хората обясняват, че не могат да проветрят домовете си. \"Въздухът е сив. Мърсотията се вижда. Мирише ужасно\", посочи един от организаторите на протеста.Протестът е предвиден на 5 места в столицата. Организаторите призовават всички притеснени столичани да излязат на протест срещу \"този геноцид, на който сме подложени\".Протестите днес е организират само два дни преди Столичният общински съвет да гласува мерките срещу замърсяването. Вчера пък стана ясно, че в бюджета на СО за екология за 2018 година са предвидени 480 млн. лв.От СО посочват, че чистият въздух в столицата ще бъде сред основните приоритети на общината. Като главна причина за замърсяването СО посочва горенето на отпадъци и некачествени горива.С най-мръсен въздух са столичните квартали \"Павлово\" и \"Хиподруа\". Там жителите настояват да бъдат монтирани постоянни измервателни станции, които да следят за нивата на чистота на въздуха. Според столичани такива измервателни центрове най-належащо трябва да се поставят пред Виетнамските общежития и в кварталите \"Овча купел\" и \"Западен парк\".", "date": "2017.12.19", "title": "Софиянци излизат на 5 протеста заради мръсния въздух"}
{"url": "https://news.bg/regions/vsichki-magistrali-sa-otvoreni-za-leki-avtomobili-na-mesta-ima-zaledeni-patishta.html", "text": "Температурите са в интервала от - 8° до + 5°. Времето над страната е облачно. Слаб вятър духа в областите Варна, Видин, Добрич, Кюстендил, Пазарджик, Пловдив Силистра, Смолян, Търговище и Шумен. Слаб дъжд вали в областите Бургас, Варна, Велико Търново, Сливен, Стара Загора и Шумен. Сняг вали в почти всички области на страната с изключение на областите Враца, Добрич, Кюстендил и Силистра.Пътните настилки в страната са мокри, заснежени, а по усойните и планински райони - частично заледени и обработени. Намалена видимост поради мъгла или снеговалеж до 100 м има в района на Българене (област Плевен), а до 150 м в района на проход \"Шипка\". Това сочат данните на Агенция \"Пътна инфраструктура\" относно състоянието на републиканските пътища към 5.30 часа.Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен (празничен) ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Няма ограничения за движението на леки автомобили по автомагистралите в страната  Проходи:- \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Превала\" - забранен за МПС над 12 т с ремаркета и полуремаркета;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Троянски\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено движението на МПС над 15 т.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 25.12.2017 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г. Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г.Временно са въведени следните ограничения за движение на МПС:Път III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г.Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Временно са въведени следните ограничения за движение на МПС:Път II-37: Временно движението по път II-37 Батак - Доспат е ограничено за МПС над 12 т с ремаркета и полуремаркета, поради снегопочистване.Път II-84: Временно движението по път II-84 Велинград - Юндола - Аврамови колиби е ограничено за МПС над 12 т с ремаркета и полуремаркета, поради снегопочистване.Път III-842: Временно движението по път III-842 Белово - Юндола е ограничено за МПС над 12 т с ремаркета и полуремаркета, поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: за посока София: гр. Баня - с. Марино поле - гр. Карлово и път I-6 Карлово - София; за посока Бургас: гр. Баня - с. Васил Левски и път I-6 Карлово - Бургас. Срок до 22.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път II-37: Временно движението по път II-37 Батак - Доспат е ограничено за МПС над 12 т с ремаркета и полуремаркета, поради снегопочистване.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г.Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.", "date": "2017.12.19", "title": "Всички магистрали са отворени за леки автомобили, на места има заледени пътища"}
{"url": "https://news.bg/crime/sindikati-i-rakovodstvo-na-mvr-syadat-na-masata-za-pregovori.html", "text": "Синдикатите на Министерството на вътрешните работи сядат на една маса с ръководството на министерството, за да обсъдят увеличението на работните заплати на служителите в системата на МВР. В края на преговорите синдикатите и ръководството на ведомството трябва да подпишат Колективен трудов договор.Официалната среща за подписването на Колективния трудов договор започва в 11.15 часа. На нея ще присъства министърът на вътрешните работи Валентин Радев.След сключването на Колективния трудов договор ще се проведе и извънредно заседание на Съвета за социално партньорство. На него ще бъде обсъден проектът на единно споразумение между МВР и синдикалните организации. Целта на преговорите е да се разясни на кои служители в системата на МВР заплатите ще бъдат увеличени от началото на следващата 2018 година. Трябва да се договори и точния процент на увеличението на работните възнаграждения, съобщи Нова.", "date": "2017.12.19", "title": "Синдикати и ръководство на МВР сядат на масата за преговори"}
{"url": "https://news.bg/regions/vsichki-patishta-v-stranata-sa-prohodimi-pri-zimni-usloviya.html", "text": "700 машини и 1 200 души са почиствали пътните настилки в страната в районите със снеговалеж през изминалата нощ. Всички пътища са проходими при зимни условия. Това заяви пред БНТ директорът на Агенция \"Пътна инфраструктура\" инж. Михаил Рашков.През нощта снеговалежът е бил най-силен в Родопите. Поради това е ограничено движението на тежкотоварни автомобили над 12 тона по път II-37 Батак - Доспат, път III-842 Белово - Юндола, по път II-35 Троян - Кърнаре, в прохода \"Петрохан\", както и в \"Превала\" и \"Шипка\". Ограничено е движението и за МПС над 10 тона в проходите \"Вратник\" и \"Твърдишки\". В \"Дюлински\" и \"Пампорово\" е забранено движението на моторни превозни средства над 3.5 тона.Без ограничения е преминаването през \"Айтоски\", \"Котленски\", \"Обзорски\", \"Печинско\", \"Предел\", \"Републиката\", \"Ришки\" и \"Рожен\".Рашков увери, че 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.Агенция \"Пътна инфраструктура\" препоръчва на шофьорите, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\".Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.", "date": "2017.12.19", "title": "Всички пътища в страната са проходими при зимни условия"}
{"url": "https://news.bg/crime/prostrelyaniyat-danachen-ostava-v-tezhko-sastoyanie.html", "text": "Простреляният данъчен остава в тежко състояние. От Военномедицинска академия съобщават, че 43-годишният Иво Стаменов е претърпял втора операция. Направени са и множество преливания на кръв и плазма. Той е претърпял и тежка медикаментозна поддръжка на жизнените функции.Пациентът остава в тежко състояние с опасност за живота.Мъжът има поражения в десния бял дроб и големите кръвоносни съдове в областта. Вчера на данъчния са прелети 16 сака кръв и още толкова плазма, но въпреки това той остана в хеморагичен шок.Припомняме, вчера сутринта към 8 и 40 в столицата данъчен служител беше прострелян в колата си. Инцидентът стана в района на ул. \"Дунав\" около Столична община и НАП. Прострелян е вероятно с пистолет. Мъжът е бил опериран в болницата.Иво Стаменов е бивш полицейски служител, а към момента е началник на отдел Фискален контрол. Той е уцелен с два куршума, които минали през предното стъкло на автомобила. Той е причакан на малка уличка, където колата му се движела с ниска скорост. Стрелбата е станала в момент на движение на автомобила.", "date": "2017.12.19", "title": "Простреляният данъчен остава в тежко състояние"}
{"url": "https://news.bg/crime/kola-gori-na-okolovrastnoto-v-sofiya.html", "text": "Автомобил се е запали на Софийски околовръстен път от \"Казичене\" към магистрала \"Тракия\".В участъка движението е затруднено към момента. Трафикът се осъществява с пропусквателен режим.От Агенция \"Пътна инфраструктура\" призовават шофьорите да се движат с повишено внимание, като следват указанията на \"Пътна полиция\".", "date": "2017.12.19", "title": "Кола гори на околовръстното в София"}
{"url": "https://news.bg/crime/naragaha-mazh-v-stolichniya-kvartal-lyulin.html", "text": "Мъж е бил наръган от неизвестен извършител в столичния квартал \"Люлин\".От пресцентъра на МВР съобщиха за news.bg, че сигналът за инцидента е бил подаден на телефон 112 вчера, 18 декември, минути след 21 часа. Тогава е станал и самият инцидент.Мъжът е бил прободен с нож в областта на гърдите. Пострадалият е на 47-годишна възраст. Той е бил транспортиран до УМБАЛСМ \"Пирогов\", където е установено, че вследствие на нападението мъжът има фрактура на едно ребро. При удара ножът не е проникнал в гръдната кухина на пострадалия. Мъжът е преминал през шокова зала, направено са му всички необходими изследвания. След като медиците са обработили раната на пострадалитя, той е бил преместен в хирургия и към момента няма непосредствена опасност за живота му, обясниха от здравното заведение.Полицаите започнали действия по установяването на извършителя. По случая е задържан 34-годишен мъж. Образувано е и досъдебно производство.Работата по случая продължава. Към момента няма информация за обстоятелствата, довели до нападението.", "date": "2017.12.19", "title": "Наръгаха мъж в столичния квартал \"Люлин\""}
{"url": "https://news.bg/crime/iskat-ot-shefa-na-dai-pazardzhik-da-napusne-dobrovolno.html", "text": "Владимир Добрев - шефът на ДАИ в Пазарджик е получил предложение да напусне доброволно, съобщава БНР. Изпълнителната агенция на \"Автомобилната администрация\" предупреждава Добрев, че ако не напусне, ще бъде уволнен.Началникът на ДАИ-Пазарджик има срок до 15 януари да вземе решение.Припомняме, че Добрев заведе подчинените си в затвора като антикорупционна мярка.\"Аз ви казвам, че ако искам ще се уволня на 15 януари, за това, защото имам предложение, на което трябва да отговоря, че съм съгласен по взаимно съгласие, с обезщетение от Изпълнителната агенция, да бъда освободен от работа от 15 януари. Те ми предлагат да ми дадат шест заплати и да си ходя по взаимно съгласие, но аз още не съм го приел и ако нещо ме ядосат, може и да не го приема. Ако ме уволнят, аз ще ги съдя\", обясни Владимир Добрев.Шефът на ДАИ е категоричен, че превантивното вкарване на подчинените му в затвора е правилно решение. \"Моите действия са правилни. Затова съм обжалвал тази заповед, с която са ме наказали за това, че съм завел моите служители в затвора и бих го направил пак\", отсече Добрев.", "date": "2017.12.19", "title": "Искат от шефа на ДАИ-Пазарджик да напусне доброволно"}
{"url": "https://news.bg/int-politics/rusiya-arestuva-norvezhets-za-shpionazh.html", "text": "Русия е арестувала норвежки гражданин, заподозрян в шпионаж, съобщават руските медии, цитирайки московски съд, който е разрешил задържането на въпросното лице.В информациите се уточнява, че руската служба за сигурност ФСБ е хванала норвежеца, докато е вземал секретни документи за руския военноморски флот от руски гражданин.Русия редовно арестува хора за шпионаж. Наскоро беше задържан руснак, който се твърди, че е предавал секретни информации за руския военноморски флот на ЦРУ. ", "date": "2017.12.19", "title": "Русия арестува норвежец за шпионаж"}
{"url": "https://news.bg/world/sasht-obvinyavat-severna-koreya-za-virusa-uonakray.html", "text": "САЩ публично ще обвинят Северна Корея за безпрецедентна хакерска атака, която засегна обществени услуги, компании и домакинства по света по-рано тази година, пише \"Гардиън\".Режимът е \"пряко отговорен\" за атаката с вируса \"Уонакрай\", който блокира болници, банки и друга инфраструктура през май, каза високопоставен представител на Белия дом.Вирусът засегна повече от 300 000 компютъра в 150 държави.\"\", написа Том Босърт, съветник по вътрешна сигурност на президента Доналд Тръмп, в материал за вестник \"Уолстрийт джърнъл\".Босърт отбеляза, че ще бъдат подведени под отговорност тези, които извършват кибератаки срещу САЩ, но той не спомена конкретни действия на Вашингтон срещу Пхенян.Високопоставен служител на администрацията на Тръмп подчерта, че САЩ с \"много висока степен на увереност\" смятат, че Lazarus Group, хакерската група, която работи от името на севернокорейското правителство, стои зад \"Уонакрай\".Вирусът конкретно блокира достъпа до компютъра или до информацията в него, като хакерите искат откуп за отблокирането.Босърт поясни, че САЩ публично ще обявят, че вирусът е дело на КНДР, описвайки атаката като \"страхлива, скъпоструваща и небрежна\".Ние не обвиняваме с лека ръка, изтъкна той и добави, че позицията на САЩ се базира на доказателства и други правителства и частни компании са съгласни с Вашингтон, посочвайки конкретно Великобритания и \"Майкрософт\".Вярва се също, че Lazarus Group стои зад хакерска атака срещу Sony Pictures през 2014 г. Нападанието принуди Sony да отмени филма The Interview - комедия за двама репортери, които са наети от ЦРУ да убият лидера на КНДР Ким Чен-ун.", "date": "2017.12.19", "title": "САЩ обвиняват Северна Корея за вируса „Уонакрай”"}
{"url": "https://news.bg/int-politics/rusiya-zakleymi-imperalisticheskiya-harakter-na-strategiyata-na-tramp-za-natsionalna-sigurnost.html", "text": "Русия заклейми \"империалистическия характер\" на стратегията на американския президент Доналд Тръмп за националната сигурност, представена от него вчера, съобщава \"Франс прес\".Русия обвинява Вашингтон в придържане към \"еднополюсен свят\".\"Империалистическият характер на този документ е очевиден, както и отказът да се откаже от еднополюсен свят, настоятелен отказ\", подчерта говорителят на Кремъл Дмитрий Песков пред журналисти, добавяйки, че руските власти \"не могат да приемат, че страната се третира като заплаха за сигурността на Съединените щати\".В стратегията на Тръмп се посочва, че \"Русия подкопава демокрацията, като използва медиите\".\"Днес, играчи от ранга на Китай и Русия използват информационните технологии, за да подкопаят законността на демокрацията. Нашите опоненти се прицелват в медиите, политическите процес, финансират социалните мрежи, стремят се да получат лични данни\", се отбелязва в стратегията.\"Ядреното оръжие на Русия е най-голямата заплаха за САЩ\", се подчертава още в документа.Тръмп обяви, че Русия и Китай са съперници, които се стремят да оспорят американските ценности.В стратегията правителството на Тръмп определи Китай и Русия като \"ревизионистични сили\".Все пак Доналд Тръмп разкри, че САЩ ще работят заедно с Русия и Китай, когато това служи на американските интереси, и изтъкна как САЩ са предоставили разузнавателни данни на Русия, благодарение на които е бил предотвратен терористичен акт през уикенда.", "date": "2017.12.19", "title": "Русия заклейми \"импералистическия характер\" на стратегията на Тръмп за национална сигурност"}
{"url": "https://news.bg/world/podkrepyanite-ot-iran-yemenski-buntovnitsi-izstrelyaha-raketa-kam-riyad.html", "text": "Подкрепяните от Иран йеменски бунтовници хуси обявиха, че са изстреляли балистична ракета към саудитската столица Рияд, съобщи техен говорител в \"Туитър\".Уточнява се, че мишената на ракетата е бил кралският дворец \"Ал Ямама\". Саудитски лидери са провеждали среща в двореца по същото време, твърди телевизията на хусите, като техен говорител уточни, че изстреляната ракета е Volcano H-2.Няма съобщения за каквито и да било щети.  Ръководената от Саудитска Арабия коалиция, сражаваща се в Йемен, от своя страна обяви, че е прихванала ракетата южно от Рияд. Очевидци в Рияд посочват пред \"Ройтерс\", че са чули взрив и са видели облак дим.САЩ през миналата седмица представиха за първи път парчета от ирански оръжия, доставени на хусите, като определиха това като убедителни доказателства, че Техеран нарушава резолюциите на ООН.Оръжията включваха овъглени остатъци от, според твърденията на Пентагона, произведена в Иран балистична ракета с малък обсег, изстреляна от Йемен на 4 ноември към международното летище в Рияд, което се намира в покрайнините на саудитската столица, както и дрон и противотанково оръжие, открито в Йемен от саудитските военни.Иран отрече да е снабдявал хусите с такива оръжия и определи показаните оръжия като \"фалшификация\".САЩ признаха, че не биха могли да кажат точно кога оръжията са били предадени на хусите, и в някои случаи не биха могли да кажат кога са били използвани.Ала американският посланик в ООН Ники Хейли изрази увереност, че зад прехвърлянето на оръжията стои Техеран.", "date": "2017.12.19", "title": "Подкрепяните от Иран йеменски бунтовници изстреляха ракета към Рияд"}
{"url": "https://news.bg/world/povecheto-amerikantsi-protiv-danachnata-reforma-na-tramp.html", "text": "Повечето американци против подготвяната от Републиканската партия и президента на САЩ Доналд Тръмп данъчна реформа. Американците смятат, че тя повече ще облагодетелства богатите в сравнение със средната класа.Това показва ново проучване на SSRS за СиЕнЕн.Днес се очаква републиканците в Камарата на представителите да внесат окончателния вариант на законопроекта за реформиране на данъчната система.Но съпротивата срещу законопроекта е нараснала с 10% от началото на ноември. 55% от анкетираните са против реформата, а 33% подкрепят предложенията на републиканците за реформа на данъчния кодекс на САЩ.66% от респондентите вярват, че законопроектът повече ще облагодетелства богатите в сравнение със средната класа, докато 27% са на мнение, че повече ще бъде в полза на средната класа. 37% заявяват, че ако законопроектът се превърне в закон, семействата им ще бъдат в по-лоша ситуация - 5% увеличение спрямо началото на ноември. Само 21% вярват, че ще бъдат по-добре.Одобрението за американския лидер Доналд Тръмп е на ниво 35%, което е дъно в съвременната история на САЩ.Почти ¾, 73%, от анкетираните заявяват, че президентът трябва да публикува данъчната си декларация. Проучването е проведено в периода 14-17 декември и в него са участвали 1 001 души.", "date": "2017.12.19", "title": "Повечето американци против данъчната реформа на Тръмп"}
{"url": "https://news.bg/int-politics/rusiya-i-sasht-se-obvinyavat-za-narushavane-na-yadreniya-dogovor-mezhdu-reygan-i-gorbachov.html", "text": "Русия и САЩ се обвиняват за нарушаване на ядрения договор между Рейгън и Горбачов. Договорът, подписан преди 30 години е основата за сегашния режим за контрол на въоръженията и неразпространение на ядрените оръжия.На редовно заседание на Комисията за контрол на изпълнението на Договора за премахване на ракети на къси и средни разстояния, Руската делегация и САЩ обещават да продължат да работят с цел \"запазване и укрепване\" на договора. В същото време обаче руският президент Путин коментира, че САЩ вече са напуснали договора.По време на \"Студената война\", Договорът е подписан от генералния секретар на Централния комитет на КПСС Михаил Горбачов и американският президент Роналд Рейгън на 8 декември 1987 г. във Вашингтон.Това събитие е предшествано от дълги години на взаимни страхове, свързани с възможностите на Москва и Вашингтон и техните ядрени оръжия както на НАТО в Европа и тези на СССР.Една взаимна атака би могла да се извърши с удари на балистични и крилати ракети с малък и среден обсег, чието полетно време е по-малко от 10 минути.Не е имало общо определение за това, какви точно са ракетите с малък и среден обсег, но в двете страни се усеща необходимостта от унищожаване на такива оръжия, за да се намали международното напрежение. САЩ и СССР се споразумяват да създадат обща класификация на ракетите по отношение на обхвата на действие и да унищожат значителна част от своя ядрен арсенал.Класификация на ракетите според Договора: от 1000 до 5500 км - ракета със среден обсег и от 500 до 1000 км - ракета с малък обсег на действие.Въпреки факта, че в Договора не съществуват дефиниции за \"междуконтинентална балистична ракета\", се предполага, че това е ракета с максимален диапазон от най-малко 5500 км.Ракети със среден радиус, унищожени от СССР и САЩ: RSD-10 \"Пионер\" - ракетни системи с балистични ракети; F-12 - балистични ракети; F-14 - балистични ракети; RK-55 \"Релеф\" - ракетни системи с балистични ракети; Pershing II - балистични ракети на мобилни платформи; BGM-109G Tomahawk - ракетни системи с балистични ракети.Ракети с малък обсег на действие, унищожени от СССР и САЩ: OTP-22 \"Temp-C\" - ракетни системи с балистични ракети; OTP-23 Oka - ракетни системи с балистични ракети; Pershing IA - балистични ракети на мобилни платформи.По този начин и според Договора, до средата на 1991 г., Москва унищожава 1846 ракети, а Вашингтон около хиляда.Тридесет години след сключването на Договора, двете страни, подписали споразумението, се обвиняват взаимно, че го нарушават. В Русия смятат, че американската система за противоракетна отбрана Aegis Ashore могат да бъдат заменени, ако е необходимо, с крилати ракети със среден обсег, което ще бъде пряко нарушение на договора.Държавният департамент на САЩ от своя страна отрича възможността за изстрелване на крилати ракети с Aegis Ashore. От декември 2017 г. комплекс Aegis Ashore е в Румъния. Плановете на САЩ да създадат подобна база в полското селище Редзиково следващата година остават в сила. Освен това на фона на ракетно-ядрените изпитания в КНДР се разгръщат Aegis Ashore и в Япония.Русия от своя страна се притеснява от безпилотни летателни апарати на САЩ (дронове), чийто експлоатационен диапазон е 1 100 км. Тези безпилотни летателни апарати са близки със своите възможности и характеристики до дефиницията за крилата ракета.В САЩ аргументите за възможно нарушение от страна на Русия на Договора са и твърдения в американската преса за развитието в Руската федерация на оперативно-тактическият комплекс \"Искандер-М\" наземни крилати ракети, за които се твърди, че достигат до 3 хил. км.\"Искам да подчертая, че новите ракети Искандер, не нарушават Договора в сила от 1988 г., тъй като разстоянието на полета им не надвишава 500 км.\", обяснява Виктор Бондарев от Руската Федерация.", "date": "2017.12.19", "title": "Русия и САЩ се обвиняват за нарушаване на ядрения договор между Рейгън и Горбачов"}
{"url": "https://news.bg/world/zadarzhaha-chetirima-za-terorizam-vav-velikobritaniya.html", "text": "Британската полиция арестува четирима души, заподозрени за организирането на терористични атаки, съобщават местни медии.Арестите са направени тази сутрин от Североизточното звено за борба с тероризма. Мъжете са арестувани в жилищата им в Шефилд и Честърфийлд, Северна Англия.Полицията поясни, че задържаните са разпитани и четирите жилища са претърсени.Не се съобщава самоличността им. Те са на възраст между 22 и 41 г.Не са им повдигнати обвинения.", "date": "2017.12.19", "title": "Задържаха четирима за тероризъм във Великобритания"}
{"url": "https://news.bg/crime/kola-blasna-bashta-i-dete-na-peshehodna-pateka-v-kazanlak.html", "text": "Лек автомобил \"Мерцедес\" блъсна баща и дете на пешеходна пътека в Казанлък. В понеделник малко преди 18:00 часа на бул. \"Княз Ал. Батенберг\" 45-годишен шофьор от Казанлък блъснал преминаващите по пешеходна пътека баща и син.Пострадалият е 46-годишен мъж от град Павел, а 12-годишният му син е без наранявания. След инцидента и двамата пешеходци били откарани във ФСМП - Казанлък.Бащата е със счупена ръка и фрактура на носа. Той е настанен за лечение в МБАЛ - Казанлък и е без опасност за живота.Детето няма травми или наранявания.", "date": "2017.12.19", "title": "Кола блъсна баща и дете на пешеходна пътека в Казанлък"}
{"url": "https://news.bg/regions/obshtina-blagoevgrad-e-pred-falit-zaradi-kriza-s-bokluka.html", "text": "Регионалната инспекция по околната среда и водите в Благоевград е наредила да бъдат затворени депата за отпадъци на общините Благоевград, Симитли, Рила, Кочериново и Бобошево.Новото депо обаче, което трябва да обслужва петте общини, ще бъде готово най-рано през лятото на 2018 година, съобщи БНР.С оглед на изискванията на ЕК за депонирането на отпадъците затварянето на старите депа е окачван ход. Междувременно новото регионално депо, което трябваше да се изгради на територията на досегашното сметище край благоевградското село Бучино, не е готово. Това се дължи на обжалванията на процедурите в съда и забавянето на програмата, финансираща изграждането на новите регионални системи за третиране на отпадъците.Поради това общините в Благоевградско, които са засегнати от този проблем, са подписали договор за извозването на отпадъците в  от началото на следващата година. Капацитетът на депото в Разлог обаче е 3 600 тона, което на практика прави договора трудно изпълним. По думите на някои кметове този договор е фиктивен - само община Симитли събира месечно над 120 тона отпадъци.Нерешен остава и проблемът за финансовия разход по транспортиране на отпадъците и таксите, които общините трябва да заплащат. Според кмета на Благоевград Атанас Камбитов този разход трябва да се поеме от държавата, защото в противен случаи общините ще фалират.", "date": "2017.12.19", "title": "Община Благоевград е пред фалит заради криза с боклука"}
{"url": "https://news.bg/education/kolednata-vakantsiya-na-detsata-e-do-2-yanuari-podseshta-mon.html", "text": "11 дни е Коледната ваканция за учениците, съобщиха от Министерството на образованието и науката.Учениците от I до XII клас излизат във ваканция за Коледните и Новогодишните празници от 23 декември 2017 г. до 2 януари 2018 г. включително.Децата ще се върнат в класните стаи на 3 януари 2018 г. (сряда). Те ще учат по програмата за съответния ден и в посочената от училището смяна.Следващата ваканция ще бъде четири дни между края на първия и началото на втория учебен срок - от 3 до 6 февруари 2018 г. включително. Вторият срок започва на 7 февруари 2018 г. (сряда).", "date": "2017.12.19", "title": "Коледната ваканция на децата е до 2 януари, подсеща МОН "}
{"url": "https://news.bg/crime/prokuraturata-podhvana-novata-tsena-na-vodata-v-burgas-yambol-i-vratsa.html", "text": "Върховната административна прокуратура извършва проверка на решенията на КЕВР, с които се одобрява бизнес плана на ВиК операторите в Бургас, Ямбол и Враца.Решенията на КЕВР са от 30.11.2017 г. и касаят плановете за развитие на дейността на опериторите за периода 2017 - 2021 г. Именно на база тези решения, преди няколко дни Регулаторният орган взе решение за поскъпване на цената на вотата. Срещу решението , а  по време на закритото заседание на комисията.Върховната административна прокуратура се самосезирала и проверява и законосъобразността на решение № Ц-34 на КЕВР от 15.12.2017г. На 19.12.2017г. е проведена работна среща между екипите на Ася Петрова, заместник на главния прокурор при ВАП и Мая Манолова, омбудсман на Република България за обсъждане на основания за оспорване на горецитираните решения и сезиране на прокуратурата за незаконосъобразно повишаване цената на водата.Проверката на ВАП продължава.", "date": "2017.12.19", "title": "Прокуратурата подхвана новата цена на водата в Бургас, Ямбол и Враца"}
{"url": "https://news.bg/world/germaniya-feysbuk-zloupotrebyava-s-dominirashtoto-si-polozhenie.html", "text": "Федералната антимонополна служба на Германия предупреди \"Фейсбук\", че злоупотребява с доминацията си на пазара чрез прехвърлянето на информация на потребителите на трета страна, информират ДПА и други медии.От службата поясняват, че \"Фейсбук\" \"действа по злоупотребяващ начин като прави използването на социалната мрежа зависимо от способността да се събира всякаква информация за потребителите от трети източници и свързването им с профилите във \"Фейсбук\".В предварителното решение се казва, че социалната мрежа го прави без да получи изрично съгласие.Споделянето на информация с WhatsApp и Instagram - и двете са притежавани от \"Фейсбук\", както и с приложенията на други компании, е \"проблематично\", се казва в съобщение на службата.Според Федералната антимонополна служба със събирането на данни се нарушават правилата на ЕС за защита на личните данни.На потребителите трябва да се предоставят повече варианти за контрол върху събираната от \"Фейсбук\" информация, пояснява службата.Окончателно решение се очаква през лятото на 2018 г.\"Фейсбук\" се разследва в Европа заради практиките с данните и в Европейския съд във връзка с възможността да прехвърля лична информация от ЕС в САЩ.", "date": "2017.12.19", "title": "Германия: „Фейсбук” злоупотребява с доминиращото си положение"}
{"url": "https://news.bg/int-politics/v-germaniya-iskali-ot-semeystvata-na-zaginalite-v-berlin-da-plashtat-za-autopsiite.html", "text": "Германия призна, че не е била готова да се справи с последствията от миналогодишната терористична атака на Коледния базар в Берлин, при която загинаха 12 души.На първата годишнина от нападението, правосъдният министър на Германия се извини за грешки при реакцията на властите.Семейства на загинали заявиха, че не им е била предоставена навременна информация и че са им били изпратени сметки за покриване на разходите за аутопсиите.Канцлерът Ангела Меркел се срещна с роднините на жертвите за първи път, чак след като беше обвинена в \"бездействие\".В отворено писмо преди да бъде обявена срещата на четири очи, няколко членове на семейства заявиха, че канцлерът не се е срещнала с тях.\"Почти година след атаката, ние отбелязваме, че вие не сте споделяли съболезнованията си с нас нито лично, нито писмено\", се подчертава в писмото.Меркел посети мястото на атаката няколко пъти, включително веднъж след като Коледният базар в центъра на Берлин беше отворен отново по-рано този месец.Германският президент Франк-Валтер Щайнмайер изтъкна по-рано днес, че реакцията на властите след атаката е била \"студена и откъсната\". В реч, отбелязваща годишнината от атаката на 19 декември, Щайнмайер адресира критиките на членове на семействата на жертвите и ранените. \"Мнозина от загиналита и ранените... се почувстваха изоставени от държавата след атаката\", изтъкна германският държавен глава.   Доклад, поръчан от правителството и публикуван през миналата седмица, разкрива редица провали при реакцията на атаката, включително закъснения в потвърждаването на самоличността на жертвите пред техните близки.В статия за в. \"Тагесшпигел\" правосъдният министър Хайко Маас изтъква, че страната не е била \"достатъчно подготвена\" за последствията от подобна атака.Анис Амри, търсещ убежище в Германия тунизиец, който заби ТИР в пълния с хора базар, беше застрелян от полицаи в Италия четири дни след нападението.Друг доклад през октомври разкри \"груби грешки\" на германската полиция и службите за сигурност.", "date": "2017.12.19", "title": "В Германия искали от семействата на загиналите в Берлин да плащат за аутопсиите"}
{"url": "https://news.bg/world/senatat-na-rumaniya-prokara-sporen-sadeben-zakonoproekt.html", "text": "Румънските сенатори гласуваха промени в съдебната власт, които според критици ще подкопаят борбата с корупцията чрез отслабване на надзорните функции на държавния глава, съобщава Ройтерс.С промените страната, една от най-корумпираните в ЕС, се доближава до държави като Унгария и Полша, които пренебрегват безпокойството на ЕС относно независимостта на съдебната система и прилагането на върховенството на закона.Сенаторите от управляващата Социалдемократическа партия одобриха законопроекта с 80 срещу нула гласа, тъй като всички опозиционни групи бойкотираха вота.Сега проектозаконът отива на бюрото на президента, който от своя страна изрази скептицизъм. Той може да се подпише под промените или да ги върне за допълнителни обсъждания. Опозицията обаче вече обяви, че планира да оспори промените в Конституционния съд, което може да отложи приемането им до началото на 2018 г.Спорните елементи в законопроекта включват отслабване правото на президента да проучва кандидатите за прокурор, както и поправка в определението за дейността на прокурорите, в която се изключва думата \"независим\".\"Президентът може да откаже да назначи прокурори само веднъж\", пише в проектозакона.\"\", предвижда проектозаконът.Критици алармират, че това граничи с политически контрол.В законопроекта също пише, че финансовото министерство е задължено да компенсира загубите, възникнали при съдебна грешка от съдия, който е издал присъда. Според експерти това може да изопачи съдебните присъди.Законопроектът е част от мащабна съдебна реформа, която доведе до улични протести в цялата страна през последните седмици.Румънската прокуратура разследва хиляди държавни служители в безпрецедентна кампания срещу корупцията през последните години. Председателите на двете камари на парламента и лидерите на партиите в управляващата коалиция са разследвани по различни случаи.", "date": "2017.12.19", "title": "Сенатът на Румъния прокара спорен съдебен законопроект"}
{"url": "https://news.bg/politics/mishel-barnie-podgotvya-deputatite-ni-za-intenzivnite-pregovori-po-brekzit.html", "text": "Народните представители от Комисията по външна политика и от Комисията по европейски въпроси и контрол на европейските фондове се срещнаха с главния преговарящ за излизане на Великобритания от ЕС Мишел Барние.Преговорите, свързани с излизането на Великобритания от ЕС, ще бъдат по-интензивни по време на Българското председателство на Съвета на ЕС. Това бе общото мнение на участниците в срещата.Главният преговарящ за излизане на Великобритания от ЕС Мишел Барние информира народните представители за хода на преговорите и подчерта, че са постигнати договорености по основните условия на процеса.\"Можем да започнем поетапно втората и третата част от този процес, като се очаква Съветът на министрите на ЕС в края на януари 2018 г. да даде своето съгласие по директивите на преходния период\", уточни той.\"Целта ни е до октомври 2018 г. да поставим на масата на преговорите решенията, свързани с излизането на Великобритания от ЕС, като се предвижда да бъде подготвена и политическа декларация за бъдещите отношения\", посочи Мишел Барние.\"Споразумението за излизане на Великобритания от ЕС ще трябва да бъде одобрено от всички страни-членки и ратифицирано от техните национални парламенти\", добави той. Председателят на Комисията по външна политика Джема Грозданова изрази надежда през следващата година, когато България е председател на Съвета на ЕС, да има сериозен напредък по преговорите за оттегляне на Великобритания.\"Оценяваме постигнатото до момента като добро начало и се надяваме във втората половина на 2018 г. вече да имаме разговори с Великобритания по нашите двустранни отношения, а не само по трите елемента, за които говорим във връзка с Брекзит\", посочи тя.\"Великобритания излиза по чл. 50 от Договора за функциониране на ЕС през март 2019 г., но иска преходен период от две години, в който ще продължи да изпълнява, поетите си ангажименти към ЕС\", подчерта Джема Грозданова. Според нея на преден план стои въпросът дали всички условия, които бъдат договорени, ще удовлетворяват отделните държави и дали националните парламенти ще ратифицират договора.Председателят на Комисията по европейски въпроси и контрол на европейските фондове Кристиан Вигенин посочи, че Народното събрание разчита, както и досега, главният преговарящ на ЕС да продължи активния обмен на информация с националните парламенти. \"Като се има предвид, че въпросите на Брекзит са от особена важност за гражданите на ЕС, а националните парламенти са техни представители, ние наистина ще посветим това време на активни дискусии в рамките на парламентарното измерение на председателството\", подчерта той.\"Знаем, че интензивността на преговорите за излизане на Великобритания ще нарасне и ще навлезе в по-големи детайли в следващите шест месеца, затова разчитаме на засилен диалог с вас\", обърна се Кристиан Вигенин към Мишел Барние.\"За нас е важно какви ще бъдат вашите следващи стъпки и какво ние като парламентаристи бихме могли да направим, за да подпомогнем този процес\", добави председателят на Комисията по европейски въпроси и контрол на европейските фондове.\"По време на Българското председателство на Съвета на ЕС трябва да направим четири важни стъпки по Брекзит и затова разчитаме силно на вас да поддържате общата европейска линия в преговорите\", коментира Мишел Барние пред министъра на външните работи Екатерина Захариева.Стъпките са подготовка на директиви за преговорите по преходния период, изготвяне на проект на договора за оттегляне на Обединеното кралство от ЕС, даване на мандат на Комисията да преговаря с Лондон за преходния период и изработване на обща позиция по бъдещите отношения на ЕС с Великобритания.\"Можете да разчитате на нас. Тук сме, за да помогнем\", отвърна министър Захариева и допълни колко важен е този въпрос за България, над 100 000 от чиито граждани живеят и работят в Обединеното кралство.", "date": "2017.12.19", "title": "Мишел Барние \"подготвя\" депутатите ни за интензивните преговори по Брекзит"}
{"url": "https://news.bg/politics/200-000-dni-otpuska-imat-da-vzimat-sluzhitelite-na-zatvorite.html", "text": "Почти 200 000 дни отпуска имат да взимат служителите на затворите. Това показва справка с неизползвания отпуск от надзирателите в затворите, представена от Синдиката на служителите в затворите в България (ССЗБ).Повод за писмото им са множеството неуредици в условията на труд, които бяха коментирани и при срещата на ръководството на синдиката с главния прокурор Сотир Цацаров, както и  Цецка Цачева относно недостига на надзиратели.Към месец декември 2017 г. неизползвания от служителите на Главна дирекция \"Изпълнение на наказанията (ГД \"ИН\") отпуск, натрупан през годините е 192 550 дни.Това показват данните на Главна дирекция \"Изпълнение на наказанията\" предоставени на Синдикат на служителите в затворите в България (ССЗБ) по реда на Закона за достъп до обществена информация (ЗДОИ).Според данните, извънредния труд за времето 2015-2017 г., положен от надзирателите е:2015 год. - 351 977 часа2016 год. - 703 955 часа2017 год. - 415 847 часаЗа този период са сключени 1948 бр. спогодби. Компенсациите по тях са 1 923 825, 82 лева., от които за възнаграждение 1 249 237,54 лв. и осигурителни вноски за работодател 674 588,28 лв.Споразуменията са за положен, но неплатен своевременно извънреден труд. Липсва официална информация относно питането на Синдиката на служителите в затворите в България (ССЗБ) за общия брой на депозираните изпълнителни листа срещу ГДИН и колко точно са изплатените суми за извънреден труд - главници, лихви, осигурителни вноски, адвокатски хонорари, съдебни експертизи и разноски от 2010 г. до сега. Самите надзиратели смятат, че от дирекцията целят укриване на информацията от данъкоплатеца.Малко по-рано през деня синдикатите в МВР и вътрешният министър Валентин Радев подписаха  (КТД). Предстои да бъде обсъдено как ще бъдат разпределени допълнителните 55 милиона лева, отпуснати за увеличение на заплати през новата година.Въпреки подписания договор, на 22 декември, когато е професионалният празник на граничарите, полицаи от страната ще протестират около граничните контролно-пропускателни пунктове, съобщиха от Синдикалната федерация на служителите от МВР.Причината е, че исканията, представени от синдикалните организации в  и за това организациите са в състояние на протест.Следвайки обявената през месец юни 2017 г. програма, СФСМВР продължава протестните си действия на , пишат от федерацията.В 11.00 часа началото на протеста ще бъде поставено от членовете на СФСМВР на ГКПП \"Станке Лисичково\", ГКПП \"Стрезимировци\" и пред РДГП \"Елхово\".В 11.30 часа ще започнат протестите на ГКПП \"Кулата\" и ГКПП \"Илинден\".В 12.00 часа ще е началото на протестите на ГКПП \"Дуранкулак\" и в град Сливен пред РУ - Сливен.Протестният маратон на 22 декември 2017 г. ще бъде закрит в 18.30 часа в град Варна на площада между \"Транспортна болница\" и Митница - Варна, поясняват от полицейския синдикат.Синдикалната федерация на служителите от МВР (СФСМВР) е основана през февруари 2009 година, след спонтанните полицейски протести в края на 2008 година. В нея членуват над 8 000 служители на МВР - както полицаи, пожарникари и спасители, така и държавни служители и лица, работещи по трудово правоотношение, заети във всички направления на дейност на МВР.Относно предстоящите протести вътрешният министър Валентин Радев заяви: \"след като има протест, значи има проблем\".Към момента няма решение как ще продължат протестите на полицаите след Нова година, когато България поема председателството на ЕС.", "date": "2017.12.19", "title": "200 000 дни отпуска имат да взимат служителите на затворите"}
{"url": "https://news.bg/health/reshiha-da-otpusnat-pari-ot-zdravnata-kasa-za-bolnitsata-v-lovech.html", "text": "Министерство на здравеопазването реши болницата в Ловеч да получи в сряда парите си от Здравната каса, съобщава БНР, цитирайки пресслужбата на Министерството на здравеопазването.Уверяват, че работещите в лечебното заведение ще получат заплатите си, но не се посочва дали става дума за всички дължими възнаграждения от септември до този момент.Лекари от ловешката болница предупредиха, че ако до четвъртък не получат дължимите си заплати за три месеца и не бъдат доставени липсващите лекарства и консумативи, в петък медиците ще обявят колективна оставка.", "date": "2017.12.19", "title": "Решиха да отпуснат пари от Здравната каса за болницата в Ловеч "}
{"url": "https://news.bg/int-politics/balkanite-pak-zapochvat-da-goryat-predupredi-slovakiya.html", "text": "Премиерът на Словакия Роберт Фицо обяви, че е важно да се предложи европейска перспектива \"на някои страни на Балканите\".Фицо говори след срещата си с генералния секретар на ООН Антониу Гутериш, съобщават словашки медии.Премиерът е оценил, че Балканите \"отново започват да горят\", като в тази връзка изтъкнал, че смята, че е необходима европейска перспектива, защото в противен случай \"изнервеността в региона ще започне да нараства\".Фицо също така заявил, че той и Гутериш са обсъдили словашкия проект, целящ ограничаване на притока на мигранти, създаден в сътрудничество \"с някои други страни\".\"Трябва да продължим проектите извън ЕС и да прехвърлим въпроса за миграцията към тези трети страни. Словакия е готова да подкрепи отговорните проекти в рамките на ООН\", посочи Фицо.Той също така заяви, че е \"много важно, че ООН е силна, защото Европейският съюз не е достатъчно силен, за да се ангажира повече по някои въпроси\".\"ЕС всъщност не присъства в Украйна. Ние нямаме също така и никакво влияние върху положението в Сирия\", изтъкна Фицо, подчертавайки важността на силните международни организации в конфликти от този вид.", "date": "2017.12.19", "title": "Балканите пак започват да горят, предупреди Словакия"}
{"url": "https://news.bg/society/v-6-stolichni-kvartala-protestiraha-zaradi-mrasniya-vazduh.html", "text": "Десетки жители на столичните квартали \"Красна поляна\", \"Овча купел\", \"Западен парк\", \"Оборище\", \"Младост\" и \"Дружба\" излязоха на протест срещу силното замърсяване на въздуха в София, предаде bTV. На гражданите често се налага да живеят при нива на фините прахови частици, които превишават в пъти нормите и затова те настояват институциите да предприемат мерки.\"Ако не бъдат взети мерки, това няма да бъде последният протест. Това е болезнена тема за цяла София\", коментира един от гражданите в \"Овча купел\", където за кратко затвориха бул. \"Монтевидео\".В \"Красна поляна\" се стигна до блокиране на бул. \"Никола Мушанов.Жителите на квартала настояват за засилен денонощен контрол срещу изгарянето на отпадъци и поставянето на постоянни измервателни станции.При норма от 50 микрограма и препоръка да не се излиза навън при над 300, хората в квартала живеят при 450-500 микрограма, а има случаи и с по 1500, обясняват протестиращите.Освен изгарянето на отпадъци сред причините за мръсния въздух е и автомобилният трафик в столицата. Старите дизелови автомобили замърсяват с до 10 пъти повече отколкото другите коли, отчитат експертите.\"Когато колата е в недобра техническа изправност, нейните емисии са високи. Затова, както знаете общината закупи газ анализатори, които, надявам се в началото на следващата година, ще се ползват от КАТ и с тях да се измерват емисиите на колите при регистрация.\" - коментира ръководителят на \"Зелена София\" Елица Панайотова.", "date": "2017.12.19", "title": "В 6 столични квартала протестираха заради мръсния въздух"}
{"url": "https://news.bg/sport/obyaviha-grigor-dimitrov-za-sportist-na-godinata-u-nas.html", "text": "Григор Димитров е най-добрият спортист на България за 2017 година,  Тенисистът ни очаквано \"обра\" вота на 141 журналисти, имащи право да определят носителя на най-престижния приз в родния ни спорт.Припомняме, Димитров спечели финалния турнир на ATP, противопоставящ осемте най-добри през годината. През този сезон Григор завоюва още три титли - в Бризбейн, в София и в Синсинати. Освен това достигна и до полуфинал на Australian Open. Димитров завърши и под №3 в световната ранглиста, което е най-високият рейтинг за български тенисист.Роденият в Хасково спортист добавя второ отличие от най-престижната класация за спорт у нас във витрината си, след като бе \"Спортист на годината\" и за 2014 година. Преди броени дни, той беше обявен и за носител на \"Спортен Икар\", а стана и най-добър спортист на Балканите.За съжаление на публиката, Григор не дойде да вземе лично наградата си, като статуетката бе предадена на неговата майка - Мария. Димитров пък се отчете със специално видеопослание от кортовете в Маями.На втора позиция в класацията остана сноубордистът ни Радослав Янков, а почетното трето място е за грацията ни от художествената гимнастика Невяна Владинова.Като цяло, вечерта може да бъде определена като триумф на художествената ни гимнастика.Освен Неви приз грабна и ансамбълът ни, който беше обявен за отбор на годината, а за треньор на годината беше избрана тяхната наставничка Весела Димитрова.За втора поредна година, \"Спортист на България с увреждания\" стана гюлетласкачът Ружди Ружди. Специалната награда на \"Еврофутбол\" в категорията \"Млад талант\" - пък получи таекуондистът Владимир Далаклиев.", "date": "2017.12.19", "title": " Обявиха Григор Димитров за спортист на годината у нас"}
{"url": "https://news.bg/education/tsveta-karayancheva-vrachi-priza-student-na-godinata-za-2017.html", "text": "Председателят на Народното събрание Цвета Караянчева връчи наградата \"Студент на годината за 2017\" на студентката по право от СУ \"Св. Климент Охридски\", Анна-Мария Любчова-Атанасова, съобщиха от пресцентъра на парламента. През тази момичето участва в отбора на Софийския университет на най-голямото международно състезание по право на Европейския съюз.Носителите на наградите \"Студент на годината\" на Националното представителство на студентските съвети, бяха обявени на тържествена церемония.\"Тази вечер е празник на младостта, на таланта, на креативността, на изкуството и иновациите\", отбеляза Цвета Караянчева в приветствието си към участниците и гостите на церемонията.Тя поздрави всички наградени и номинирани студенти.\"Вие сте днешните будители - хората, заредени с енергия, знание, талант и умения. Благодарения на такива способни млади хора като вас България ще продължи уверено напред и ще пребъде.\" - добави председателката на парламента.Тя пожела на студентите да прославят страната ни със своите успехи и да предават своите знания и на идните поколения.Целта на националния приз \"Студент на годината\" е да отличи най-активните студенти във всички области на науката, изкуството и спорта. Той се присъжда за единадесети път. Награди получиха младежи, които учат в специалностите педагогически науки, хуманитарни науки, социални науки, стопански науки, правни науки, природни науки, информатика и математика, технически науки, аграрни науки и ветеринарна медицина, здравеопазване, спорт, изкуства, сигурност и отбрана. Учредена е отделна категория за чуждестранен студент в България и докторант.", "date": "2017.12.19", "title": "Цвета Караянчева връчи приза „Студент на годината за 2017”"}
{"url": "https://news.bg/bulgaria/15-kilometrova-opashka-ot-tirove-na-kalotina.html", "text": "Около 15 километра опашка от тирове се образува при пункта \"Калотина\" на сръбско-българската граница, съобщи Нова телевизия. Вече два дни шофьори на камиони не успяват да влязат в България.От МВР обявиха, че няма проблем с обработката на документи на граничния пункт. От митниците обясниха забавянето с интензивния трафик.За последните 36 часа през \"Калотина\" са преминали 1000 тира.Преди обяд от МВР разпространиха официално съобщение, че се внедрява нова система на граничните пунктове. Техническата работа обаче е приключила до 11.00 часа.", "date": "2017.12.19", "title": "15-километрова опашка от тирове на Калотина"}
