{"url": "https://news.bg/world/sasht-gotvyat-novi-sanktsii-sreshtu-rusiya.html", "text": " САЩ готвят нови санкции срещу Русия. Те ще бъдат обявени скоро, съобщи АП.Агенцията се позовава на финансовия министър Стивън Мнучин.Този американски законодателен акт беше приет с преобладаващо мнозинство от гласовете в Сената и в Камарата на представителите на Конгреса на САЩ в края на юли миналата година. Тръмп го подписа на 2 август миналата година, след като изрази силни възражения.Законът предвижда засилване на едностранните ограничения на САЩ по отношение на Русия, Иран и Северна Корея.", "date": "2018.01.11", "title": "САЩ готвят нови санкции срещу Русия"}
{"url": "https://news.bg/finance/bnb-dade-predvaritelno-odobrenie-za-prodazhbata-na-67-6-ot-obshtinska-banka.html", "text": "Предварително одобрение за продажбата на 67,6% от акциите на \"Общинска банка\" АД на \"Новито Опортюнитиис Фонд АГмвК\" (Novito Opportunities Fund AGmvK) е издадено от Управителния съвет на Българската народна банка. Решението е взето на заседание, проведено вчера, съобщи money.bg.Фондът е придобил 3 880 388 броя безналични акции. Те представляват 67.646407% от вписания акционерен капитал.Капиталът на \"Общинска банка\" АД е 57 362 810 лева. Разрешение е дадено и от Столична община, досегашен притежател на мажоритарния пакет и Комисията за защита на конкуренцията.\"Новито Опортюнитиис Фонд АГмвК\" е фонд, регистриран в Лихтенщайн. Всички акции от капитала му са собственост на \"КАИАК Фонд Мениджмънт АГ\", също базирано там.От съобщението на БНБ става ясно, че фондът е емитирал инвестиционни дялове без право на глас. Дяловете са придобити от българското \"Инса Ойл\" ООД на Георги Самуилов.От БНБ припомнят, че конвертирането на дяловете в акции с право на глас може да стане само след нейно разрешение.Процедурата по приватизацията на Общинска банка започна през октомври месец 2017 г.Столична община поиска минимална цена от 45,65 милиона лева. Πpoдaжбaтa нa финaнcoвaтa инcтитyция ce гoтви oт дeceтилeтиe, ĸaтo дoceгaшнитe oпити зaвъpшвaxa c нeycпex.\"Oбщинcĸa бaнĸa\" e yчpeдeнa пpeз 1996 гoдинa. Рeгиcтpиpaният й ĸaпитaл нaдвишaвa 57 милиoнa лeвa. Kъм ĸpaя нa 2017 гoдинa тя e нa 15-o мяcтo пo aĸтиви в страната - те са в paзмep нa 1,325 милиapдa лeвa.Останалата част от акциите на \"Общинска Банка\" АД се притежават от други 28 акционери (общини и юридически лица), като никой от тях не притежава повече от 6 % от капитала на дружеството.", "date": "2018.01.11", "title": "БНБ даде предварително одобрение за продажбата на 67,6% от Общинска банка"}
{"url": "https://news.bg/world/astronomicheski-prozreniya-za-radiosignali-ot-3-mlrd-svetlinni-godini.html", "text": "Астрономи се доближават до решаването на мистерията за далечни космически радиосигнали според проучване, което предлага обяснения за мигновени взривове, които излъчват повече енергия за една милисекунда, отколкото нашето слънце за цял ден, съобщава АФП.Международни астрономи са забелязали няколко десетки бързи радиосигнали (FRBs), които могат да стигнат и до 10 000 дневно, но само един от тях се повтаря спорадично, известен като FRB 121102, което позволява да бъде изследван.Изследователите съобщават, че според проучванията, той идват от екстремна среда, \"сред най-силно магнетизираните региони на космоса, наблюдавани някога\". Подобни среди се знае, че съществуват около огромни черни дупки, но това може да не е единственият отговор. Радиоизлъчванията от FRB 121102 могат да произхождат и от млада неутронна звезда в голяма мъглявина или остатък от свръхнова, се съобщава в изследването.\"Това е доста екзотично. Ако имахме едно от тези от другата страна на нашата собствена галактика - Млечния път - това би нарушило радиосигналите тук на Земята и бихме забелязали как това влияе и на сигналите и замъгляване на изображенията на нашите смартфони. Каквото и да се случва там, то е страшно. Ние не бихме искали да сме там\", коментира Шами Чатърджи, старши научен сътрудник по астрономия в университета Корнел.Тези радиосигнали са открити за пръв път през 2007 г., така че дори малките стъпки към разбирането на източника им, са голямо вълнение за астрономите. Източникът на FRB 121102 и неговата среда са уникални, което показва \"нов тип обект, който не сме виждали по-рано\", коментират изследователите.Огромните импулси на радиоизлъчванията - повече от 500 пъти по-големи от всички други мигновени радиосигнали наблюдавани досега - идват от около три милиарда светлинни години и минават през облак от магнетизирана плазма.Самият FRB 121102 е открит през 2014 г. от Лаура Спитлер, изследовател, който сега работи за Института за радиоастрономия \"Макс Планк\" в Бон, Германия. Тайнственият взрив продължава три хилядни от секундата, а последните данни идват от телескопи в обсерваторията \"Аресибо\" в Пуерто Рико и обсерваторията \"Грийн банк\" в Западна Вирджиния.\"Това е дистанционно наблюдение от разстояние три милиарда светлинни години. Тези нови измервания ни позволяват да бъдем много по-конкретни за непосредствената среда около източника\", коментира Джеймс Корд, професор по астрономия в университета Корнел.", "date": "2018.01.11", "title": "Астрономически прозрения за радиосигнали от 3 млрд. светлинни години"}
{"url": "https://news.bg/world/tramp-namekna-che-kampaniyata-mu-e-bila-razuznavatelna-mishena-pri-obama.html", "text": "Американският лидер Доналд Тръмп намекна, че ключова програма за събиране на разузнавателна информация може би е била използвана от администрацията на Барак Обама за следене на кампанията му, пише \"Гардиън\".Тръмп има предвид закон, регулиращ деятелността на службите за външно разузнаване (Foreign Intelligence Surveillance Act - FISA), който позволява на агенциите да събират информация за цели в чужбина.Въпреки че критикува закона, администрацията на Тръмп изрази подкрепата си за подновяване на програмата.Днес Камарата на представителите на САЩ ще гласува промени в законодателството. Сенатът също ще предприеме действия. В сряда Белият дом излезе с позиция, в която обяви, че е против промени в програмата.В \"Туитър\" Тръмп отбеляза, че този закон може да е бил използван срещу предизборната му кампания от предишните администрации, включително и на Обама.Малко по-късно той написа в социалната мрежа, че лично е наредил от влизането си в Белия дом да се разреши този казус, допълвайки, че днешното гласуване ще е за следене на лошите в чужбина. Накрая той завършва, че законът е нужен.През март 2017 г. Тръмп беше остро разкритикуван, след като намекна, без да представя доказателства, че Барак Обама го е подслушвал преди изборите за президент.", "date": "2018.01.11", "title": "Тръмп намекна, че кампанията му е била разузнавателна мишена при Обама"}
{"url": "https://news.bg/society/simeonov-i-dzhambazki-povedoha-shestvieto-za-vtori-lift-na-bansko.html", "text": "Граждани от Банско и региона и любители на ски протестират в София в защита на изграждането на втори кабинков лифт в Банско и в подкрепа на зимните спортове. Протестът е под надслов \"Искам да карам ски в България\". Сред протестиращите от първите редици са и вицепремиерът Валери Симеонов и евродепутатът Ангел Джамбазки. Депутати от \"Обединените патриоти\" и ГЕРБ в региона също са сред манифестиращите.Шествието тръгна по бул. \"Витоша\" с фолклорни песни.Участниците в протестното шествие са категорични, че искат да покажат на всички, че нашите планини могат да се развиват и да има спортна инфраструктура. Хората от Банско твърдят, че трябва да има втора кабинка, защото градът им е вече световна \"марка\" в зимните спортове.Искаме развитие за Банско, сподели участник в шествието.Поддръжниците на втората кабинка са облечени с фланелки с надпис: I love skiing in Bulgaria. Развява се българският трибагреник и знамето на ЕС.Начело на шествието е огромен плакат \"Аз искам да карам ски в България\".Плакатите, които издигат участниците в контрапротеста са , \"Не стойте на Орлов мост. Елате ни на гости\", \"На кого пречи туризмът в Банско?\", \"Искаме бъдеще за децата си\"Кметът на Банско Георги Икономов заяви, че целта на шествието в София е да се подкрепи бизнесът в Банско, да се подкрепи правителството, както и да се противопоставят на спекулациите по темата \"втори лифт\" в Банско.По думите му \"зелените\" , които протестират срещу строежа на втора кабинка, се занимават с всичко друго, само не и с екология. Те преследват политически цели.Построяването на втората кабинка в Банско е важно, не само за Банско, но и за развитието на региона, подчерта Атанас Камбитов - кмет на Благоевград.Протестното шествие стигна и до Съдебната палата, където имаше танци на кукери.Рактрак машина бе превърната в диджей пулт, а пред него хората танцуваха.Шествието спря пред сградата на Министерския съвет, където кметът на Банско - Георги Икономов призова всички да подкрепят правителството в решението му да се изгради втори лифт на Банско. Той заяви, че това се прави за развитието на региона, за туризма и за всички, които искат да карат ски в България.Шествието стигна до площад \"Ал. Невски\", където бе изпълнен химна на България. Протестът на привържениците на втория лифт над Банско завърши с концерт.", "date": "2018.01.11", "title": "Симеонов и Джамбазки поведоха шествието за втори лифт на Банско"}
{"url": "https://news.bg/health/mz-bolnitsata-v-lovech-nyama-da-zatvarya.html", "text": "Министерство на здравеопазването ще направи всичко възможно, което законът позволява, за да не затвори врати болницата в Ловеч. Това става ясно от официално съобщение на МЗ. Зам.-министър Жени Начева вчера посети лечебното заведение. На среща с ръководството там тя представи оздравителен план на МЗ за стабилизиране на МБАЛ \"Проф. д-р Параскев Стоянов\" - Ловеч.Екипът на лечебното заведение прие с мнозинство предложените от Начева оздравителни мерки.Сред тези мерки е и намаляване на легловата база на лечебното заведение с 40%, съкращения - за да бъде намален персонала - но без да бъдат съкращавани лекари. Планираното намаление ще засегне основно административния персонал на болницата. За осигуряване на липсващите лекарства и консумативи за спешни случаи до края на месеца е постигната договорка за съдействие от лечебни заведения в съседни области, за да бъдат осигурени липсващите лекарства и консумативи за спешни случаи.Днес в Министерството на здравеопазването беше проведена среща и с фирмите, с които болницата има сключени договори за доставка на лекарства и консумативи, за предоговаряне на задълженията и за установяване на режим за тяхното изплащане.Представителите на бизнеса бяха запознати от здравния министър Ананиев с анализа на състоянието на Ловешката болница и с разработения оздравителен план.Фирмите подписаха протокол за преустановяване на образуваните изпълнителни дела спрямо болницата, като поеха ангажимент и да не образуват нови запори върху сметките на лечебното заведение.Така на служителите на болницата ще бъдат осигурени необходимите условия за работа, а на пациентите на областната болница ще бъде гарантиран адекватен достъп до здравеопазване. Предвижда се още в края на този месец с изработените средства по договор с НЗОК и МЗ да започне редовното плащане на разходите за възнаграждения, лекарства, консумативи и издръжка.", "date": "2018.01.11", "title": "МЗ: Болницата в Ловеч няма да затваря"}
{"url": "https://news.bg/world/sasht-podgotvyat-agresivni-sanktsii-sreshtu-iran.html", "text": "Външният министър на Иран Мохамед Джавад Зариф заяви, че Техеран ще продължи да изпълнява ядреното споразумение със световните сили, ако САЩ не се оттеглят от сделката, съобщава \"Таймс оф Израел\".След среща с лидери на ЕС в Брюксел Зариф отбеляза, че \"днес в Брюксел имаше неоспорим консенсус\", че Иран изпълнява споразумението и че \" всеки ход, който подкопава споразумението, е неприемлив\".Междувременно изпълняващият длъжността помощник на Държавния секретар на САЩ по въпросите на Близкия изток Дейвид Сатърфийлд заяви по време на изслушване пред сенатската комисия за външни отношения, че Вашингтон планира да наложи агресивни санкции, за да намали влиянието на Иран в Сирия и да извади подкрепяните от Ислямската република войници от страната, информират руски медии.Той поясни, че става въпрос за комбинация от действия - агресивни санкции и мерки на САЩ и партньорите им за ограничаване на достъпа до физически инструменти, до възможността за преместване на активи и възможността за финансиране на иранските дейности.По думите му Вашингтон и съюзниците на САЩ няма да помогнат на сирийското правителство за възстановяването на страната, ако Башар Асад остане на власт.", "date": "2018.01.11", "title": "САЩ подготвят агресивни санкции срещу Иран"}
{"url": "https://news.bg/politics/borisov-ne-sme-obeshtavali-no-davame-oshte-za-politseyski-zaplati.html", "text": "Поемам ангажимент полицията да получи за заплати за 100 млн. лева. Това заяви премиерът Бойко Борисов при срещата си с представители на полицейските синдикати тази сутрин, съобщиха от МС.Условието, от страна на премиера, е полицейските синдикати да поемат ангажимент. Той не уточни параметрите на подобен ангажимент, но бе категоричен, че и двете страни в преговорите няма да успеят с кавга.\"Хората ще ни се смеят - що не могат да се разберат полицай с полицая. Давам дума и поемам ангажимент за 100 млн. (лева). Целта ще ни бъде тези пари да отидат към заплатите, за да им се радват повече за пенсии. Ако това правителство удържи при тея темпове на растеж за 2019 г. мога да поема 10% увеличение на заплатите\", заяви Борисов.В началото на срещата той бе критичен за нивото на доверие към полицията. \"Викат ме в парламента да ме питат защо имаме престъпление. Защо ме викат мен? Това не е ли работа на полицията и на службите\", запита Борисов.Нормално ли е да имаме толкова ниско одобрение на полицията, която е била обичана. Нормално ли е във всяка група, която задържаме - митничари, граничари - да има и полицаи. В момента, когато заговорим, че в МВР ще повишим заплатите, всички ще кажат, че в нереформирана система се наливат пари, каза Борисов.Преди да определи сумата, която ще бъде предоставена на МВР за заплати, премиерът прогнозира, че когато ръстът на икономиката слезе надолу, ще избягат инвеститорите.Не си говоря с вас като премиер. Всяка сутрин дежурният като ми докладва: \"Добър ден, господин генерал...\" и аз не ги и поправям, защото така ми е по-кеф\", призна Борисов.Той припомни, че никой (от правителството - б.р.) не е обещал да вдига полицейски заплати. В същото време светът става лош и още по-лош ще стане. Ако доизцедим усилията на контрабандния център и колегите тази година, и ако е спокойна държавата, може да съберем повече пари от това, което планираме. Момчетата трябва да са мотивирани, да разбират, че каквото прави един полицай се гледа под лупа от обществото.За шесторното убийство колегите се справиха перфектно. Недоверието към полицията наложи вчера да излизаме с прокуратурата да обясняваме наново, че не сме го самоубили (обвиненият за шесторното убийство Росен Ангелов - б.р.), не са го скалъпили, обясни с усмивка Борисов.Припомняме, полицаите  началото на нашето европредстедателство. Първият протест на полицаите е планиран за деня, в който се открива официално нашето председателство - 11 януари. Планувано е две групи от членовете на Синдиката да протестират и отправят послания към делегациите, пристигащи за официалното откриване на Българското председателство на Съвета на ЕС.", "date": "2018.01.11", "title": "Борисов: Не сме обещавали, но даваме още за полицейски заплати"}
{"url": "https://news.bg/bulgaria/zapadnite-balkani-ochakvat-da-uskorim-protsesa-na-evrointegratsiya-podcherta-borisov-pred-tusk.html", "text": "Темата за интеграцията на държавите от Западните Балкани е важна не само за региона, но и за целия Европейски съюз.Единодушие по темата изразиха премиерът Бойко Борисов и председателят на Европейския съвет Доналд Туск, които проведоха среща в рамките на официалното откриване на Българското председателство на Съвета на ЕС, информират от правителството ни.Борисов заяви пред Туск, че темата за интеграцията на Западните Балкани остава водещ приоритет по време на председателство ни и страната ни ще разчита на подкрепата на всички европейски институции и държавите членки.\"\", подчерта българският премиер.Двамата обсъдиха възможности в сферата на инфраструктурата и свързаността в региона.Доналд Туск изрази благодарност за инициативата на българския премиер за срещата на върха в София на 17 май, когато се очаква лидерите да обсъдят темата \"Западни Балкани\". По време на разговора двамата дискутираха и организацията на срещата на върха, на която двамата ще бъдат домакини.Министър-председателят заяви, че подобряването на диалога с турската държава трябва да става с консенсус и с мъдри и спокойни решения. Политиката на отчуждаване не трябва да продължава, защото за България, а и за ЕС Турция е стратегически партньор в борбата с миграцията, смята Борисов.Премиерът и Туск са единодушни, че Кохезионният фонд и селскостопанската политика трябва да бъдат запазени.Българският министър-председател увери Туск, че страната ни е готова за своето първо председателство и че България ще бъде балансьор и ще търси консенсус по актуалните теми на Европейския съюз.", "date": "2018.01.11", "title": "Западните Балкани очакват да ускорим процеса на евроинтеграция, подчерта Борисов пред Туск"}
{"url": "https://news.bg/world/putin-sasht-se-mesyat-navsyakade-i-tryabva-da-ochakvat-retsiprochni-deystviya.html", "text": "Русия никога не се е намесвала във вътрешните дела на САЩ и не планира да го прави.Това заяви руският лидер Владимир Путин на среща с местни медии.Той подчерта, че САЩ са тези, които се \"намесват навсякъде\" и трябва да очакват реципрочни действия.Нито една държава няма да толерира чужда намеса във вътрешните си дела, изтъкна Путин.Според него абсолютно грешно е да се разглеждат като нормални опитите на САЩ за оказване на влияние върху вътрешнополитическата ситуация на други държави.", "date": "2018.01.11", "title": "Путин: САЩ се месят навсякъде и трябва да очакват реципрочни действия"}
{"url": "https://news.bg/world/v-sasht-podnoviha-sporen-zakon-za-shpionazh.html", "text": "Камарата на представителите на САЩ гласува за подновяване на спорна програма за следене след противоречиви сигнали от президента Доналд Тръмп преди гласуването, съобщават американски медии.Долната камара на Конгреса поднови Параграф 702 от закон, регулиращ деятелността на службите за външно разузнаване (Foreign Intelligence Surveillance Act - FISA), който позволява на агенциите да събират информация за цели в чужбина.256 конгресмени срещу 164 одобриха промяната.Сега законопроектът отива в Сената.Американският лидер Доналд Тръмп намекна, че програмата може би е била използвана от администрацията на Барак Обама за следене на кампанията му. Но в крайна сметка той заключи, че законът е необходим.Законът е ключов инструмент на американското разузнаване.Промяната позволява на Агенцията за национална сигурност да поднови програмата за следене в интернет без разрешението от съда.Прокараният от долната камара законопроект ще удължи шпионската програма на Агенцията за национална сигурност с 6 г. с минимални промени. Защитници на личните данни се обявиха против измененията, тъй като реално се увеличава властта на агенцията да шпионира.", "date": "2018.01.11", "title": "В САЩ подновиха спорен закон за шпионаж"}
{"url": "https://news.bg/regions/nad-4-hil-dushi-protestirat-sreshtu-vtoriya-lift-nad-bansko.html", "text": "Над 4 хил. души излязоха на екопротеста тази вечер, който е срещу изграждане на втори лифт над Банско, заявиха участници в шествието пред News.bg.Протестът започна от бул. \"Васил Левски\" минути след 19 часа. Еколозите преминаха по ул. \"Гурко\" през ул. \"Г. Раковски\". Районът в тази част на центъра на София е затворен за автомобили. Участниците скандират \"Мафия!\", \"Оставка!\" и носят плакати с призив да бъде спасен парк Пирин. Начело на шествието имаше плакат с надпис: \"Граждани срещу мафията\".В същото време в Народния театър започна  на българското .Искаме да бъде отменено решението на Министерския съвет от 28 декември 2017 г., с което бе решено на Банско да има възможност за строеж на втори лифт. Това заяви пред Нова телевизия Владимир Иванов от Фонд \"За дивата природа\" - един от участниците в екопротеста. Искаме оставка на министъра на околната среда и водите Нено Димов, каза Иванов.Припомняме, еколози  срещу решението на МС, с което бе решено, че ще има втори лифт над Банско. Това ще стане при заявен инвестиционен интерес, каза в края на декември м.г. министър Нено Димов в Министерски съвет малко след като бе прието решението.Министър Димов тогава заяви, че лифтът ще се изгради при спазване на екоизискванията - \"Всеки инвеститорски интерес ще премине през цялото екологично законодателство\", увери министърът и обясни, че това означава и ОВОС, заяви тогава Димов.Според еколозите разрешението, с което се позволява да има строеж в 48% от територията на национален парк Пирин, е недопустимо.Искаме концесията в Банско да бъде оценена, и ако има нарушения, те да бъдат санкционирани, а не да бъдат правени подаръци, заяви Иванов. По думите му за пореден път Незаконно се разрешават строителни дейности в почти половината парк.Малко след началото на протеста на еколозите приключи протестът на хората, които подкрепят изграждането на втори лифт на Банско. Те преминаха по бул. \"Витоша\" през Министерския съвет, където призоваха за подкрепа на решението на правителството.Междувременно в 16 града в страната има протести, които са срещу изграждането на втори лифт на Банско.", "date": "2018.01.11", "title": "Над 4 хил. души протестират срещу втория лифт над Банско"}
{"url": "https://news.bg/crime/sam-se-predade-izdirvaniyat-52-godishen-mazh.html", "text": "52-годишният мъж, който е заподозрян за тежко престъпление, се е предал в полицията, съобщи МВР.Това е станало тази вечер, след 19 часа. Издирваният мъж е отишъл в столично районно управление на МВР.Работата по образуваното досъдебно производство продължава.Припомняме, по-рано през деня 50-годишна жена бе намушкана с нож на улица в столичния кв. \"Орландовци\". Ранената е в болница.", "date": "2018.01.11", "title": "Сам се предаде издирваният 52-годишен мъж "}
{"url": "https://news.bg/politics/rumen-radev-mnogo-sme-dali-i-mnogo-mozhem-da-dadem-na-es.html", "text": "Европа не е само икономическо пространство, а територия на свободата, вкоренена дълбоко в историята, културата и хуманизма. Това каза президентът Румен Радев, който приветства гостите на официалната церемония по откриването на председателството на Съвета на ЕС в Народния театър \"Иван Вазов\".Президентът изтъкна, че от 13 века България е Югоизточната порта на Европа. \"Много сме дали и много можем да дадем на нашето европейско семейство\", заяви Радев.По думите му от 1 януари страната ни поема председателството на Съвета на ЕС. \"Европа е твърде голяма, за да бъде монолитна, но и твърде малка, за да бъде разделяна. Затова и мотото на нашето председателство е: \"Съединението прави силата\".\"България притежава изпитан във времето модел на добро съжителство между религиите\", посочи Румен Радев. Президентът каза още, че страната ни поема председателството в труден за съюза момент.Той визира глобалната несигурност, която по думите му превръща европейската отбрана в императив, миграцията и тероризмът, които изискват активен диалог с големите съседи на Съюза.Държавният глава коментира, че когато проблемите засягат всички, ключът е в реализма и солидарните усилия. Президентът отбеляза, че сега Европейския съюз има нужда от взаимно доверие, ново самочувствие и надмогване на егоизма.\"Вярвам, че през следващите 6 месеца всички вие нашите гости от Европа ще се чувствате у дома си сред римските руини и православните църкви на България. Особено тук в София, където православна църква, католическа катедрала, джамия и синагога са на няколко стотин метра една от друга. Това е уникално историческо разстояние, което ще напомня на всички нас, че Европа не е само икономическо пространство, а територия на свободата, вкоренена дълбоко в историята, културата и хуманизма, които не бива да загърбваме. Добре дошли\", заяви държавният глава.", "date": "2018.01.11", "title": "Румен Радев: Много сме дали и много можем да дадем на ЕС "}
{"url": "https://news.bg/politics/donald-tusk-prosalzi-balgarite.html", "text": "Председателят на Европейския съвет Доналд Туск разплака българите на церемонията по официалния старт на българското председателството. Туск започна речта си с първите четири стиха от стихотворението на Иван Вазов \"Отечество любезно\". Речта продължи на български език.Туск отбеляза, че като поляк много добре разбира колко много работа, кураж и решимост ни е струвало да постигнем тези европейски успехи за нашето отечество. \"Никой не ви е дал нищо даром. Вие самите на първо място сте творците на този исторически обрат.На тези нови и по-нови красоти. По-младите поколения навярно свързват театъра, в който се намираме сега, по-скоро с известния актьор Захари Бахаров и ролята му в култовия сериал \"Игра на тронове\" отколкото с поезията на Вазов.Историята на Балканите е по-драматична и по-интересна от сценария на \"Игра на Тронове\", макар в нея да няма дракони. Всички ние бихме искали настоящето и бъдещето на Балканите да наподобяват по-малко сценарии на драматични филми\", заяви Туск.\"Стабилност, сигурност, благоденствие това заслужават хората в целия този регион\".Туск отбеляза като положителен факт, че един от приоритетите на Българското председателство е свързан с бъдещето на Западните Балкани.\"Кой друг, ако не вие - потомците на Спартак, наследниците на най-старата държава в Европа, вие, които никога не сте загубили бойно знаме в битка -, кой друг би бил на висотата на тази важна и изключително трудна задача да се обнови европейската перспектива за целия регион? Вие винаги сте били решителни и смели, което потвърдихте и през последните години\", заяви Туск.\"Аз вярвам, че вашето председателство ще бъде толкова резултатно, колкото преди четвърт век беше Христо Стоичков - световната купа. С министър-председател, който би могъл да сплаши не е един тракийски воин - ще се справите\", заяви още Туск.Министър-председателят Бойко Борисов благодари на колегата си Туск за речта на български език и изтъкна: \"В моя живот такава реч не съм слушал - не ми е било толкова приятно и по никакъв начин не искам да се отдалечаваме от нея\". \"Да ни е успешно председателството. Да направим нещо за Европа и за България със скромните си възможности, които имаме. Още веднъж добре дошли на всички\".Борисов изтъкна, че не е повярвал, когато Туск му е съобщил, че всяка вечер учи по няколко изречения на български език, за да може да произнесе речта си на официалната церемония. \"Действително трябва да оценим, че председателя на Съвета е положил толкова труд, за да покаже уважението си на целите европейски институции към нашия народ, към нашата история\", посочи Борисов.\"Имаме шест месеца да положим усилия не само за България. Да от една страна ние трябва да бъдем безпристрастен модератор в преговорите, но в същото време трябва да направим така, че в следващите шест месеца за всеки българин да остане усещането, че ЕС прави нещо и за него\", заяви Борисов.Министър-председателят визира тревогата на всички европейски лидери относно съществуващите проблеми по отношение на кохезионната политика, кризата в Украйна, спорът между ЕК и Полша, въпросът със Западните Балкани.Председателят на Европейската комисия Жан-Клод Юнкер заяви, че лично се гордее, че е част от присъединяването на България към ЕС преди 11 години. Той отбеляза, че от днес България води Европа. \"България е страна, към която изпитвам особена слабост. Много обичам шопската ви салата, луканката ви. Вашето председателство съвпада с ключов момент, ред инициативи са в ход за определяне на бъдещето на нашия съюз.Не бих могъл да си представя по-добра личност от добрия ми приятел Бойко, която да поеме лидерството за идните шест месеца и по-нататък. Може да разчитате и на нас като парламент, комисия да помагаме на вашите усилия. Вашето място е в Европа, вашето място е в еврото и ние сътрудничим с вас по този въпрос\", заяви Юнкер.", "date": "2018.01.11", "title": "Доналд Туск просълзи българите"}
{"url": "https://news.bg/bulgaria/mosv-odobri-ovos-na-proekta-za-magistrala-ruse-veliko-tarnovo.html", "text": "Висшият експертен екологичен съвет при МОСВ предлага на министъра на околната среда и водите да издаде решение по оценка на въздействието върху околната среда (ОВОС) за одобряване на инвестиционното предложение за \"Автомагистрала \"Русе - Велико Търново\".Това обявиха от ведомството.На заседанието днес беше разгледан предложеният комбиниран вариант с изпълнение на габарит А27, предложен от Агенцията \"Пътна инфраструктура\" (АПИ). При вземане на решението съветът се е съобразил с документацията по ОВОС, получените становища в хода на процедурата, резултатите от общественото обсъждане, постъпилите предложения и становищата на възложителя по тях.С решението по ОВОС са предложени условия и мерки за предотвратяване, намаляване или възможно най-пълно отстраняване на предполагаеми неблагоприятни въздействия върху околната среда за различните етапи на реализация на инвестиционното предложение. В доклада за ОВОС е разгледано съществуващото състояние на компонентите и факторите на околната среда и са оценени евентуалните въздействия от изграждането на автомагистралата при различните варианти на трасето. Всички условия и мерки са задължителни за изпълнение от страна на възложителя АПИ и подлежат на контрол.Процедурата по ОВОС е започнала в МОСВ през февруари 2016 г. Уведомено е засегнатото население и са направени консултации за определяне на обхвата, съдържанието и формата на доклада за ОВОС. Проведени са срещи за обществено обсъждане на документацията по ОВОС в общините Русе, Иваново, Две могили, Борово, Ценово, Бяла, Полски Тръмбеш, Павликени, Велико Търново, Горна Оряховица. За запознаване на засегнатата общественост е осигурен най-малко 30-дневен достъп до доклада за ОВОС и приложенията към него.", "date": "2018.01.11", "title": "МОСВ одобри ОВОС на проекта за магистрала \"Русе - Велико Търново\""}
{"url": "https://news.bg/crime/uslovna-prisada-poluchi-mnimiyat-kardiolog-ot-stara-zagora.html", "text": "Условна присъда получи 57-годишен лекар за фалшива диплома за кардиолог, съобщиха от Районна прокуратура-Стара Загора.Районен съд - Стара Загора е разгледал делото по общия ред, в 14 съдебни заседания. Разпитани са свидетели и са приети писмени доказателства. Прокурорът е поискал условна присъда от 3 години с пет годишен изпитателен срок. от Районен съд - Стара Загора и му е наложено наказание \"лишаване от свобода\" за срок от две години условно с изпитателен срок от четири години.Иван Вуцов е ползвал преправен официален документ, за придобита квалификация - Свидетелство за призната специалност за придобиване права на специалист по \"Кардиология\". Началото на фалшификацията е положено на 01 юни 1996 г. Това е станало през периода 11 юни 2010 г. до 27 декември 2013 г. в Стара ЗагораПоправката се състои в удостоверяване на придобити права на специалист по \"Кардиология\" от 01 юни 1996 г., издадено от Медицински университет - София. Иван В., който има медицинско образование, но не и кардиологична специалност.Фалшивата специализация за кардиолог Вуцов е използвал съзнателно на 11 юни 2010 г. пред Управителя на МБАЛ \"Св. Иван Рилски\" ЕООД в Стара Загора. Освен там, подправеният документ е ползван и на 10 октомври 2012 г. пред Изпълнителния Директор на МБАЛ \"Проф. Д-р Стоян Киркович\" АД в Стара Загора.Третото място, където Вуцов е използвал неистинската си диплома за кардиолог, е на пред Управителя на МБАЛ \"Св. Иван Рилски\"ЕООД гр. Стара Загора на 27 декември 2013 г.От подсъдимия Вуцов не може да се търси наказателна отговорност за съставянето на този документ.Иван Вуцов през 1985 г. е завършил висше образование \"Медицина\". След това започнал специализация по \"Вътрешни болести\" и през 1991 година след успешно положен държавен изпит той придобил права на специалист по \"Вътрешни болести\".През същата година е подал документи да бъде зачислен за специализация по \"Кардиология\". От 1991 г. бил зачислен за специализация с база Първостепенна окръжна клинична болница - гр. Стара Загора, като е започнал специализацията на 01 юли 1991 г. За обучението му по специалност \"Кардиология\" му била издадена книжка на специализиращия. Той се явил, но не издържал държавните изпити през месец март 1995 г. и през месец май 1996 г.След второто си неуспешно явяване на държавен изпит по специалност \"Кардиология\" е преправена дипломата му. Този преправен официален документ подсъдимият използвал от 1996 година до 2014 година в различни лечебни заведения, пред Българския лекарски съюз, пред Районната здравноосигурителна каса и в Медицинския университет в гр. София.Присъдата подлежи на обжалване и протестиране пред Окръжен съд - Стара Загора.", "date": "2018.01.11", "title": "Условна присъда получи мнимият кардиолог от Стара Загора"}
{"url": "https://news.bg/crime/sdvr-izdirva-52-godishniya-pepi-stoyanov-ot-sofiya.html", "text": "Служители на Столичната дирекция на вътрешните работи издирват 52-годишния Пепи Христов Стоянов от София. Той е заподозрян в извършване на тежко престъпление.Мъжът е висок около 185 см, със зелени очи.Тази сутрин към 8.35 часа е получен сигнал за настанена в болница 50-годишна жена. Тя е в тежко състояние, приета е с прободни рани по тялото.Пепи Стоянов се придвижва се с лек автомобил \"Ситроен Ксара\", червен металик, С8389 НК.Умоляват се всички, които имат информация за мъжа, да се обадят на тел.112 или в най-близкото районно управление на МВР.Анонимността им е гарантирана.", "date": "2018.01.11", "title": "СДВР издирва 52-годишния Пепи Стоянов от София "}
{"url": "https://news.bg/world/turtsiya-s-ultimatum-kam-sasht-spirame-ekstraditsiite-ako-ne-predadete-gyulen.html", "text": "Турция няма да екстрадира никого към САЩ, ако Вашингон не предаде Фетхуллах Гюлен за неуспешния опит за военен преврат през 2016 г.Това предупреди турският лидер Реджеп Ердоган, цитиран от \"Ройтерс\".Анкара обвинява Гюлен за организирането на пуча и многократно настоява САЩ да екстрадират ислямския проповедник. Американски представители обявиха, че съдът изисква достатъчно доказателства за екстрадирането му. Самият Гюлен отрича обвиненията.\"\", каза Ердоган пред местни управници на конференция в президентския дворец в Анкара.\"\", закани се той.В сряда външният министър на Турция Мевлют Чавушоглу предупреди, че отношенията със САЩ са влошени заради отказа на Вашингтон да екстрадира Гюлен и заради американската подкрепа за сирийските кюрди. Според него отношенията могат да се влошат още.\"\", подчерта Ердоган.", "date": "2018.01.11", "title": "Турция с ултиматум към САЩ: Спираме екстрадициите, ако не предадете Гюлен"}
{"url": "https://news.bg/bulgaria/balgariya-ochakva-4-4-mln-lv-ot-fond-solidarnost-za-navodneniyata-v-burgaska-oblast.html", "text": "Заявление за отпускане на средства от фонд \"Солидарност\" за преодоляване на щетите от наводненията в периода 25-30 октомври 2017 г. на територията на Област Бургас подаде днес България към Европейската комисия.Следва процедура по оценка на заявлението, след което ще бъде взето решение от ЕК относно допустимостта и размера на помощта. Очакваният размер на средствата възлиза на над 2.25 млн. евро или над 4.4 млн. лв.Като страна-членка на Европейския съюз Република България има право да получи подкрепа от фонд \"Солидарност\" за преодоляване на последиците от природни бедствия.До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната до момента помощ от ЕК, национален координатор на която е заместник-министърът на регионалното развитие и благоустройството Деница Николова, е в размер на 36 млн. лв.", "date": "2018.01.11", "title": "България очаква 4,4 млн. лв. от фонд \"Солидарност\" за наводненията в Бургаска област"}
{"url": "https://news.bg/world/trus-ot-6-po-rihter-raztrese-mianma.html", "text": "Силно земетресение от 6 по Рихтер е билo регистриранo в Мианма, предаде Геофизическият институт на САЩ.Епицентърът е бил между столицата Найпидау и икономическата център Янгон.След първоначалните трусове е имал и ново земетресение със сила от 5,3 по Рихтер.Няма данни за жертви и разрушения.", "date": "2018.01.11", "title": "Трус от 6 по Рихтер разтресе Мианма"}
{"url": "https://news.bg/politics/balgariya-se-fokusira-varhu-otbranitelnite-sposobnosti-na-es.html", "text": "\"Фокусът на работата ни като председател на Съвета на Европейския съюз в областта на военните аспекти на Общата политика за сигурност и отбрана ще бъде в две основни направления: по-нататъшни дейности в развитието на отбранителните способности на ЕС и сътрудничество с партньорите\", коментира началникът на отбраната генерал-лейтенант Андрей БоцевНачалникът на отбраната организира официален прием за представителите на държавите-членки и на институциите във Военния комитет на ЕС по повод откриването на българското председателство на Съвета на ЕС, в постоянното представителство на Република България към ЕС в Брюксел, Белгия.\"В областта на способностите ще продължим усилията и инициативите, произтичащи от новата Глобална стратегия на Европейския съюз по външна политика и сигурност. Очакванията са, че Координираният годишен преглед на отбраната ще помогне да се реализира планът за развитие на способностите и да се определят нови области за стартиране на съвместни проекти, които биха могли да бъдат разгледани в рамките на Постоянно структурираното сътрудничество и Европейския фонд за отбрана\", допълни генерал-лейтенант Андрей Боцев.Генерал-лейтенант Боцев се спря също на продължаването на работата по Европейския фонд за отбрана и приемането на Регламента за създаване на Европейска програма за индустриално развитие в областта на отбраната.Началникът на отбраната отбеляза, че по второто направление за работа при българското европредседателство ще бъдат продължени усилията за задълбочаване на стратегическото партньорство с НАТО. Той посочи също, че България ще постави специфичен фокус на взаимодействието между двете организации в региона на Западните Балкани.В отговор председателят на Военния комитет на ЕС генерал Михаил Костаракос изказа благодарност за гостоприемството и пожела успех в изпълнение на приоритетите за работа на българското европредседателство.", "date": "2018.01.11", "title": " България се фокусира върху отбранителните способности на ЕС"}
{"url": "https://news.bg/int-politics/v-germaniya-obviniha-gartsiya-che-zhertva-pravata-na-choveka-za-da-ugodi-na-erdogan.html", "text": "Редакционна статия в онлайн изданието на авторитетното германско сп. \"Шпигел\" обвинява Гърция, че \"жертва\" човешките права на осем турски военнослужещи, търсещи политическо убежище в страната заради неуспешния преврат през 2016 г., за да задоволи исканията на турския президент Реджеп Тайип Ердоган.Написана от Йоргос Кристидес и озаглавена \"Когато благоволението на Ердоган е по-важно от правата на човека\", статията обвинява правителството на гръцкия премиер Алексис Ципрас в намеса в решение на независимото Бюро за предоставяне на убежище, което осигури защита за един от осемте турски военнослужещи, изправени пред обвинения за държавна измяна в Турция заради предполагаемата им роля в неуспешния преврат.Казусът е \"отворена рана\" в отношенията между Атина и Анкара, която отправи многократни искания за екстрадирането на осемте военнослужещи.Гръцкото правителство предприе стъпки за оспорване на решението на бюрото, посочвайки като съображение \"националните интереси\", твърдейки, че предоставянето на убежище на осемте военнослужещи би навредило допълнително на вече обтегнатите гръцко-турски отношения.\"Гръцкото правителство също така изглежда готово да повярва на обещанието на Ердоган, че на военнослужещите в Турция ще им бъде осигурен справедлив съдебен процес - въпреки че Върховният съд в Атина стигна до обратното заключение\", добавя авторът на статията, имайки предвид решението през миналия януари на Върховния съд, поставящо под въпрос спазването на правата на човека в Турция.\"Дори изглежда, че Атина е приела обвиненията на турските власти срещу \"осмината\", пише Кристидес, имайки предвид коментар на гръцкия министър за миграцията Янис Музалас, който заяви, че \"съществуват сигурни доказателства\", за да се предположи, че военнослужещите може да са участвали в преврата.Междувременно правосъдният министър Ставрос Контонис заяви през миналата седмица, че проучва възможността осемте турски военнослужещи да бъдат съдени в Гърция.", "date": "2018.01.11", "title": "В Германия обвиниха Гърция, че жертва правата на човека, за да угоди на Ердоган"}
{"url": "https://news.bg/int-politics/presledvanite-hristiyani-po-sveta.html", "text": "Неправителствената организация \"Отворени врати\", която наблюдава преследването на християни и подкрепя жертви по цял свят, представя своя Световен списък за наблюдение за 2018 г., описвайки къде християните са най-застрашени.Те използват система от точки за категоризиране на всяка страна, като се има предвид не само насилието срещу християни, но и дискриминацията.Има няколко изненади тази година, обясняват те, Афганистан е точно след Северна Корея, която остава начело на списъка, но Непал е стигнал до номер 25. На какво се дължи тази враждебност към християните и как изглежда тя на определени места по света обяснява Лиза Пиърс, главен изпълнителен директор на \"Отворени врати Великобритания и Ирландия\",Един от факторите е враждебността на групи като ДАЕШ (Ислямска държава), което има повече общо с идентичността, отколкото с идеологията. \"В някои страни, например Афганистан, където ситуацията е изключително сериозна, първо ви идентифицират на племенен принцип, заедно с вашата религия. Когато се отвърнете от племето си, вие се отклонявате от общността и отхвърляте всички, които са инвестирали във вас до този момент\", обяснява тя.\"Има религиозна асоциация, тя е съобразена с племето или националността, а когато някой се отвърнат от това, е възприемано като фундаментално отхвърляне на хората около тях\", допълва Пиърс.Тя дава пример с новопоявилите се в класацията Непал и Индия с десни националистки партии в тези страни. \"Да бъдеш индианец или да си непалец, трябва да бъдеш индус. Когато лидерите на страната се държат така, това дава възможност на местните общности да се държат така\". Пиърс разказва за християнин в Индия, който със семейството си е трябвало да напусне селото, в което живеят, защото никой не желае да го наеме на работа.От медиите се знаят някои инциденти с насилие, в които християни са ранени или убити, но остават неспоменати случите на дискриминация, които християните срещат ежедневно и могат да имат тежки последици.Може да има вербална злоупотреба, да им бъде отказан достъп до заетост или християнин да загуби повишение в работата си. В селските райони достъпът до селото може да бъде забранен - дори до гробището, което води до това, че християните трябва да носят мъртвите си на километри, преди да намерят място, което да бъдат погребани.Психологическата цена на тази стигматизация е тежка. \"Част от нашата работа е да помогнем на хората и да им помогнем да видят, че тяхната идентичност не идва от това, което техните общности или техните лидери казват, че са\", коментира Пиърс.\"Срещнах семейства в Египет, които са изправени пред истинска борба. В училище децата им се преструват, че са мюсюлмани, след това се прибират и у дома са християни. В много семейства психическото здраве на децата е под натиск. \"Тя споделя случай с малко момче в страна в Азия и неговият първи ден в училище: \"Родителите му имат цветарница и той пристига с цветя за учителя. Учителят го привиква в пред класа и вместо да благодари учителят стъпква цветята с думите: \"Това момче е християнин и никой не трябва да говори с него\"\".\"Какво трябва да направиш като родител, знаейки че твоята вяра е причина детето ти да мине през всичко това. Идентифицирането на проблема с преследването на християни е едно нещо, но какво може да се направи, за да се спре. Това навлиза в дневния ред на международни агенции и правителството на Обединеното кралство\", коментира Пиърс.\"Те приемат ситуацията по-сериозно, отколкото преди. Работихме усилено, за да установим добри отношения и има все по-голямо осъзнаване на проблема\", допълва тя.Със сигурност има нужда от по-голяма религиозна грамотност. \"Има усещане за противоречиви чувства, знаят, че има проблем, но чувстват, че нямат право да се включат в религиозни въпроси, защото те самите не са религиозни. Тук религията е частна (право на избор, самоопределяне, свобода) - правителството се опитва напълно да разбере колко е фундаментална в геполитически контекст в други части на света. Но има готовност да се ангажира. Това е много трудна работа и оценявам времето и усилията им - бих искала и се надявам на това\", обяснява Пиърс.Тя е категорична, че грижата за преследваните християни не е избор за вярващите. \"Това не е някакъв специален интерес. Когато някой християнин е в затвора, всички сме в затвора. Искам да събудя света и да накарам всички да чуят това и да го споделят\", допълва тя.\"Мащабът е шокиращ и се влошава. Има 200 милиона християни в най-големите 50 страни в риск. Това трябва да е от значение за нас\", коментира Лиза Пиърс.\"В Египет, както и в много други страни от Близкия изток, вашата религия е посочена в личната ви карта. Това прави дискриминацията и преследването лесни, вие сте пренебрегвани за работа и сте мишена, когато отидете на църква\", обясняват от организацията.Миналата година близо 24 хиляди християни в Индия са физически или психически малтретирани, повече от броя на малтретираните във всички останали страни от списъка, на \"Отворени врати\".Докладът показва, че в Югоизточна Азия е възможно да бъде \"следващото новопоявило се гонение и преследване\" с ислямски екстремизъм, подхранващо и постоянното нарастване на преследванията в Малайзия, Малдивите и Филипините.В Централна Азия всяка нерегламентирана религиозна група е изправена пред \"репресии\", се казва в доклада, а християните са посочени с \"тежки санкции и жестоки заплахи от службите за сигурност\".", "date": "2018.01.11", "title": "Преследваните християни по света"}
{"url": "https://news.bg/energy/iskanite-ot-balgariya-derogatsii-za-tets-ovete-sa-uzhasen-politicheski-signal.html", "text": "Обжалването на решението на ЕК за емисионните нива от топлоелектрическите централи е слабо, а присъединяването на България към обжалващите изпраща ужасен политически сигнал. Така адвокатът Сам Брайт от лондонската природозащитническа адвокатска кантора ClientEarth коментира вчерашното решение на Министерски съвет страната ни да се присъедини към Полша за обжалването на решението и търсенето на дерогации (изключения) от условия на ЕС.\"Българското правителство трябва да показва лидерство по време на председателството, а не да се старае да премахва закони, предназначени да опазват нашето здраве и околната среда\", категорично допълва Брайт, цитиран от powerengineeringint.com.Припомняме, вчера след на МС и по време на среща на Браншовия съвет за тристранно сътрудничество по въгледобив, енергоресурси и минно строителство министърът на енергетиакта Теменужка Петкова сподели, че е взето решението България да се присъединява към Полша при обжалването на решението на ЕК относно емисионните нива от топлоелектрическите централи.\"Ще направим опит да предпазим интересите на нашият минодобив и на големите ТЕЦ-ове\", заяви вчера Петкова.Полша също успокои бизнеса си, че няма да преустанови използването на въглища, въпреки условията на ЕС. И Полша, както и България, използват голямо количество въглища като източник на електричество.ТЕЦ-овете в България произвеждат до 40% от електричеството на страната, поради което изискването на дерогации е задължително. За това страната ни щяла да използва моментната си позиция като председател на Съвета на ЕС.", "date": "2018.01.11", "title": "Исканите от България дерогации за ТЕЦ-овете са ужасен политически сигнал"}
{"url": "https://news.bg/crime/mvr-sas-spetsoperatsiya-kam-krimikontingenta.html", "text": "МВР си е свършило работата по разкриването на шесторното убийство в Нови Искър. Престъплението е квалифицирано като битово. Това стана ясно от доклада на главния секретар на ведомството Младен Маринов пред вътрешната комисия в парламента, свикана заради зачестилите престъпления.Припомняме, Ангелов беше обвинен първоначално задочно за смъртта на шестима души. Телата на петима бяха открити застреляни в дома им в Нови Искър на втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.След преследване обвиненият  бе открит, самоубил се със заглушител в къща в Луково.За убийството на Петър Христов се проверяват бизнес делата му. Всички версии ще бъдат проверявани, стана ясно от коментара на Маринов.Предприети са всички мерки, за да не се допускат криминални престъпления, обясни главсекът. На територията на цялата страна тече операция по проверка на крими контингента.Главният прокурор Сотир Цацаров на свой ред изтъкна добрата координация с органите на МВР. Такава организация съществува и тя дава резултат, категоричен бе той.За шесторното убийство той посочи, че се проверяват още факти. За прокуратурата не съществуват никакви съмнения, че убиецът от Нови Искър е именно Росен Ангелов. Нямало съмнение, че той се е самоубил. Тезите се доказвали от ДНК материала и от намерените гилзи, стана ясно още от думите на обвинител номер едно.Ще бъдат отпуснати допълнителни средства на Института по криминалистика. Уверение за това дал премиерът Бойко Борисов.Имам доверие в наблюдаващия прокурор, имам доверие в колегите от МВР, които работят по убийството на Петър Христов, изтъкна Цацаров. Тези хора си свършиха работата, сподели той и не харесва това, че действията на разследващите били \"оплюти\" в последните дни. Убийството на Христов, по думите му, е нагло посегателство.94 убийства са извършени миналата година. 93 са разкрити. Това пък обясни директорът на Националната полиция Христо Терзийски. През миналата година са разкрити и три убийства от т.нар. студени досиета, извършени през 1999 година, 2003 година и третото през 2006 година.Две убийства са предотвратени - едното е на полицай, стана ясно от изслушването на разследващите. Рисковете на професията съществуват, това обясни главният прокурор в отговор на въпрос дали има заплахи към прокурори. Даже имало случай на оправдан от съда клиент на Прокуратурата, който непрекъснато заплашвал обвинители.30% е спадът на крадени коли миналата година, отново се включи главният секретар Младен Маринов. Има намаление и на кражбите, но въпреки това те остават основен проблем за МВР и гражданите.От думите му стана ясно, че зачестилите престъпления не са част от заговор за дискредитиране на страната ни заради Европредседателството. През 2017 МВР е издирвало 317 лица с мярка задържане под стража. От органите на реда са търсени и 511 души с присъда. А 41 лица с присъда лишаване от свобода са избягали. МВР иска да използва СРС-та спрямо тези лица, които са от най-тежкия криминален контингент.Безоблачна криминогенна обстановка няма, обобщи Сотир Цацаров в края на заседанието на комисията.", "date": "2018.01.11", "title": "МВР със спецоперация към кримиконтингента"}
{"url": "https://news.bg/crime/zhena-beshe-namushkana-s-nozh-na-ulitsa-v-stolitsata.html", "text": "Жена беше намушкана с нож днес в столицата, съобщава \"24 часа\" . В полицията е получен сигнал около 8:35 часа. От СДВР били информирани, че в болница е постъпила 50-годишна жена, приета с прободни рани.По първоначална информация жената била нападната от свой познат на улицата в столичния квартал \"Орландовци\". След като я намушкал той избягал.Полицията издирва 52-годишен мъж за намушкването.В момента тече разследване и са предприети заградителни и оперативни действия, за да се установи местонахождението му.", "date": "2018.01.11", "title": "Жена беше намушкана с нож на улица в столицата"}
{"url": "https://news.bg/int-politics/vav-velikobritaniya-vzeha-da-se-useshtat-kolko-tsenni-sa-chuzhdestrannite-studenti.html", "text": "Приходите от чуждестранните студенти във Великобритания са 10 пъти по-големи от разходите за тях, съобщава БиБиСи, позовавайки се на ново изследване на британския Институт за висше образование.Това обстоятелство засилва натиска върху британския премиер Тереза Мей да извади студентите от списъка на групите, където властите целят намаляване на имигрантите.Британската икономика печели 20 млрд. паунда приходи годишно от чуждестранните студенти.Освен това студентите, които работят по време на престоя си във Великобритания, запълват непривлекателни за британците ниши в местната икономика и тяхното напускане може да предизвика криза в някои местни бизнеси.Тереза Мей изглежда все по-изолирана сред министрите си в следването на политиката си за ограничаване на имиграцията, включваща студентите. Около 230 000 студенти пристигат всяка година на курсове в британските университети, като все по-голяма част от тях са от Китай.", "date": "2018.01.11", "title": "Във Великобритания взеха да се усещат колко ценни са чуждестранните студенти"}
{"url": "https://news.bg/world/kitayskiyat-lider-prizova-za-palna-partiyna-loyalnost.html", "text": "Държавният глава на Китай Си Дзинпин призова за пълно изпълнение на централната партийна политика и пълна лоялност към членовете, съобщи държавната телевизия CCTV, цитирана от \"Ройтерс\".Дзинпин изнесе реч за дисциплината и корупцията, излъчвана в цялата страна.За пет години на управление Си неимоверно увеличи властта си в сравнение с предшествениците си и поде яростна война срещу корупцията в управляващата Комунистическа партия. Той също така засили усилията си партийните кадри да бъдат по-дисциплинирани, по-добросъвестни и честни.Агенцията обаче отбелязва, че президентът е необичайно прям.\"\", нареди Си Дзинпин на партийното ръководство.Усилията за изграждане на партията са \"фундаментална гаранция\" за пълно постигане на китайската мечта, подчерта китайският лидер, имайки предвид доминация на Китай в света.Според него тези, които не изпълнят политическите си задължения трябва да бъдат подведени под отговорност.Централната комисия за дисциплинарна инспекция съобщава, че 527 000 души са наказани за корупция през 2017 г., от които 58 са високопоставени партийни кадри.", "date": "2018.01.11", "title": "Китайският лидер призова за пълна партийна лоялност"}
{"url": "https://news.bg/politics/radev-se-sreshtna-s-izvanredniya-i-palnomoshten-poslanik-na-rusiya.html", "text": "Днес президентът Румен Радев се срещна с извънредния и пълномощен посланик на Русия у нас Анатолий Макаров. По време на разговора двамата направиха преглед на двустранните отношения и предстоящите събития по отбелязването на 140-годишнината от Руско-турската освободителна война.\"Благодаря на всички вас за усилията, които полагате за реализацията на амбициозния план с прояви, посветени на тази тържествена годишнина\", заяви държавният глава Румен Радев, който се срещна днес на \"Дондуков\" 2 с членовете на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност.Според президента сред българската общественост има големи очаквания и енергия, свързани с отбелязването на кръглата годишнина. \"Надявам се, че заложените прояви ще оправдаят това очакване\", добави още Румен Радев. Сред предвидените в програмата изяви има исторически изследвания, конференции, семинари, проекти, редица изложби и концерти.По време на срещата членовете на Националния комитет направиха обобщение на свършеното до момента, както и на предстоящите прояви в следващите месеци. В хода на разговора гостите споделиха с държавния глава затрудненията, които срещат, и обсъдиха варианти за решения.", "date": "2018.01.11", "title": " Радев се срещна с извънредния и пълномощен посланик на Русия"}
{"url": "https://news.bg/int-politics/avstriya-ni-udrya-ramo-za-evropredsedatelstvoto.html", "text": "Канцлерът на Австрия Себастиан Курц се обади на премиера Бойко Борисов, за да поздрави страната ни за официалното откриване не Българското председателство на Съвета на ЕС.Курц пожела на България успех.Двама се обединиха около това страните активно да си сътрудничат, за да се работи последователно по общите .\"Само така ще може да постигнем последователност в политиките за сигурност, Западни Балкани, бюджет, киберсигурност и Кохезионната политика, които са важни за всички държави-членки\", подчерта Бойко Борисов.От своя страна Себастиан Курц увери българския премиер, че ще продължат да поддържат постоянен диалог, за да могат и двете страни да бъдат полезни една на друга при изпълнение на приоритетите.По време на разговора Борисов и Курц изразиха и задоволството си от активните двустранни отношения между страните. Двамата поеха и личен ангажимент сътрудничеството между държавите да продължи да се развива.Австрийският канцлер прие поканата на премиера Борисов да посети в близко бъдеще България.", "date": "2018.01.11", "title": "Австрия ни удря рамо за европредседателството"}
{"url": "https://news.bg/regions/15-000-poveche-realno-izpolzvani-dogovori-za-edin-den-prez-2017-g-spryamo-2016-g.html", "text": " Във връзка с промените в размера на осигурителните вноски, ИА ГИТ информира, че е актуализиран калкулаторът на системата за онлайн регистрация на образците на трудови договори за краткотрайна сезонна селскостопанска работа за обработка на насажденията и прибиране на реколтата от плодове, зеленчуци, розов цвят и лавандула.Тази функционалност на системата позволява след въвеждане на броя образци на т. нар. еднодневни трудови договори, които земеделският стопанин иска да резервира, да се изчисли размерът на осигурителните вноски, които трябва да бъдат заплатени авансово. Благодарение на калкулатора е възможно, след въвеждане на определената за деня надница, системата да изчисли и директно да генерира в разписката (неразделна част от договора) размера на осигурителните вноски и данъка, които трябва да бъдат удържани за сметка на лицето, както и чистата сума, която то трябва да получи като възнаграждение.Системата за онлайн регистрация на образците на еднодневни договори е разработена по проект \"Оптимизация и иновации в ИА ГИТ\", финансиран по оперативна програма \"Развитие на човешките ресурси\", съфинансирана от ЕС чрез ЕСФ. Тя дава възможност еднодневни договори да се регистрират онлайн по всяко време, дори в извънработното за администрацията. Създадени са и функционалности, които облекчават администрирането на процеса по сключване на еднодневни трудови договори.Освен калкулаторът, друго облекчение за потребителите е възможността в договора да се генерират директно данните на работник, който веднъж вече е наеман от съответния земеделски стопанин. Резервираните през 2017 г. образците на еднодневни трудови договори не могат да бъдат използвани през 2018 г.Въведената през февруари 2017 г. система за онлайн регистрация на еднодневните трудови договори беше определена от земеделски стопани като облекчение на процеса по администрирането им. През годината са регистрирани 205 000 бр. образци на договори за краткотрайна сезонна селскостопанска работа, което е с около 5000 броя повече спрямо 2016 г.Реално използваните договори обаче са с 15 000 бр. повече - 200 000 бр. спрямо 184 400 бр., тъй като през 2017 г. са върнати около 4800 бр., докато през 2016 г. те са били 14 700 бр. Отчетено е нарастване на броя земеделските стопани, регистрирали образци на еднодневни трудови договори - до 2004 бр. от 1873 бр. през 2016 г.Увеличението на броя на земеделските стопани, както и реализираният ръст на използваните договори, се дължат почти изцяло на производители, които обработват по-малко площи - под 100 хектара. Това от една страна е индикация за изсветляване на работната сила в растениевъдството, а от друга - за това, че те са по-достъпни благодарение на облекчения процес на администрирането им.Най-много образци на еднодневни трудови договори са предоставени от дирекциите \"Инспекция по труда\" Стара Загора - 34 500 бр., Хасково - 22 750 бр. и Пловдив - 22 500 бр. По отношение на културите, най-много образци са заверени от земеделски стопани, отглеждащи лозя - 50 700 бр., череши - 30 500 бр., и маслодайна роза - 27 580 бр.Икономическа дейност \"Растениевъдство, животновъдство и лов; спомагателни дейности\", с акцент растениевъдството, остават приоритет в контролната дейност на ИА ГИТ и през 2018 г. Дейността крие рискове както по отношение безопасността на труда, така и по възникване и изпълнение на трудовите правоотношения.През 2017 г. в отрасъла са извършени 5030 бр. проверки при 3910 бр. през 2016 г. Установени през м.г. са 16 110 нарушения. От тях 6060 бр. са свързани с трудовите правоотношения, а 10 020 бр. - с безопасността на труда. За отстраняването на всяко от тях са предприемани принудителни административни мерки, най-често задължително за изпълнение предписание.В 544 случая е търсена административнонаказателна отговорност, като 26 бр. от актовете са за неизпълнени предписания. Актовете, свързани с нарушения на разпоредбите относно трудовите правоотношения са 408 бр., а за неизпълнени задължения за осигуряване на безопасност и здраве при работа - 129 бр.Установени са 204 случая на работа без трудов договор. За сравнение през 2016 г. броят им е бил 242 при много по-малко извършени проверки, което е индикация за положителния ефект от контролната дейност, свързан с изсветляване на работната сила в отрасъла.", "date": "2018.01.11", "title": "15 000 повече реално използвани договори за един ден през 2017 г. спрямо 2016 г."}
{"url": "https://news.bg/world/tramp-prodade-nesashtestvuvashtiya-iztrebitel-f-52-na-norvegiya.html", "text": "Президентът на САЩ Доналд Тръмп се похвали, че са сключили споразумение с Норвегия за 10 милиарда долара за закупуване на бойни самолети F-52. Единственият проблем е, че такива самолети не съществуват, информират агенции.По време на съвместна пресконференция с норвежкия премиер Ерна Солберг Тръмп говори за търговското партньорство между двете държави.\"През ноември започваме да доставяме първите изтребители F-52 и F-35\", каза той.Тръмп очевидно е сбъркал при четенето на бележките, тъй като САЩ продадоха 52 изтребителя F-35 на скандинавската страна.Потребители в социалните медии не оставиха инцидента без внимание. Мнозина се пошегуваха с измисления от американския лидер изтребител.Солберг е първият чуждестранен лидер, който се срещна с Тръмп през 2018 г.", "date": "2018.01.11", "title": "Тръмп продаде на Норвегия несъществуващия изтребител Ф-52 "}
{"url": "https://news.bg/regions/s-blizo-105-mln-lv-byudzhet-shte-razpolaga-obshtina-stara-zagora.html", "text": "Прогнозната рамка на бюджета на Община Стара Загора за 2018 г. е 104 679 000 лева. Това стана ясно на проведеното в сряда вечерта обществено обсъждане, съобщиха от общината.В дискусията участваха кметът Живко Тодоров, заместниците му Иванка Сотирова, Красимира Чахова и Янчо Калоянов, както и главният финансист Цанка Ганева.Кметът обеща данъците да останат същите. \"Данъците и таксите в Стара Загора няма да се вдигат и през 2018 г., както не са вдигани от 2012 г. насам\", заяви кметът Живко Тодоров. Мотивът му да запази нивото на данъците въпреки увеличената минимална работна заплата е, че има повишена инфлация и цени на услуги.Той уточни, че в Стара Загора местните данъци и такси са едни от най-ниските в страната. Данък сгради е 1,45 промила, докато средно за по-големите общини е 1,75. Такса смет за бизнеса е 3,5 на хиляда, за гражданите - 1,5, каза Тодоров. Той отчете голяма ефективност при използване на европейските фондове. Той заяви, че са се опитали да направят балансиран бюджет, който включва най-важните според гражданите въпроси.Според кмета най-належащи са ремонтът на залата в Синдикалния дом, решаване на проблема с вътрешното оформление на Музей \"Литературна Стара Загора\", ремонт на закритата лекоатлетическа писта до стадион \"Берое\".Продължава и политиката за обновяване на образователната инфраструктура с ремонти на училища и детски градини. В бюджета има заложени средства за подобряване на инфраструктурата, междублокови пространства, улици и тротоари. Ще се ремонтират читалища и кметства по селата.Община Стара Загора планира да вземе 10 млн. лева заем. Те са за мостово финансиране - пари, които са на разположение за разплащане на проектите, по които се работи.\"Подготвяйки предложението за Бюджет 2018, ние сме се стремили да спазваме определени приоритети\", каза главният финансист Цанка Ганева.\"Прави впечатление, че 70% от парите по държавните дейности са за образование, следват социалните дейности и др.\", уточни Цанка Ганева. В структурата на разходите парите за образование заемат 44% от общия обем на бюджета.Директорът на Старозагорската опера Огнян Драганов благодари за комфортните условия за работа и напомни, че има внесено предложение за нови трибуни на Античния форум.", "date": "2018.01.11", "title": "С близо 105  млн. лв. бюджет ще разполага Община Стара Загора"}
{"url": "https://news.bg/world/sasht-otkazaha-viza-na-shefa-na-genshtaba-na-sarbiya.html", "text": "Сръбският военен министър съобщи, че САЩ са отказали виза на шефа на Генералния щаб на Въоръжените сили на Сърбия, информира АП.Александър Вулин предупреди, че решението на Вашингтон ще окаже влияние върху военните отношения между двете държави.По думите му не е ясно защо американското посолство в Белград не е издало виза на генерал Любиша Дикович, който е поканен да участва на конференция за борбата срещу тероризма във Вашингтон през октомври.Министърът на отбраната подчерта, че отказът \"не допринася за нашето сътрудничество и оставя лоша следа\".Американското посолство отказва коментар.Сръбски правозащитни групи обвиняват Дикович във военни престъпления, извършени по време на войната с албанските сепаратисти в Косово през 1998-1999 г. Той никога не е съден.", "date": "2018.01.11", "title": "САЩ отказаха виза на шефа на генщаба на Сърбия"}
{"url": "https://news.bg/health/bolnitsata-v-lovech-spira-da-raboti.html", "text": "Болницата в Ловеч спира да работи, пише zdrave.net. От утре, 12 януари, болницата в Ловеч няма да предоставя медицински услуги, съобщава персоналът на лечебното заведение в своя декларация. Документът е изпратен до премиера, здравните институции, съсловните организации, националния обмудсман и ловешките власти.В декларацията си служителите на болницата изтъкват, че са принудени да предприемат тези действия \"поради липса на лекарства в това число и жизненоважни, консумативи и медикаменти и липса на средства за кислород\".Медиците пишат още, че не са в състояние да предоставят качествена квалифицирана и адекватна. Те смятат, че така се застрашава животът и здравето на пациентите от Ловеч и региона.Служителите в ловешката болница призовават властите за спешни и адекватни мерки.Те искат държавата да вземе отношение към финансирането на лечебното заведение, като това включва изплащане на задълженията към всички доставчици и изплащане на дължимите до момента трудови възнаграждения към персонала за последните три месеца.Припомняме, вчера стана ясно, че цялото ръководство на болницата подава колективна оставка.Назначен беше и нов прокурист на болницата. Зам.-здравният министър отново посети лечебното заведение. От посещението на Жени Начева стана ясно, че се очакват съкращения.", "date": "2018.01.11", "title": "Болницата в Ловеч спира да работи"}
{"url": "https://news.bg/politics/porozhanov-e-gotov-za-konstruktiven-debat-po-vazhnite-selskostopanski-vaprosi.html", "text": "\"Екипът на Министерството на земеделието, храните и горите работи усилено и вече сме готови за провеждането на конструктивен дебат по важните за селското стопанство въпроси\". Това заяви министърът на земеделието, храните и горите Румен Порожанов по време на среща с извънредните и пълномощни посланици на Швеция Луиз Бергхолм и Финландия Пайви Блинникка.\"Ще съчетаем председателството с много важни теми за ЕС. През първото тримесечие на председателството ще направим структуриран дебат по Общата селскостопанска политика (ОСП) пречупена през призмата на многогодишното финансово споразумение. Във фокус ще бъдат и всички останали важни теми като анализ на цените на земеделските продукти. Има чувствителни сектори, които трябва да бъдат наблюдавани. Няма да подценим и болестите по животните, както и въпросите свързани с рибарството. Готови сме за провеждането на конструктивно председателство и се радвам, че имаме добра комуникация с всички страни\", подчерта министър Порожанов.От своя страна посланикът на Швеция заяви, че страната иска да се работи за качествена и ефективна обща селскостопанска политика. Тя изрази позицията, че ОСП трябва да бъде реформирана и че очаква с нетърпение българското председателство на Съвета на ЕС.Посланиците проявиха интерес към актуалното състояние на земеделския сектор у нас.\"Селскостопанският сектор в България е на много високо и конкурентоспсобно ниво. Търговското салдо от земеделски продукти е положително за 2016 година, очакваме да бъде същото и за 2017 година\", обясни Порожанов.По думите му зърнопроизводството в България е на световно ниво по отношение на използване на нови технологии и производство. Благодарение на средствата от ЕС животновъдството също набира скорост и вече има много големи и модерни ферми, които спазват всички екологични изисквания и изискванията за хуманно отношение към животните.Секторът, който има нужда от още подобрение е производството на зеленчуци и плодове. Там също има много добри проекти, които вече дават резултат, допълни министърът.", "date": "2018.01.11", "title": "Порожанов е готов за конструктивен дебат по важните селскостопански въпроси"}
{"url": "https://news.bg/regions/stolichna-obshtina-sabira-starite-gumi-za-po-chist-vazduh.html", "text": "Акцията на Столична община за събиране на стри гуми от домакинствата продължава. На 12 и 13 януари, петък и събота, стари гуми ще се събират в районите \"Люлин\" и \"Връбница\".Адреси на временни стационарни пунктове в район \"Люлин\":- бул. \"Добринова скала\", срещу бл.402, вх. А;Адреси на временни стационарни пунктове в район \"Връбница\":Адреси на временни стационарни пунктове в район \"Младост\":Адресите за временни стационарни пунктове в район \"Овча купел\":Това е третата поредна съвместна инициатива между Столична община и Столичният инспекторат, която е насочена към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление.В рамките на предходните две акции, проведени в районите Младост и Овча купел, бяха събрани близо 3000 гуми. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене.От СО напомнят, че търговските обекти, в това число всички автосервизи и пунктове за смяна на излезли от употреба гуми, са задължени да имат сключен договор с лицензирана фирма, на която да предават събраните гуми. Всеки обект, който нарушава тази разпоредба, подлежи на санкция. Глобите са това възлизат в размер от 1 400 до 4 000 лв.", "date": "2018.01.11", "title": "Столична община събира старите гуми за по-чист въздух"}
{"url": "https://news.bg/crime/i-dnes-proveriha-za-bomba-letishte-sofiya.html", "text": "Не е открито взривно устройство на летище София.Сигналът за взривно устройство на Летище София бе подаден в 12:10 часа, съобщиха от МВР. Малко по-късно - към 15:00 часа, от МВР уточниха, че не е открито взривно устройство на Летище София. По време на проверката нямаше извънредни мерки, които да възпрепятстват нормалната работа на летището.Това става в деня, в който официално откриваме българското председателство на Съвета на ЕС.За News.bg от СДВР уточниха, че екипи на СОБТ извършват проверка на аерогарата да установят дали има взривно устройство. Това стана малко след като бе получена информацията, че се проверява за бомба. От полицията заявиха, че нямат информация дали пътниците са евакуирани.Работата на летище София продължава нормално, увериха работещи на аерогарата.От МВР уточниха, че след злоумишленото обаждане веднага са предприети необходимите действия. Започнала е и стандартна проверка на място.Припомняме, в сряда двата терминала на Летище София бяха евакуирани заради фалшиви сигнали за бомби по обяд.Вчера час преди сигналите министър Лиляна Павлова представи близо до Терминал 2 , с които ще се придвижват делегациите за събитията на Българското председателство на Съвета на ЕС.Кортежът на членовете на Европейската комисия пристига в 16:30 часа на Летище София.", "date": "2018.01.11", "title": "И днес провериха за бомба летище \"София\""}
{"url": "https://news.bg/int-politics/v-rusiya-opitvat-da-obyasnyat-uvelichenite-voenni-razhodi-v-nato-i-rolyata-na-tramp.html", "text": "\"Призовавам Норвегия да изпълни своя ангажимент да отпусне 2% от БВП за защита, така че заедно да можем да издържим на целия спектър заплахи, пред които са изправени нашите страни\", обявява президентът на САЩ Доналд Тръмп съвместно с норвежкия премиер Ерна Солберг на пресконференция в Белия дом. Защо Тръмп е толкова загрижен за военните разходи на съюзниците от НАТО, се питат в ТАСС.Американският президент е известен със силните си изказвания пред НАТО. По време на предизборната си кампания например Тръмп ги нарича \"остарял\" и активно призовава за реформи. \"НАТО е остаряла и трябва да бъде променена, за да се фокусира допълнително върху тероризма, както и върху някои от нещата, към които в момента се фокусира!\", пише Тръмп в Туитър през март 2016 г.След изборите Тръмп променя реториката, на съвместна пресконференция с генералния секретар на НАТО Йенс Столтенберг президентът заявява, че НАТО се е променила и наистина се бори с тероризма. \"НАТО вече не е остаряла,\" обявява Тръмп. През юли 2017 г., на разговори във Варшава, Тръмп повдига въпроса за специалните му заслуги пред организацията.\"Американците знаят, че един силен съюз на свободни, суверенни и независими държави е най-добрата защита за свободата и нашите интереси. Ето защо моята администрация поиска всички членове на НАТО най-накрая да изпълнят справедливо финансовите си задължения. В резултат на това милиарди долари започнаха да се вливат в НАТО\", обяснява Тръмп.Още тогава, през юли, генералният секретар на НАТО припомня, че не само благодарение на Тръмп, военните разходи на страните-членки растат. \"Приветствам вниманието на президента за увеличаване на разходите за отбрана и в същото време е важно да се разбере, че това е реализацията на решения, които сме взели заедно\", коментира Столтенберг.Преките разходи за самата организация са не повече от 1,6 милиарда долара. Това е сумата, с която се финансира организацията. Тръмп има предвид непреките разходи - сумите, които държавите-членки на НАТО изразходват за собствената си отбрана.През 2014 г. на срещата на върха на НАТО в Уелсе е приета декларация, че блокът ще се стреми да постигне равнището на разходи за отбрана до 2% от БВП. И ако само пет страни са били в състояние да постигнат това (САЩ, Гърция, Естония, Великобритания и Полша), през 2017 г. към процента се присъединява Румъния, а френските депутати одобряват увеличение на военните разходи за 2018 г., до нива от 1,82% от БВП.Латвия обещава достигане на 2% през 2018 г. И министърът на финансите на Литва заявява, че разходите за отбрана ще нарастват дори след като достигнат обещаните равнища. \"Ние сме член на НАТО, но сме отговорни и за  собствената си сигурност\", коментира Вилиус Сапока.Тази тенденция влияе върху цялостния ръст на разходите за отбрана на страните членки на НАТО. Според документа, публикуван от на 29 юни 2017 г., ръстът на разходите на всички страни членки на НАТО, с изключение на САЩ, е в размер на 4,3%.Канада и европейските съюзници на САЩ относно НАТО наистина увеличат разходите си за отбрана, общо с 45,8 милиарда долара.Тръмп е прав, разходите на страните-членки на НАТО нарастват. Но дали американският президент е причината за този растеж е спорен въпрос, коментират ТАСС. По този начин, според бившия зам.-генерален секретар на НАТО Александър Вершбоу, увеличението на военните разходи в страните от НАТО, са повлияни руския президент Владимир Путин и руската външна политика, която западните лидери определят като \"агресивна\" във връзка с оценката им за събитията в Крим и Украйна.Освен това, бюджетите за отбрана за 2017 г. са заложени през 2016 г., а президентът Тръмп зае поста си на 20 януари 2017 г. И дори ако през 2018 г. има сериозно увеличение на разходите за отбрана сред страните от НАТО, не е възможно да се обясни само с призивите на Тръмп.", "date": "2018.01.11", "title": "В Русия опитват да обяснят увеличените военни разходи в НАТО и ролята на Тръмп"}
{"url": "https://news.bg/society/istanbulskata-konventsiya-ne-zashtitava-samo-zhenite.html", "text": "С мирна демонстрация граждани настояха правителството да изведе докрай усилията за приемане на Истанбулската конвенция.На площада пред Народното събрание те издигнаха транспаранти с надписи: \"Ратифицирайте Истанбулската конвенция сега!\", \"Любовта не боли\", \"Истинските мъже не бият\", \"Не скатавай - изправи се срещу насилието\".Велина Тодорова, участник в протеста заяви, че от години се борят за въвеждането на подобно законодателство. \"Истанбулската конвенция ще задължи държавата да ги въведе, да ги прилага, не че нямаме закони, но факт е, че не се спазват. Законите не се познават от съда. Законът за домашното насилие не се прилага както трябва. Съдът не знае как да оценява фактите, които му се предлагат от страните. Стига се до злоупотреби, неправилно тълкуване. Искаме обществото да признава еднакво всички, да няма насилие между половете. Всички сме равни и всички могат да допринасят за развитието на това общество\", настоя Тодорова.Живка Маринова от своя страна допълни, че се злоупотребява с твърденията, че тази конвенция защитава само жените. \"Тя наистина има в името си, че се бори срещу насилието срещу жените, но това е конвенция, която защитава от насилие и двата пола, защото както жени, така и мъже стават жертви на насилие и тази конвенция е в полза на всички тях. Затова спекулациите, че ще се въвежда трети пол, това е пълно безхаберие от страна на тези, които го тиражират и не са се запознали с някои елементарни определения\", коментира Маринова. Тодорова изтъкна още, че законодателството, регламентиращо защитата на жените жертви на домашно насилие, не се спазва, първо защото не се познава. \"Няма добри механизми за прилагането му, няма достатъчно мерки и няма достатъчно деяния, които са специфични форми на насилие срещу жените, които са криминализирани. Нашият процес - граждански и наказателен не е пригоден да обслужи жертвата. Няма достатъчно гаранции, че една жертва като влезе в съд, в производство ще бъде защитена да се пази нейното достойнство\", коментира тя.По думите на Тодорова има много неща, които нашият законодател отдавна е трябвало да въведе в България.  \"Така че подкрепяме правителството до край да изведе този въпрос и народното представителство да намери кураж и сили, за да ратифицира тази конвенция. Третият пол, еднополовите бракове са друга тема. Ще водим дебат и по нея, но тази конвенция няма нищо общо с третия пол\", заяви Тодорова.", "date": "2018.01.11", "title": "Истанбулската конвенция не защитава само жените"}
{"url": "https://news.bg/world/kanada-sasht-skoro-mogat-da-obyavyat-che-napuskat-nafta.html", "text": "Канада е все по-убедена, че президентът на САЩ Доналд Тръмп скоро ще обяви намерението си да изтегли страната от Северноамериканското споразумение за свободна търговия (НАФТА), съобщиха двама правителствени източници, цитирани от \"Ройтерс\".Тръмп многократно заплашва да извади страната си от организацията, ако не предоговори споразуменията с Канада и Мексико.Представители на трите държави ще проведат шести кръг преговори в Монреал на 23-28 януари.Не е ясно дали САЩ ще напуснат организацията, дори и ако Тръмп изпълни изискването да уведоми 6 месеца предварително, тъй като той не е задължен да действа щом изтече крайният срок. Освен това уведомлението за изтегляне от организацията може да срещне опозиция в Конгреса.Един от източниците заяви, че все още не напълно ясно дали Тръмп ще предприеме подобна стъпка, и Отава се подготвя при много сценарии.Според канадски представители, ако американският държавен глава обяви, че САЩ напускат организацията, това може да бъде тактически ход за спечелване на отстъпки.Преговорите се очаква да приключат в края на март.", "date": "2018.01.11", "title": "Канада: САЩ скоро могат да обявят, че напускат НАФТА"}
{"url": "https://news.bg/int-politics/siriyskiyat-rezhim-zashtiti-kampaniyata-v-idlib-sryaza-frantsiya.html", "text": "Сирийското правителство отвърна на критиките на Франция за неговата военна кампания в контролираната от бунтовниците провинция Идлиб, изтъквайки че действията му са насочени срещу терористични групировки, които не са страна по споразумение за ограничаване на сраженията в региона, съобщава \"Ройтерс\".Франция заяви вчера, че е изключително притеснена от правителствената офанзива в Идлиб, най-голямата територия от Сирия, която все още е под контрола на сирийската опозиция, като настоя да бъдат спазени ангажиментите за ограничаване на военните действия.Турция, която граничи с Идлиб, също така призова Русия и Иран да окажат натиск върху Дамаск, за да спрат офанзивата в Идлиб, чието население се увеличи заради бягащите сирийци от правителствените офанзиви другаде в страната.Сирийските държавни медии, цитирайки източник от външното министерство, коментират, че френското външно министерство показало \"голямо невежество за случващото се в провинция Идлиб\", в която според медиите сирийската армия се сражава, за да \"освободи от тероризма на Фронт \"Ал Нусра\" и други терористични организации, които са свързани с него\".В изявлението също така се отрича, че армията е вземала \"на мушка\" цивилни или болници, както твърди Франция.Турция обвини сирийското правителство, че е използвало присъствието на Фронт \"Ал Нусра\", който сега воюва под името \"Тахрир ал Шам\", като извинение за нападение срещу цивилни и умерени опозиционни групировки.Сирийските правителствени сили, подкрепяни от присъдружни милиции, се насочват към завладяването на военновъздушна база в северозападната провинция Идлиб.Хуманитарни организации, спасители и правозащитници твърдят, че сирийските и руските военновъздушни сили нападат болници, училища и пазари в гъстонаселени жилищни райони в контролирани от бунтовниците градове.", "date": "2018.01.11", "title": "Сирийският режим защити кампанията в Идлиб, сряза Франция"}
{"url": "https://news.bg/regions/vitosha-da-se-varne-na-grazhdanite-nastoyavat-opozitsionni-partii.html", "text": "Витоша безспорно е уникален ресурс за нашия град - София. Няма друга европейска столица, която може да предложи такива конкурентни предимства за своите гражданите. Вече над десет години планината ни е отнета и е превърната в заложник на икономически интереси.С такава единна позиция излязоха днес партиите, които останаха извън парламента на последните избори - ДСБ и \"Да, България\" и \"Зелените\". На съвместна пресконференция в централата на ДСБ те припомниха как са били продадени въжените линии през 2007 година по време на мандата на Бойко Борисов като кмет и мнозинство на ГЕРБ във СОС.Този собственик и към настоящия момент отказва да поддържа и модернизира съоръженията, въпреки задълженията си по инвестиционния договор.На този фон Столична община не е предприела никакви мерки за упражняването на следприватизационен контрол върху купувача относно изпълнение на поетите ангажименти или да преустанови изнудването на софиянци.Не само това, според трите партии, Столична община е съучастник в блокирането на достъпа на гражданите до планината, като тенденциозно през годините намалява и спира градския транспорт до Витоша, като той днес очевидно не е адекватна алтернатива. Освен Столична община вина има и Министерството на младежта и спорта, което осем години отказва да ремонтира влек \"Заека\".През 2018 година, когато София е Европейска столица на спорта, а на Витоша цари транспортен хаос, не се използват пълноценно разнообразните възможности за масов спорт и рекреация, а повечето лифтове не работят.От ДСБ, Зелените и \"Да, България\" напомниха, че многократно за настоявали за разтрогване на приватизационния договор с некоректния купувач и кметът на София да се възползва от правомощията, дадени й от Закона за устройство на територията.ДСБ, \"Да, България\" и \"Зелените\" настояват управляващите, Столична община и Столичен общински съвет:за които след проверка бъде установено, че са опасни и за които собственикът отказва да се погрижи, подобряване на автобусните маршрути с по-редовно разписание и връзки, както и с използването на автобуси на природен газ или най-добре електрически превозни средства;Сегашното положение, при което достъпът до планината е силно затормозен, ски се карат на една сериозна писта, а практически всички съоръжения са опасни и/или неработещи, е крайно недопустимо. И отговорността е споделена между управляващата номенклатура на ГЕРБ и \"Витоша ски ЕАД\".Затова \"Да, България\", ДСБ и \"Зелените\" насърчават софиянци да си поискат Витоша обратно, като започват подписка за връщането Витоша на нашия град и организират публична платформа за дискусия, която да предложи визия за развитието на Витоша.", "date": "2018.01.11", "title": "Витоша да се върне на гражданите, настояват опозиционни партии"}
{"url": "https://news.bg/world/22-godishen-spad-na-piratskite-napadeniya-v-sveta.html", "text": "През 2017 г. пиратските нападения по света са достигнали най-ниското си ниво за последните две десетилетия, съобщава Международното морско бюро, цитирано от АФП.Но според организацията пиратските атаки във Филипините са се удвоили, а проблемните места край Африка остават опасни.Общо 180 пиратски и въоръжени нападения срещу кораби са регистрирани през изминалата година - най-ниското ниво от 1995 г., се отбелязва в годишния доклад на бюрото.През 2016 г. са отчетени 191 случая.В някои държави като Индонезия са регистрирани по-малко нападения. През 2017 г. в индонезийските води е имало 43 атаки, което е два пъти по-малко от преди две години.В шепа държави има ръст. 22 инцидента е имало във Филипините в сравнение с 10 през 2016 г. Друга държава е Бангладеш, където са отчетени три пъти повече нападения - 11 атаки през 2017 г.Западното крайбрежие на Африка и водите край Сомалия остават опасни зони.", "date": "2018.01.11", "title": "22-годишен спад на пиратските нападения в света"}
{"url": "https://news.bg/world/turskata-politsiya-arestuva-eventualniya-organizator-na-ubiystvoto-na-andrey-karlov.html", "text": "Турската полиция арестува мъж, който би могъл да играе ключова роля в организирането на убийството на руския посланик Андрей Карлов, съобщи РИА Новости, позовавайки се на вестник Sabah.От полицията съобщават само инициалите на мъжа - В.К.А.По информация на източник на изданието, заподозреният влиза в организацията на опозиционния ислямски проповедник Фетхуллах Гюлен (FETO) и за това е уволнен от държавна работа.Мъжът е бил арестуван за известно време, но след това е освободен. Отбелязва се, че арестуваният е ползвал програмата ByLock. С нейна помощ, според турските власти, членовете на FETO обменят зашифровани съобщения.По-рано по подозрение в съпричастност към убийството на руския дипломат в Турция задържаха петима души - трима бивши полицаи, директор на издателство Guru Medya Хайреддин Айдинбаша и организаторът на фотоизложбата, на която бе убит посланикът Мустафа Тимур Озкан.Карлов бе застрелян на 19 декември 2016 г. в Центъра за съвременно изкуство в Анкара. Дипломатът бе нападнат, когато произнасяше слово за откриване на изложбата \"Русия през очите на пътешественика: от Калининград до Камчатка\". Престъплението бе извършено от сътрудник на полицията Мевлют Алтинташ, който бе ликвидиран.Почти веднага турските власти заявиха, че убийството е било планирано. Турските политици и медиите заподозряха в неговото организиране Гюлен, който се намира в САЩ. Самият проповедник публично осъди това престъпление, назовавайки го \"ужасен терористичен акт\".", "date": "2018.01.11", "title": "Турската полиция арестува евентуалния организатор на убийството на Андрей Карлов "}
{"url": "https://news.bg/society/s-useshtane-za-mistika-posreshtame-parvite-evrogosti.html", "text": "С усещане за мистика посрещаме официалните гости на председателството на България. Това става възможно благодарение на интерактивна изложба, представяща съкровищата на България. Мултимедията дава възможност всеки един от гостите сам да довърши изречението \"България е...\".Изложбата е позиционирана в специално изградено пространство пред Народния театър \"Иван Вазов\" в столицата. Виртуален, дигитален, интерактивен досег със съкровищата на България е възможен благодарение на мултимедийни пана, които представят фотографии в осем тематични области. Ресорният министър Лиляна Павлова заяви по време на откриването, че изложбата е естественото продължение на заложеното в клипа \"Това е България\" послание, че България е едно съкровище, което трябва да бъде разкрито.\"Очакваме по време на председателството над 25 хиляди души. Няма как всеки един от тях да го заведем до тези прекрасни кътчета на България, затова се опитахме днес чрез тази прекрасна изненада да им покажем, да могат да го усетят. Защото именно този тип представяне ще достигне до тях по най-естествен начин. Все едно са били на място и са ги видели на живо\".Павлова отбеляза, че 56 световни и европейски медии са на посещение в България. Тя отбеляза, че има изключително висок интерес. Изложбата е достъпна онлайн на сайта на министерството, ангажирано с въпросите на европредседателството. Мистиката се пресъздава от фотографии с ритуалите на нестинари, лазарки, кукери, коледари, дъновисти.Историята с ювелирните артефакти от Варненското, Панагюрското и Преславското съкровища, както и с картини на останките от древни крепости и светилища в Татул, Преслав, Сердика, Средец, Перперикон, Старосел, Царевец, Хисаря. Религията по нашите земи с фотоси на архитектурни паметници на християнското изкуство - Боянската църква, Ивановските скални църкви, Свещарската гробница, Рилския манастир.Представени са елементи от специфичната българска архитектура в Копривщица, Стария Пловдив, Созопол, Несебър.Природното богатство на България е видно от изображенията на Райското пръскало, Чудните мостове, водопадът край Триград, Ягодинската пещера, Магурата, Леденика, Белоградчишките скали. За финал е представена колекция произведения на големи български художници.", "date": "2018.01.11", "title": "С усещане за мистика посрещаме първите еврогости"}
{"url": "https://news.bg/world/kremal-othvarli-obvineniyata-na-sasht-che-se-namesva-v-politikata-na-meksiko.html", "text": "Кремъл отхвърли като безпочвени обвиненията на САЩ, че Русия се е намесила в политиката на Мексико преди президентските избори, информира \"Ройтерс\".Москва реагира на коментар на съветника на Белия дом по национална сигурност Хърбърт Макмастър, който обяви, че има признаци, че Русия се е намесила в мексиканската политика преди вота в средата на годината.Макмастър не уточнява как Русия се опитва да повлияе на изборите през юли, на които Мексико ще избере наследник на настоящия лидер Енрике Нието.Някои анализатори смятат, че фаворитът Андрес Мануел Лопес Обрадор, бивш кмет на Мексико сити от левицата, е подкрепян от Кремъл, като се има предвид положителното му отразяване в руските медии Sputnik и RT.Но говорителят на Кремъл Дмитрий Песков заяви пред \"Ройтерс\", че обвиненията за руска намеса в Мексико са \"неверни и безпочвени\".", "date": "2018.01.11", "title": "Кремъл отхвърли обвиненията на САЩ, че се намесва в политиката на Мексико"}
{"url": "https://news.bg/int-politics/germaniya-planira-zadalzhitelni-obikolki-na-kontsentratsionni-lageri-s-migranti.html", "text": "Притеснени от изявления за антисемитизъм сред новите мигранти в Германия, германски политик предлага нова идея- задължителни посещения на мемориали и нацистки концентрационни лагери, съобщава The New York Times.Идеята, предложена от Соусан Чебли, законодател с палестински корени в Берлин, получи значителен тласък, подкрепена от лидерите на Германския централен съвет на евреите и далеч по-големия Световен еврейски конгрес.\"Хората, които са избягали при нас или са били експулсирани, могат да развият емпатия в такива паметници\", коментира председателят на Съвета Йозеф Шустер пред радио Deutschlandfunk.Световният еврейски конгрес, водеща организация за застъпничество, която представлява еврейските общности в 100 държави, също приветства идеята. \"Това предложение е окуражаващ и ефективен метод за образоване на хора от всякакъв произход относно нацисткия опит за унищожаване на цялото еврейско население в Европа и опасностите, които тази омраза може да донесе\", коментира Роналд С. Лоудър, председател на организацията.\"Германия се изправи пред престъпленията на своето минало по честен и ясен начин и счита и по най-високите нива на управление, че споменът за Холокоста никога не трябва да бъде забравен или омаловажаван\", допълва Лоудър.Идеята новипристигащите да посещават концентрационните лагери, не е подкрепена изцяло. Някои учени по германската история го описват като опростен отговор на по-сложен и коварен проблем.\"Не спирате някой да бъде расист или ксенофоб, като го отведете в концентрационен лагер\", обяснява Сабин фон Меринг, директор на Центъра за германски и европейски изследвания в университета Брандис в Масачузетс. \"Не мисля, че правейки го задължително, по някакъв начин ще се реши магически този проблем. Това изисква много повече внимание и образование\", допълва фон Меринг.Не е ясно все още дали германското правителство ще направи посещенията задължителни за имигрантите, като понастоящем се предлагат курсове по немски език, култура и история.Предложението обаче отразява нарастващата загриженост, че приетите в Германия над 1 милион имигранти през последните години, по невнимание са създали потенциален инкубатор за антисемитизъм.Чувствителността към нацисткото минало е изключително силна в Германия. Студентски пътувания до бивши нацистки концентрационни лагери, са редовни елементи от немските учебни програми.", "date": "2018.01.11", "title": "Германия планира задължителни обиколки на концентрационни лагери с мигранти"}
{"url": "https://news.bg/int-politics/naydzhal-faradzh-zagovori-za-vtori-referendum-za-brekzit.html", "text": "Найджъл Фарадж обяви, че може да е дошло време за провеждане на втори референдум за Брекзит, за да се сложи край на \"вайкането\" на политици, които не са приели предишното гласуване.Бившият председател на Британската партия за независимост твърди, че водещи политици, които са агитирали срещу Брекзит, \"никога, когато и да е\" няма да спрат да се борят срещу него, тъй че най-добрият начин да се сложи край на споровете би бил провеждането на втори референдум, съобщава \"Индипендънт\".Фараж е смятан за един от архитектите на Брекзит и беше най-отявленият критик на хора като бившия британски премиер Тони Блеър и лейбъристкия лорд Андрю Адонис, които предложиха да бъде отменен.\"Това, което е сигурно, е, че Ник Клег (бивш лидер на либералдемократите), Блеър, Адонис никога няма да се откажат. Те ще продължат да хленчат и да се вайкат през цялото време, докато трае процесът по Брекзит. Така че може би - може би - стигам до мисълта, че трябва да проведем втори референдум за членството в ЕС\", коментира Фарадж.Досега всички привърженици на Брекзит единодушно отхвърляха идеята за последващо гласуване, изтъквайки, че ще бъде предателство спрямо \"волята на хората\", както беше изявена на референдума през 2016 г.Но след като процеса по излизането по чл. 50 от Лисабонския договор вече е в ход, противниците настояват за преосмисляне на Брекзит и твърдят, че обществеността трябва да има още един шанс да гласува по въпроса, след като условията за излизането са ясни.Фарадж продължи: \"Ако имахме втори референдум за членството в ЕС, щяхме да приключим с този въпрос в рамките на едно поколение. Процентът, който ще гласува за излизане следващия път, ще бъде много по-голям, отколкото беше последния път и ние можем просто да приключим с цялата тази работа.\"По-късно говорителят на британския премиер изтъкна във връзка с думите на Фарадж, че не се предвижда провеждането на втори референдум за Брекзит.", "date": "2018.01.11", "title": "Найджъл Фарадж заговори за втори референдум за Брекзит"}
{"url": "https://news.bg/world/ikonomikata-na-germaniya-s-nay-silnoto-si-predstavyane-ot-2011-g.html", "text": "Германската икономика ускори растежа си с 2,2% през миналата година - най-силното си представяне за последните 6 г. благодарение предимно на увеличеното потребление в страната, съобщава АП.Данните, публикувани от Федералната статистическа служба, разкриват, че икономиката на европейската държава е с най-силното си представяне от 2011 г., когато беше отчетен ръст от 3,7 на сто.БВП на Германия се разшири с 1,9% през 2016 г. и 1,7% през 2015 г.Потреблението на домакинствата се е увеличило с 2% през изминалата година, докато инвестициите в машини и друго оборудване са се увеличили с 3,5%.Износът - традиционно силно звено от германската икономика - е нараснал с 4,7% в сравнение с 2,6% през 2016 г. Вносът се е увеличил с 5,2% от 3,9 на сто през 2016 г. Общо търговията с другите държави е допринесла едва 0,2% към ръста на БВП през изминалата година.Осмата поредна година на икономически ръст също укрепи държавните финанси. За четвърти пореден път Германия има бюджетен излишък, като през 2017 г. е бил 1,2% от БВП в сравнение с 0,8% през 2016 г.", "date": "2018.01.11", "title": "Икономиката на Германия с най-силното си представяне от 2011 г. "}
{"url": "https://news.bg/politics/premahvat-dumata-invalid-ot-zakonodatelstvoto.html", "text": "Депутатите премахната думата \"инвалид\" от българското законодателство.Идеята е на червените Михаил Христов и Крум Зарков. Според тях така ще се улесни социалната интеграция на хората с увреждания и заличаването на определението \"инвалид\" от българското законодателство ще допринесе за преодоляването на стереотипното мислене за хората с увреждания като хора - неспособни, невалидни, негодни.Предвиждат се промени в девет закона и с приемането на този законопроект обществото би направило положителна стъпка към социалното приобщаване на хората с увреждания и тяхната реализация като пълноправни граждани, а и при наличие на демографска криза, всяка мярка за приобщаване на всички хора в България следва да се подкрепи и насърчи.Навсякъде в текста на законопроекта думите \"лице с увреждания\" и \"лица с увреждания\" следва да се заменят с \"човек с увреждане\" и \"хора с увреждания\". В Закона за интеграция на хората с увреждания е въведена легална дефиниция на термина \"човек с трайно увреждане\" и тази промяна ще прецизира и уеднакви законодателството. Министерството на труда и социалната политика подкрепи предложения Законопроект със следните забележки:- В Закона за интеграция на хората с увреждания е дадено определение за \"увреждане\" и за \"човек с трайно увреждане\", според което \"увреждане\" е всяка загуба или нарушаване в анатомичната структура, във физиологията или в психиката на даден индивид.- В Закона за висшето образование да се направят някои изменения: думите \"слепи, глухи, инвалиди\" да се заменят с думите \"хора със сериозни увреждания и други\". При използването на израза \"лица с увреждания\" се включват пълнолетни хора с различни видове увреждания, докато изразът \"трайни увреждания\" включва хора с увреждания, при които са налице трайно намалени възможности да изпълняват дейности по начин и степен, възможни за здравия човек.- В Закона за железопътния транспорт думата \"инвалид\" да бъде заменена с \"хора с увреждания\", тъй като правото на безплатен превоз или намаление имат както децата с увреждания, така и възрастните хора с увреждания. В случай че се използва думата \"лица с увреждания\", децата с увреждания ще бъдат изключени от обхвата на закона.В Америка думата \"инвалид\" е равнозначна на \"негър\", аргументира се още социалистът Михаил Христов. Обществото няма да се промени, докато продължава да съществува думата \"инвалид\", чиято етимология е \"незаконен\", според него. \"Инвалидите в България продължават да си стоят в къщите, 80% от тях си стоят неинтегрирани, необщителни и ще си останат просто инвалиди\", обясни депутатът.В крайна сметка промените, заложени в Закона за държавните такси, в които са заложени промените, бяха подкрепени.", "date": "2018.01.11", "title": "Премахват думата \"инвалид\" от законодателството"}
{"url": "https://news.bg/crime/zadarzhaha-baba-dilar-na-heroin-v-blagoevgrad.html", "text": "Полицаите в Благоевград заловиха 83-годишна жена и 57-годишния и син за продажба на дрога.При полицейска операция за противодействие на разпространението на наркотици униформените в Благоевград първо залавят двама мъже, у които намират обло 0,3 г. хероин.След разпити и разследване стигат до жилището на 57-годишен мъж. След като полицейските служители претърсили дома на мъжа намерили 14 полиетиленови топчета, всяко съдържащо около 0,1 грама хероин, 1 полиетиленово топче, съдържащо около 0,7 грама хероин и електронна везна. 83-годишната майка на мъжа също е задържана като негов помощник. Тя е участвала в продажбата на дрога.За случая е уведомена и прокуратурата в Благоевград.", "date": "2018.01.11", "title": "Задържаха баба дилър на хероин в Благоевград"}
{"url": "https://news.bg/world/evropa-prizova-sasht-da-podkrepyat-yadrenoto-sporazumenie-s-iran.html", "text": "Великобритания, Франция, Германия и ЕС съвместно призоваха САЩ да защитят сключеното през 2015 г. ядрено споразумение с Иран, информират \"Ройтерс\" и други агенции.Според тях Техеран си е спечелил правото да се отменят санкциите, което е част от сделката Ислямската република да прекрати програмата си за разработване на ядрено оръжие.Външните министри на трите европейски страни и шефът за външната политика на ЕС Федерика Могерини отправиха апела след среща в Брюксел, на която присъства и иранският външен министър.До петък Тръмп трябва да вземе решение дали САЩ да върнат ембаргото срещу Ислямската република.\"\", каза външният министър на Франция Жан-Ив льо Дриан.Могерини обяви от своя страна, че иранската ядрена сделка работи и постига основата си цел. Тя поясни, че ядрената програма на Иран е под постоянно наблюдение и проверка.Външният министър на Великобритания Борис Джонсън заяви по-рано, че споразумението прави света по-безопасен.", "date": "2018.01.11", "title": "Европа призова САЩ да подкрепят ядреното споразумение с Иран"}
{"url": "https://news.bg/politics/dps-nyama-da-uchastva-v-protses-stani-da-sedna-uveri-karadaya.html", "text": "\"Политическото събитие безспорно е поемането на Европредседателството. Ние от ДПС осъзнаваме колко е важно за страната да изпълним със съдържание тази роля.\" Това заяви председателят на ДПС Мустафа Карадайъ от парламентарната трибуна при откриването на третата сесия на НС.Ние трябва да покажем диалогичност, гостоприемство, активна роля в решаване на европейските проблеми, добави още той.Карадайъ заяви, че заедно с това ще се настоява в дневния ред да влязат членството ни в Шенген и Еврозоната, темата за Западните Балкани.Той заяви, че при изготвяне на приоритетите не бил чут гласа на ДПС, не е било изведено превръщането на Балканите като зона свободна от радикализми, но те ще работят активно като член на либералното семейство на ЕС.По думите на лидерът на ДПС, България може да представи българският етнически модел като пример за устойчивост и демокрация, чийто създател е Ахмед Доган.Стабилността на Балканите е в основата на присъединяването на Западните Балкани и засилване на диалога ЕС-Турция. Без включването на Турция в общоевропейските процеси няма трайно стабилизиране на Балканите.ДПС ще води проактивна политика по време на цялото председателство. Кулминацията ще бъде срещата на либералните партии на върха през март.Според Карадайъ важните за всеки български гражданин проблеми са липса на реформи, корупция, лоша ефективност при разходването на публични средства, бедност.\"Включването на националистите във властта официализира езика на омразата.\",категоричен е той.Приоритетите на ДПС във външен план са участие в проявите на Европредседателството, а във вътрешен - опозиция на управлението, корекция и преформатиране му.\"Преформатиране на означава задължително влизане на ДПС в управлението.\" От ДПС поискаха дълбоки реформи в обществото. \"ДПС няма да участва в процес \"стани да седна\".Това управление не е добро за страната и сме убедени, че трябва да появи мнозинство за да направи нужните за страната реформи. Карадайъ си пожела да се комуникира на европейски език за осъществяване на реформи в страна и ЕС.", "date": "2018.01.11", "title": "ДПС няма да участва в процес \"стани да седна\", увери Карадайъ"}
{"url": "https://news.bg/crime/izzeha-nad-13-hil-nelegalni-tsigari-na-gkpp-lesovo.html", "text": "За един ден на ГКПП Лесово са иззети над 13 хил. къса цигари. Митничарите открили контрабандните цигари на 10 януари при две проверки.В първия случай митнически служители открили над 500 кутии или общо 10 хил. къса цигари без български бандерол на ГКПП Лесово. Цигарите били открити във фабрични кухини под седалките н пътнически автобус с българска регистрация. На пункта автобусът е пристигнал малко след полунощ на 10 януари от Турция.Шофьорът и всички пътници в автобуса са заявили, че не пренасят стоки, валута или валутни ценности за деклариране. При последвалата митническа проверка митническите служители откриват в пътническия салон на автобуса общо 500 кутии цигари с марка \"Karelia Slims\", без бандерол.Един от пътниците е признал, че цигарите са негови.В другия случай са открити 190 кутии - 3800 къса контрабандни цигари - в шофьорската кабина на камион, управляван от турски гражданин. Камионът с влекач пристигнал на граничния пункт на трасе \"Входящи товарни автомобили\" и е превозвал стоки от Турция за държава от ЕС през България. При митническата проверка в шофьорската кабина, митничари откриват зад тапицерията в задната част на кабината недекларирани общо 190 кутии цигари с търговски марки \"L&M\", \"Karelia Ome\", \"EVE\", \"Muratti\".", "date": "2018.01.11", "title": "Иззеха над 13 хил. нелегални цигари на ГКПП Лесово"}
{"url": "https://news.bg/int-politics/netanyahu-predlozhil-palestintsite-da-badat-natireni-v-sinay.html", "text": "Четирима бивши високопоставени служители на американската администрация твърдят, че премиерът на Израел Бенямин Нетаняху е предложил през 2014 г. дипломатически план на администрацията на бившия американски президент Барак Обама, съгласно който Израел ще анексира централни територии в Юдея и Самария, докато палестинците ще получат в замяна територии в Северен Синай, в непосредствена близост южно от Ивицата Газа, съобщават израелски медии.Твърди се, че Нетаняху е казал на Обама и бившия държавен секретар Джон Кери, че смята, че египетският президент Абдел Фатах ал Сиси би се съгласил на този план.Американските власти обаче, които са се свързали с египтяните, посочват, че те са се противопоставили на плана.От кабинета на Нетаняху са изтъкнали по този повод, че \"информацията е невярна\".", "date": "2018.01.11", "title": "Нетаняху предложил палестинците да бъдат \"натирени\" в Синай"}
{"url": "https://news.bg/world/balgarski-pianist-se-zae-s-povredenite-velosipedi-pod-naem-v-singapur.html", "text": "Море от жълти и оранжеви велосипеди в обществените пространства на Сингапур показват колко бързо градът е прегърнал културата на споделените велосипеди, след като големи оператори като китайските фирми \"Офо\" и \"Мобайк\" за пръв се появиха преди година, съобщава \"Ройтерс\".Българският учител по пиано Живко Гиргинов, който е живее на острова в продължение на девет години, не е доволен от счупените велосипеди, които е среща, изоставени по пътища и пешеходни пътеки.\"Приятелите ми се оплакаха, че навсякъде има повредени велосипеди и няма какво да се направи. Но аз не съм съгласен\", споделя той.32-годишният пианист решава да се заеме с въпроса със собствените си ръце, като събира екип от съмишленици, с които да върнат велосипедите в складовете на съответните компании.Започнала през септември 2017 г., инициативата на Гиргинов за доброволен \"байк патрул\" е събрала над 400 повредени велосипеди в седем обиколки.Групата събира счупените велосипеди в един квартал и ги премества на централно място. След това Гиргинов наема камион за 150 долара, с който взима събраните колела и ги връща.Гиргинов сам финансира инициативата досега, но разрастването на дейността може да наложи \"краудфъндинг\" финансиране  или да се търсят спонсори. Трите основни оператора в Сингапур, \"Офо\", \"Мобайк\" и местната фирма \"оБайк\" определено оценяват неговата работа.\"Говорим с Живко за това как можем да работим заедно, за да изградим още по-силна среда за пътуване с велосипед\", коментира Шарон Менг, управител на \"Мобайке Сингапур\", добавяйки, че компанията е дала на Гиргинов неограничен достъп за ползване, за да му помогне с връщането на велосипедите им.Сингапур се стреми да се справи с безразборното оставяне на велосипеди на обществени места. През 2017 г. държавното дружество за наземен транспорт определя 4 000 допълнителни жълти зони за паркиране на велосипеди около обществените жилищни комплекси, автобусни спирки и гари.Въпросната инициатива е един от многото подобни проекти, с които Григинов се е захванал и смята, че времето и парите са добре изразходвани.Според него, такива \"социални експерименти\" предизвикват хората да мислят, как могат и те да допринесат индивидуално за обществото.\"Някои от моите приятели ми казват, че усилията ми са безполезни. Но аз вярвам, че сме част от една общност и трябва да направим каквото можем\", коментира Гиргинов.", "date": "2018.01.11", "title": "Български пианист се зае с повредените велосипеди под наем в Сингапур"}
{"url": "https://news.bg/int-politics/golemi-prepyatstviya-pred-koalitsionnite-pregovori-v-germaniya.html", "text": "Беше постигнат напредък, но все още са налице някои \"големи препятствия\" за преодоляване, преди Християндемократическият съюз (ХДС) и Германската социалдемократическа партия (ГСДП) да могат да съставят управляваща коалиция.Това обяви канцлерът на Германия Ангела Меркел в последния и най-предизвикателен ден от проучвателните преговори между двете партии за съставяне на управляваща коалиция.Тя обеща обаче да стори всичко по силите си, за да се избегнат нови избори и да се сформира правителство, близо 4 месеца след федералните избори в страната, провели се на 24 септември миналата година.От своя страна лидерът на ГСДП Мартин Шулц заяви, че се надява, че двете партии могат да постигнат споразумение днес, но подчерта, че няма да пришпорва преговорите. Ако днешните обсъждания се окажат успешни, двамата ще продължат цялостни преговори за коалиция.По думите на Шулц, двете партии са намерили общ език в много сфери, но все още има \"големи препятствия\" за преодоляване преди да се съгласят да се присъединят към управляваща коалиция.Шулц подчерта, че ГСДП ще се съгласи да сформира коалиция, ако са сигурни, че подобно правителство ще засили Европа, добавяйки, че партията му ще направи предложения за това как да бъде постигнато това по време на преговорите днес.", "date": "2018.01.11", "title": "\"Големи препятствия\" пред коалиционните преговори в Германия"}
{"url": "https://news.bg/world/kitayski-boen-korab-i-podvodnitsa-vbesiha-yaponiya.html", "text": "Китайска фрегата и подводница са забелязани извън териториалните води на Япония в близост до спорните острови Сенкаку в Източнокитайско море.Това съобщи японското военно министерство, цитирано от \"Киодо\".Действията на Китай принудиха Токио да протестира пред Пекин.Според ведомството за първи път подводницата е забелязана в сряда следобед до остров Мияко под префектура Окинава.В четвъртък е засечена още веднъж североизточно от остров Тайсе, който е част от контролираните от Япония острови Сенкаку. Тя е била придружавана от китайска фрегата клас Jiangkai 2. И двата плавателни съда са напуснали зоната следобед, допълва министерството.Пекин има претенции към островите Сенкаку, които са наричани Дяоюйдао.Заместник-министърът на външните работи на Япония привика китайския посланик във външното министерство и протестира заради навлизането на фрегатата в зоната. Токио е изразил \"голямо безпокойство\" и е \"призовал китайската страна да не подкопава тенденцията към подобряване на японско-китайските отношения\".Миналата година премиерът на Япония Шиндзо Абе и китайският президент Си Дзинпин се съгласиха да поставят \"нова начало\" на отношенията.Военното министерство на Япония уточни, че за първи път чужда подводница е забелязана в зоната около спорните острови от февруари 2016 г.Според международното право подводниците трябва да излизат на повърхността и да издигат флага на съответната страна, когато плават през териториални води на други държави, но не и в граничещи зони.", "date": "2018.01.11", "title": "Китайски боен кораб и подводница вбесиха Япония"}
{"url": "https://news.bg/politics/bsp-vnasya-vota-na-nedoverie-bez-dps.html", "text": "БСП внася  на 17 януари без ДПС.Това стана ясно от брифинг на лидера на червените Корнелия Нинова в парламента.Иначе червените са готови с мотивите за вота. Вчера ИБ и ПГ на БСП са разгледали мотивите.\"На 17 януари внасяме вота на недоверие сами\", обяви Нинова. ДПС са информирани за новия ход на червените. Уведомен е и лидерът Мустафа Карадайъ. Предстои ДПС да вземе решение какъв ще е ходът му при разглеждането на вота на недоверие. Темата остава .Нинова обясни решението на червените да са сами е заради  Социалистите не приемат думите му, че няма готова опозиционна сила, която да поеме управлението. Ядосали се и от призива му да се пази стабилността на държавата.\"За нас основният генератор на нестабилност е правителството на господин Бойко Борисов\", подчерта червеният водач. Нямало стабилност в никоя сфера на държавата. \"Ние искаме да гарантираме друг тип стабилност и сигурност\", заяви Нинова.Оставали с взаимно уважение с ДПС. Левицата нямала данни и разговори с партията на Карадайъ относно това, че няма да ги подкрепят във вота.", "date": "2018.01.11", "title": "БСП внася вота на недоверие без ДПС"}
{"url": "https://news.bg/int-politics/v-germaniya-spryaha-konvoy-s-amerikanski-gaubitsi-idvashti-ot-polsha.html", "text": "Пътната полиция в Германия е спряла транспортен конвой с американски гаубици M109, идващи от Полша. Заради многото нарушения, на конвоя е било отказано разрешение да продължи по пътя си, съобщават от полицията в германската провинция Саксония.Отбелязва се, че спедиторска компания е трябвало да достави шест гаубици до местоназначението по искане на американската армия. В района на град Бауцен обаче пътни полицаи са спрели конвоя.В хода на проверката се установило, че компанията не разполагала с необходимите документи за транспортиране, а също така са били нарушени разпоредбите за превоз на стоки от този тип. Освен това щофьорите на полуремаркетата, на които са били натоварени гаубиците, не спазвали режима за почивка.Понастоящем конвоят се намира на специален паркинг и ще може да продължи по пътя си, след като бъдат изпълнени всички изисквания за превоз на тази категория товари.Спедиторската компания и шофьорите ще трябва да платят глоби, уточняват от германската полиция.", "date": "2018.01.11", "title": "В Германия спряха конвой с американски гаубици, идващи от Полша"}
{"url": "https://news.bg/world/sasht-savetvat-amerikantsite-da-prerazgledat-planove-si-za-patuvane-do-rusiya.html", "text": "Държавният департамент на САЩ включи Русия в списък с едни от най-опасните държави за посещение от американски граждани, пише \"Москва таймс\".Ведомството излезе с нов съвет за пътуване в чужбина към американските граждани.Русия е наредена до държави като Судан, Пакистан и Нигер.Новата 4-степенна система на Държавния департамент за пътуващите американци е базирана на седем рискови фактора, включително престъпления, размирици и други инциденти.Пътуващите американци до държави, които са в група Ниво 1, трябва да предприемат \"нормални предпазни мерки\", докато Ниво 4 - \"не пътувайте\".За Русия департаментът е наложил Ниво 3, което означава, че американските граждани трябва да преразгледат плановете си за пътуване до страната.Преразгледайте плановете си за пътуване до Русия заради тероризъм и опасности, препоръчва департаментът.Американците са съветвани да не посещават седем региона в Северен Кавказ заради гражданско вълнение, отвличания и мъчения, както и да не ходят на Кримския полуостров заради \"злоупотреби от окупиращите власти\".Говорителят на руското външно министерство Мария Захарова заяви, че ходът на САЩ е плашеща тактика, която има за цел да раздели двете държави.Близо 250 000 американски туристи посещават Русия всяка година.", "date": "2018.01.11", "title": "САЩ съветват американците да преразгледат планове си за пътуване до Русия"}
{"url": "https://news.bg/crime/mvr-raboti-po-vsichki-versii-za-ubiystvoto-na-petar-hristov.html", "text": "Продължава работата на полицията по разкриване на извършителите на разстрела на бизнесмена Петър Христов. Това увери журналисти главният секретар на МВР Младен Маринов.На въпрос дали е изчистена някоя от версиите, Маринов информира, че се продължава работа и нито една от първоначалните версии не е отпаднала.\"Повече информация ще бъде предоставена, когато сме свършили работа и стъпваме на факти, както вчера беше направено по случая от Нови Искър\", увери още главсекът и допълни и че по случая с Христов в момента, в който разследването има какво да каже и е стъпило на факти, ще се направи същото нещо.\"Така че моля нека да оставим колегите да работят. Имайте търпение, когато имаме резултат, той ще бъде обявен.\"Припомняме, на 8 януари, понеделник,  показно пред офиса си в столични квартал \"Манастирски ливади\", на улица \"Ралевица\". Бизнесменът е получил осем куршума в гърдите, а последния е бил фатален.Стана ясно, че Петър Христов е застрелян . В района на убийството видеокамерите на са работили. Според разследващите полицаи убиецът е професионалист, защото такова автоматично оръжие се използвало от професионални убийци за мокри поръчки.Една от версиите, по които работи полицията, е . Случая беше коментиран и от председателя на ПГ на ГЕРБ и бивш вътрешен министър Цветан Цветанов. По думтие му убитият . Цветанов посочи и че по времето когато е бил вътрешен министър Христов е помогнал с гражданската си позиция за разкриването на тежки криминални престъпления. ", "date": "2018.01.11", "title": "МВР работи по всички версии за убийството на Петър Христов"}
{"url": "https://news.bg/crime/tri-koli-se-pomlyaha-vav-varna.html", "text": "Три коли се помляха, а 77-годишен водач е в болница. Инцидентът стана във Варна.Сигналът в полицията е подаден около 10:00 часа сутринта.Тежката катастрофа е станала пред строителен хипермаркет в крайморския град. Инцидентът се случил на бул. \"Трети март\" над варненския квартал \"Кайсиева градина\".При опит да направи обратен завой, 77 - годишният водач на автомобил \"Форд\", не пропуска и блъска \"Мерцедес\", който идва от лявата му страна. Блъснатата кола се отклонява, минава през градинка с трева и удря паркиран \"Фолксваген\".Пострадалият възрастен мъж е бил контактен и в съзнание. Все още се изяснява с какви травми е приет в лечебното заведние.", "date": "2018.01.11", "title": "Три коли се помляха във Варна"}
{"url": "https://news.bg/world/do-2040-g-islyamat-v-sasht-stava-vtorata-nay-golyama-religiya.html", "text": "До 2040 г. ислямът може да се превърне във втората най-голяма религия в САЩ, съобщава СиЕнЕн, позовавайки се на социологическо проучване на Pew Research Center.Проучването включва изследвания, които са проведени през 2007 г., 2011 г. и 2017 г. от Бюрото за преброяване на населението на САЩ.Според информацията мюсюлманското население расте с високи темпови и се прогнозира да се увеличи от 3,45 милиона мюсюлмани през 2017 г. до 8,1 милиона през 2050 г. Така мюсюлманите ще задминат евреите и ислямът ще се превърне във втората най-голяма религиозна група в САЩ.Основен фактор е имиграцията. Изследването показва, че рекорден брой мюсюлмани са имигрирали в САЩ през 2016 г. ¾ от мюсюлманите в САЩ са имигранти или деца на имигранти.Друг второстепенен фактор е, че мюсюлманското население е по-младо в сравнение с другите религиозни групи, което означава, че те имат по-висока фертилност.През 2020 г. прогнозите са християнското население да наброява 252 970 000 американци.30 г. по-късно християните в САЩ ще достигнат 261 960 000, което е голямо увеличение, но заради ръста на другите религиозни групи и намаляване на населението.Макар че ще се превърнат във втората най-голямата религиозна група, мюсюлманите ще представляват едва 2,1% от населението на САЩ.През 2020 г. 62 310 000 американци няма да се причисляват към нито една религиозна група. Броят им се очаква да нарасне до 100 860 000 през 2050 г.", "date": "2018.01.11", "title": "До 2040 г. ислямът в САЩ става втората най-голяма религия"}
{"url": "https://news.bg/crime/osadiha-dvama-mazhe-krali-chasti-ot-kamioni.html", "text": "Осъдиха двама мъже, крали части от камиони, съобщиха от Софийската районна прокуратура. Присъдата им е по обвинителен акт, внесен от Софийска районна прокуратура. Единият подсъдим - Марио Стефанов, влиза в затвора за две години и осем месеца, при първоначален строг режим. Неговият помощник Асен Патин получава условна присъда - година затвор, изпълнението на което е отложено за срок от три години.Присъдата им е от 10 януари 2018 г. на Софийски районен съд (СРС). Подсъдимите Марио Стефанов и Асен Патин са осъдени за това, че на 02 август 2014 г., от гараж в столичния кв \"Захарна фабрика\"са откраднали части от двигателите и елемент от ходовата част на паркирани в гаража товарни автомобили \"Шкода М24\" и \"ГАЗ 53\". Камионите са на С. М. Кражбата е станала през оградата с лека кола, уточняват от прокуратурата.", "date": "2018.01.11", "title": "Осъдиха двама мъже, крали части от камиони"}
{"url": "https://news.bg/int-politics/predstavitel-na-evropeyskiya-sad-podkrepya-priznavaneto-na-gey-brakove-v-es.html", "text": "Страните от ЕС трябва да дадат на съпруг/а от един и същи пол правото да живеят и работят във всяка една страна, дори и да не позволяват гей бракове, коментира старши съветник от върховния съд на ЕС, съобщава \"Ройтерс\".Съдът на ЕС все още се очаква да се произнесе по дело, заведено от мъж, на чийто американски съпруг е отказано да пребивава в родната му страна Румъния. Решението би могло да разшири правното признаване на браковете между лица от един и същ пол в цяла Европа.Генералният адвокат Мелхиор Уайтлет коментира, че терминът \"съпруг/ съпруга\" трябва да включва партньори от същия пол, когато става въпрос за свободата на пребиваване на граждани на ЕС и членовете на техните семейства. Съдиите не са обвързани от гледната точка на генералния адвокат, но са склонни да я следват.\"Въпреки че държавите-членки са свободни да решават за или против брак между лица от един и същи пол, те не могат да възпрепятстват свободата на пребиваване на граждани на ЕС, като отказват да дадат на съпруг/а от същия пол, дори и гражданин на държава извън страна от ЕС\", обяснява Уайтлет в своето становище.Румънският мъж, който е подал случая в Съда на ЕС, се е омъжил за американец през 2010 г. в Белгия, където са разрешени бракове между лица от един и същи пол и след това е поискал разрешение за пребиваване на съпруга си от румънските власти.Румъния е отхвърлила искането, защото румънското законодателство забранява браковете между лица от един и същи пол и не признава такива бракове, които са се случили в чужбина.Двойката коментира, че решението е дискриминационно и го оспорва в румънските съдилища. Конституционният съд на Румъния поиска от Съда на ЕС да определи дали съпругът, който е от страна извън ЕС, трябва да бъде считан за съпруг, който има право да претендира за право на пребиваване.", "date": "2018.01.11", "title": "Представител на европейския съд подкрепя признаването на гей бракове в ЕС"}
{"url": "https://news.bg/int-politics/razmiritsite-v-tunis-nabirat-sila.html", "text": "Протестиращи в Тунис проведоха акции за трети пореден ден, след като гневът заради мерките за строги икономии на правителството прерасна в размирици, съобщават световните информационни агенции.Полицията е използвала сълзотворен газ срещу големи тълпи, протестиращи срещу покачването на цените, засягащо основни стоки.Премиерът Юсеф Шахед осъди актовете на \"вандализъм\" от страна на протестиращите, изтъквайки, че те се опитвали да отслабят държавата.Близо 240 души са били арестувани, обявиха властите. Един човек е загинал, а 49 полицаи са били ранени.Протести са се провели в най-малко 10 различни места, включително столицата Тунис, през последните няколко дни.Протестите започнаха мирно през миналата седмица, но в понеделник вечерта ескалираха.Правителството обвини демонстрантите в подпалване на полицейски коли и нападения срещу официални лица.От военното министерство заявиха, че армията е поела охраната на банки, пощенски клонове и други правителствени сгради в основните градове на Тунис.Протестиращите от своя страна обвиниха полицията в тежки репресии.\"Протестите са заради на разходите за живот\", посочи един от протестиращите пред БиБиСи, допълвайки: \"Цените на лекарствата се увеличиха. Всичко се вдигна, само не и заплатите. Не смятам, че това е точното време за увеличение на цените.\"Големи протести са планирани за петък.Демонстрантите настояват правителството да оттегли приетия бюджет за 2018 г., който опозиционни групи определят като несправедлив. Те също така искат да видят по-добра социалноосигурителна система, която да подпомага изпадналите в затруднение семейства.Протестите идват след като правителството обяви увеличение на данъка върху добавената стойност и социалните осигуровки.", "date": "2018.01.11", "title": "Размириците в Тунис набират сила"}
{"url": "https://news.bg/society/perperikon-primer-che-mestnata-vlast-mozhe-da-bade-dobar-stopanin.html", "text": "\"Европейските пари не само се усвояват, ако го направим както трябва, можем да създадем културен туризъм\", заяви проф. Николай Овчаров -  ръководител на проучванията на Перперикон. Учебникарски пример за това е и Перперикон и \"Виа Родопика\".Перперикон е пример за синергия и според проф. Овчаров и по мнение на кмета на Кърджали Хасан Азис.Много общини са искали съвети от община Кърджали заради добрите практики при проектите с Перперикон. 2018 г. ще бъде 18 по ред година от разкопките на Перперикон.\"Неслучайно всеки клип за България започва с Перперикон\", изтъкна проф. Овчаров. Акрополът на Перперикон е разкрит напълно преди две години. 8-9 правителства от 2000 г. насам подкрепят нашите разкопки, допълни той. Освен това от общината са отпуснали 250 хил. лв. за аварийна консервация. Разкопките обичайно ще продължават от юни до септември.По думите му стана ясно, че предстои работа по Южния квартал на селището, където се намира Голямата базилика. Плановете на археолози са да свържат южния район с акропола. Така туристите ще могат да вървят близо половин километър по автентичните нива на града.Кметът на Община Кърджали Хасан Азис изтъкна, че знакът, който се подава от наша страна по посока европредседателството е, че Перперикон е един от нашите приоритети. По думите му Перперикон е пример за една целенасочена политика на общината, която надгражда проекти. \"Основната идея беше да предлагаме един завършен проект\", каза още той. Кметът се похвали с чудесната координация между местна, регионална и централна власт.\"Перперикон е един пример за синергия\", категоричен е Хасан Азис. Показвал координацията между местна, регионална и централна власт. Имаме възможност всички проекти за Перперикон да бъдат довършени, обясни още кметът. Той не вижда обаче политика за изясняването на собствеността на такива обекти.Азис е радетел на идеята те да бъдат предоставяни на общините. По думите му има сериозни доводи, че общините са по-добрият стопанин и би следвало туристическите обекти да бъдат дадени на местната власт.Относно финансирането на Перперикон Хасан Азис обясни, че ежегодно се отделят пари от местния бюджет. Основното финансиране обаче е европейско. Пети проект, които се реализира със средства на ЕС вече е започнал. Перперикон е най-големият мегалитен паметник на Балканите.Изпълнени до момента са проекти по програма ФАР, по ОП \"Регионално развитие\", Интеррег III.От община Кърджали се похвалиха със създаден виртуален пътеводител за ученици, укрепени скални масиви, изградена инфраструктура. Открити са 11 обекта, 3 олтара и 4 жилищни сгради.По петият предстоящ проект желанията на археолозите и местната власт са да се създаде вкопана в земята сграда - там да се представят възстановки и всичко намерено на Перперикон.Проф. Николай Овчаров изтъкна, че до момента са дадени над 8 млн. лв само европейски средства. \"Наша голяма мечта е информационният център - една от основните части от този пъзел\", заяви проф. Овчаров. Нямало уважаващ себе си обект без информационен център.Посетителският център ще затвори веригата. Предстои и електрификация и художествено осветление на града.", "date": "2018.01.11", "title": "Перперикон - пример, че местната власт може да бъде добър стопанин"}
{"url": "https://news.bg/world/115-godini-ot-rozhdenieto-na-alan-peytan.html", "text": "Търсачката \"Гугъл\" отбелязва днес с дудъл 115-та годишнина от рождението на южноафриканския писател Алън Пейтън. Той е създател на Либералната партия и известен противник на апартейда. Написва множество литературни произведения и научни статии. Книгите му са продадени в 15 млн. екземпляра, някои от тях са екранизирани. Най-известният му роман е \"Изстрадано приятелство\", издаден през 1948 година. Пейтън е роден през 1903 година в семейство на косервативни християни в Натал. Завършва физика през 1935 година и преподава. Авторитарното отношение на баща му прави от Пейтън враг на подобни методи на възпитание. След като изоставя учителската професия, той става директор на поправително училище за проблемни младежи. Умира на 85-годишна възраст в ЮАР. ", "date": "2018.01.11", "title": "115 години от рождението на Алън Пейтън "}
{"url": "https://news.bg/weather/oblachen-i-dazhdoven-chetvartak.html", "text": "Днес ни очаква предимно мрачен и дъждовен четвъртък. Привечер дъждът ще преминава в сняг. В югозападната част на страната ще е почти без валежи. Това съобщават от НИМХ на БАН. Максималните температури ще са между 4 и 9 градуса. Ще духа до умерен вятър. Атмосферното налягане е по-ниско от средното за месеца и ще продължи да се понижава. ", "date": "2018.01.11", "title": "Облачен и дъждовен четвъртък"}
{"url": "https://news.bg/world/asandzh-poluchi-ekvadorsko-grazhdanstvo.html", "text": "Създателят на \"Уикилийкс\" Джулиан Асандж е получил еквадорски паспорт, предадоха световните информационни агенции. Оказва се, че паспортът с номер 1729926483 е бил издаден на 21 декември. Така беглецът ще може да напусне еквадорското посолство в Лондон без страх, че ще бъде арестуван веднага. В профила му в \"Туитър\" се появи снимка, която го показва облечен в тениска с цветовете на еквадорския национален флаг. Това е първото му съобщение от 10 дни. \"Мълчанието\" му в социалните мрежи породи много спекулации, между които и тази, че той е починал. Припомняме, че създателят на \"Уикилийкс\" се укри в дипломатическото представителство през 2012 г., за да избегне съдебно преследване.Асанж успя да разгневи президента на Еквадор Ленин Морено с критичните си постинги в Twitter по адрес на негови чуждестранни съюзници.Еквадор търси посредник, който да помогне при преговорите с Великобритания по предаването на Асанж.Външният министър Мария Фернанда Еспиноса заяви, че страната й \"разглежда и проучва възможността за посредничество\", за да бъде сложен край на\"неуместния\" петгодишен престой на Асанж в посолството в британската столица.", "date": "2018.01.11", "title": "Асандж получи еквадорско гражданство "}
{"url": "https://news.bg/bulgaria/protesti-posreshtat-evropredsedatelstvoto.html", "text": "С няколко протеста ще бъде отбелязано началото на Българското председателство на Съвета на Европейския съюз. Припомняме, че днес то се открива официално. Ще протестират еколозите, привърженици на втория лифт на Банско и други. Протестът в подкрепа на Истанбулската конвенция е единственият дневен протест. Всички останали граждански инициативи са след 17.00 часа.Полицаите също насрочиха протест, но преди това от 8.30 часа в Министерския съвет синдикатите от КНСБ, които представляват интересите на работещите в системата на МВР, ще срещнат с премиера Бойко Борисов.Взети са необходимите мерки за сигурност, увери по-рано МВР, в сила са и ограничения в движението. В 19.00 часа в Народен театър \"Иван Вазов\" ще започне Откриващ концерт на Българското председателство.Изказвания ще направят президентът Румен Радев, министър-председателят Бойко Борисов, председателят на Европейския парламент Антонио Таяни, председателят на Европейския съвет Доналд Туск, председателят на Европейската комисия Жан-Клод Юнкер.В рамките на шестте месеца, през които страната ни ще изпълнява този ангажимент, са предвидени 299 събития - предимно в София, но също и във Варна, Бургас, Пловдив, Велико Търново, Габрово, Русе и други градове.България ще бъде домакин на среща на върха с участието на държавните лидери от страните-членки на ЕС и държавите от Западните Балкани.В програмата са заложени 12 неформални заседания на Съвета на ЕС и над 20 срещи на високо ниво, както и пет срещи от парламентарното измерение.На експертно ниво е предвидено да се проведат над 170 срещи и заседания, а под егидата на председателството са планирани още около 85 събития.Основни приоритети са кохезионната политика, интегрирането на Западните Балкани, сигурността и стабилността, както и икономическият растеж с фокус върху единния цифров пазар.", "date": "2018.01.11", "title": "Протести посрещат Европредседателството "}
{"url": "https://news.bg/education/stipendiite-za-otlichen-uspeh-v-uchilishte-skachat-na-60-leva.html", "text": "На 60 лева се увеличава размерът на ученическите стипендии за отличен успех. Това става факт от втория срок.Това е горна граница и училищата ще могат да определят според успеха размера за всяко дете в диапазона от 21 лв. до 60 лева.Разширява се и обхватът на учениците, които ще ги получават, припомня БНР.Стипендии вече ще получават учениците от 8 клас, а не от девети, както беше до момента.Търсещите или получили международна закрила ученици също вече имат право на тях. До момента получаваха само чужденците. Всички деца със специални образователни потребности имат право да получават различни видове стипендии.Това беше оповестено по-рано. Това заяви Грета Ганчева, експерт от министерството на образованието.  Парите предвидени за ученически стипендии през годината са над 23 милиона лева. ", "date": "2018.01.11", "title": "Стипендиите за отличен успех в училище скачат на 60 лева"}
{"url": "https://news.bg/society/pochitame-sv-teodosiy-veliki.html", "text": "Както през първите векове на християнството мъченичеството послужило за утвърждаване на Църквата, така монашеството станало опора на Църквата през следващите времена. Преминало различни форми в своето развитие, християнството дължи на преподобни Теодосий Велики (424-529 г.) създаването и образцовото устройство на първите общежителни манастири, пише pravoslavieto.com.На 11 януари църквата почита Св. преподобни Теодосий Велики. Той бил възпитан в благонравие. В Йерусалим Теодосий бил осенен от силно желание да се посвети на отшелнически живот. В една пещера във Витлеемската пустиня той се отдал на непрестанна молитва към Бога и пълно въздържание, бил дарен с чудотворство и прозорливост.Св. Теодосий Велики пръв въвел общежитийната форма на монашеския подвиг и затова е наречен \"началник на общежитието\". През 493 г. йерусалимският патриарх го назначил за общ архимандрит на всички общежитийни манастири в Палестина, докато на Св. Сава Освещени поверил надзора над пустинниците.При Св. Теодосий имало монаси от различни народности (гърци, грузинци, арменци) и те имали отделни храмове. За св. Причастие обаче всички се събирали в главната Богородична църква, където се служило на гръцки език.Не много преди смъртта си, той наредил един ден да ударят камбаната за молитва и разплакан съобщил на братята: \"Молете се, отци и братя, молете се! Божият гняв посети Изтока!\". В същото време Антиохия била разрушена от земетресение.Св. Теодосий бил погребан във Витлеемската пустиня, където започнал своето подвижничество. Славата на нови чудотворства украсила неговото отминаване в блажената вечност.", "date": "2018.01.11", "title": "Почитаме Св. Теодосий Велики"}
{"url": "https://news.bg/int-politics/severna-koreya-nastoya-seul-da-prekrati-voennite-ucheniya-sas-sasht.html", "text": "Северна Корея настоя Южна Корея да прекрати военните учения със САЩ, като подчерта, че те предизвикват напрежение между двете страни, съобщава южнокорейската агенция \"Йонхап\".При постоянно военно напрежение двете страни не могат да се придвижат към обединение, пише официозът на Работническата партия на Северна Корея.\"Ако южнокорейските власти действително искат разведряване и мир, първо трябва да спрат всички военни действия, които те провеждат със САЩ срещу своите (северни) братя\", се изтъква в статията.В сряда американският президент Доналд Тръмп заяви, че Вашингтон ще бъде готов да започне преговори със Северна Корея при подходящи обстоятелства. На 4 януари Южна Корея обяви, че ще отложи съвместните военни учения на страната със САЩ по време на Зимните олимпийски игри.", "date": "2018.01.11", "title": "Северна Корея настоя Сеул да прекрати военните учения със САЩ "}
{"url": "https://news.bg/disasters/novo-silno-zemetresenie-v-iran.html", "text": "Земетресение с магнитуд 5,1 по скалата на Рихтер разтърси южната иранска провинция Керман, съобщават иранските медии.Официалната новинарска агенция ИРНА уточни, че епицентърът на труса е бил в село Ходжедк, разположено на около 700 км южно от Техеран, като е станал рано сутринта тамошно време. Дълбочината на труса е била 10 километра.Засега няма информации за сериозни материални щети и жертви. Уточнява се, че много местни жители са излезли по улиците след земетресението.Керман в последно време беше разтърсен от няколко земетресения, като магнитудът им варираше от 4 до 6,2 по Рихтер. През ноември трус със сила 7,2 по Рихтер удари западните части на Иран, при което загинаха повече от 600 души.Иран се намира в изключително земетръсна зона. През 2003 г. земетресение с магнитуд 6,6 по Рихтер сравни със земята историческия град Бам, като загинаха 26 хил. души.", "date": "2018.01.11", "title": "Ново силно земетресение в Иран"}
{"url": "https://news.bg/disasters/iranski-voenen-korab-se-razbi-v-pristanishte-v-kaspiysko-more.html", "text": "Ирански военен кораб се разби във вълноломите в пристанище в Каспийско море, като двама от членовете на екипажа се водят за изчезнали, съобщават местни медии, цитирани от \"Ройтерс\".Дългият 100 метра боен кораб, наречен \"Дамаванд\", се е разбил в пристанищния град Бандар Анзали, докато морето е било бурно, като се уточнява, че вълните са били 4-метрови.Шестима от членовете на екипажа от военния кораб първоначално са били запокитени в морето по време на инцидента, като четирима са били извадени. Снимки от инцидента показват повредения военен кораб, килнат на една страна близо до вълноломите, които защитават пристанището.Засега няма официално изявление за броя на жертвите или ранените при злополуката.В събота танкерът \"Санчи\", собственост на най-големия корабен оператор в Иран, се сблъска с товарен кораб, превозващ зърно, край бреговете на Китай близо до Шанхай.", "date": "2018.01.11", "title": "Ирански военен кораб се разби в пристанище в Каспийско море"}
{"url": "https://news.bg/int-politics/7-sredizemnomorski-strani-grazhdanite-na-es-tryabva-da-imat-dumata-za-badeshteto-mu.html", "text": "Седем средиземноморски страни насърчават гражданите да имат думата относно бъдещето на Европейския съюз през идните месеци, съобщава \"Асошиейтед прес\".Лидерите на Италия, Франция, Испания, Португалия, Малта, Гърция и Кипър се срещнаха по време на вечеря в италианската столица Рим снощи, за да изработят обща стратегия преди пълните срещи на върха на ЕС по-късно тази година.Италианският премиер Паоло Джентилони коментира пред журналисти, че след като европейските икономики преживяват \"позитивен момент, това го прави правилният момент да се положат усилия за по-голямо европейско сближаване\" и за намаляване на регионалните различия между страните членки на ЕС.В съвместната декларация се изтъква: \"Приветстваме идеята за консултации с гражданите в цяла Европа относно основните приоритети за бъдещето на Европейския съюз, които биха могли да бъдат организирани от идната пролет.\"Участниците също така са подновили призивите към ЕС да осигури повече помощ за справяне с кризата с мигрантите.Това беше четвъртата среща в този формат. Следващата ще бъде в Кипър. ", "date": "2018.01.11", "title": "7 средиземноморски страни: Гражданите на ЕС трябва да имат думата за бъдещето му"}
{"url": "https://news.bg/politics/sds-nastoya-vlastta-da-vzeme-merki-za-podobryavane-na-dostapa-do-vitosha.html", "text": "Съюзът на демократичните сили (СДС) призова екоминистерството да предложи на правителството в най-кратки срокове да приеме актуализирания план за управление на природен парк \"Витоша\" за периода 2015-2024 г.\"Нашата позиция е, че развитието на планинския туризъм в България е стратегически приоритет, но при стриктно спазване на законите и регламентите, касаещи този сектор, и опазване на природната среда\", изтъкват от СДС. От партията взимат повод от споровете около втория лифт в Банско, за да припомнят, че има много нерешени проблеми и в природен парк \"Витоша\".\"Нашата столица е с уникално местоположение, в подножието на планина, предоставяща всички възможности за туризъм, ски спорт и отдих. Но вместо столичаните и гостите да се радват на този природен дар, сме свидетели на парадоксални ситуации: труден и понякога невъзможен достъп на хората до Витоша, стари или неработещи съоръжения, неудобен градски транспорт\", подчертават от синята партия. СДС настояват, че природният парк не трябва повече да се развива \"на парче\", а да стане достъпно и безопасно за столичани и гостите на София място.\"Приемането на плана за управление на Витоша е наложителна мярка за превръщането на планината в истинска възможност за спорт, отдих и туризъм за столичани и гостите на София и за поминък на хората, които живеят в общините на територията на природния парк\", настояват в заключение от СДС.", "date": "2018.01.11", "title": "СДС настоя властта да вземе мерки за подобряване на достъпа до Витоша "}
{"url": "https://news.bg/politics/protestirashtite-ni-izlagat-kato-bay-ganyo-pred-evropa-skastri-gi-plevneliev.html", "text": "Ползите от това, че България председателства Съвета на ЕС са огромни, а страната ни вече бере плодовете на председателството. Това заяви пред Нова президентът Росен Плевнелиев. \"Прожекторите на света са насочени към нас\", допълни Плевнелиев.\"Всеки протест, доколкото е законен и демократичен, трябва да бъде проведен.\" По този начин Плевнелиев коментира , които ще съпътстват официалното откриване на българското председателство на Съвета на ЕС. По думите му в обществото не трябва да има такова напрежение. \"Трябва да кажем край на партизирането, за да покажем най-доброто от себе си. Същевременно, от времето на Бай Ганьо до днес ние българите като че ли искаме да покажем на Европа и света най-лошото от себе си. Много ми се иска това да не е така\", допълни Плевнелиев.Според бившия държавен глава днешните протести за и против изграждането на втори лифт в Банско са абсолютно безсмислено противопоставяне. \"Банско трябва да има втора кабинка\", отсече Плевнелиев и допълни, че обществото по тези планински райони, които са едни от най-бедните и изолирани райони, заслужават да имат право да развиват ски туризъм, както това се прави в Австрия и в Швейцария.\"Тези протести не са символ на бъдещи политически действия, но ни казват нещо важно - те са символ на .\" Според Плевнелиев обществото няма доверие нито в институциите, нито в политиките, които страната ни прави и това недоверие е заслужено, защото хората не са видели напредък в много отношения, сред които здравеопазването, правораздаването и други.Относно , което вчера беше разгледано и , Плевнелиев обясни, че Радев има своите аргументи за налагането на това вето. \"Длъжни сме да ги чуем. С някои съм съгласен, с други - не\", посочи Плевнелиев. \"Аз искрено вярвам в честните намерения на управляващите. Въпросът е в прилагането - какъвто и закон да се направи, той трябва да бъде прилаган, .\"Според Плевнелиев демокрацията се базира на правила, които важат еднакво за всички. \"Нашата демокрация се е развила и върви напред, но не със скоростта, с която искахме\", тълкува президента и допълни, че е време българите да си дадат сметка, че тази скорост зависи от тях - \"зависи от всеки един от нас да не плаща подкуп, аз да не казва после, че държавата ни е корумпирана. Ние, за съжаление, и днес показваме, че все още не сме се разделили с робската психика, че някой друг ще ни реши проблемите\".Попитан за отношенията ни с Турция, Плевнелиев побърза да поздрави премиера Бойко Борисов. По думите му всичко, което прави Борисов по отношение на Турция и Балканите като цяло, е добро за България. \"България е единствената страна на Балканите, която търси приятелство и добросъседство.\" Относно Турция и отношенията ни с южната съседка Плевнелиев обясни, че \"Турция е пазителят на европейския замък, на портите\". Турция е наш съсед и винаги ще бъде наш съсед - България е задължена да има добри отношения със съседите си, категоричен бе бившият държавен глава.", "date": "2018.01.11", "title": "Протестиращите ни излагат като Бай Ганьо пред Европа, скастри ги Плевнелиев"}
{"url": "https://news.bg/politics/karayancheva-pozhela-na-deputatite-da-se-darzhat-kato-dobre-sraboten-orkestar.html", "text": "\"В деня, когато , нека си дадем сметка, че ние сме националния отбор на България.\" Това заяви председателят на Народното събрание Цвета Караянчева в началото на третата сесия на Парламента. Тя пожела на народните представители повече резултати и по-малко проповеди. \"Да загърбим нихилизма\", призова Караянчева. \"Солисти търсят в операта. Да се държим като добре сработен оркестър\", категорична беше тя.\"Нека да е ползотворна Новата година\", заключи председателят на Парламента.", "date": "2018.01.11", "title": "Караянчева пожела на депутатите да се държат като добре сработен оркестър"}
{"url": "https://news.bg/politics/bsp-smireno-vika-borisov-v-parlamenta-zaradi-ubiystvata.html", "text": "БСП поискаха премиерът Бойко Борисов да дойде в парламента и да даде обяснения за зачестилите убийства.Левицата е недоволна, че председателството започва с редица протести. Всички протести са свързани с разпада на държавността, заяви червеният депутат Драгомир Стойнев.Министър-председателят е отговорен за националната сигурност, припомни той на депутатите. Спокойно и смирено, по думите на социалиста, червените призовавали Бойко Борисов да дойде в парламента и да обясни за масовите убийства.Хората са уплашени, сподели Стойнев. Хората трябвало да се успокоят, че има държава.Председателят на правната комисия Данаил Кирилов оспори желанието на левицата. Нямало нужда да се изслушва министър-председателят, защото вътрешната комисия по-късно ще изслуша компетентните органи по темата.\"Българското общество трябвало да бъде успокоено от премиера\", отсече червеният депутат Славчо Велков.Очаквано предложението не мина.", "date": "2018.01.11", "title": "БСП смирено вика Борисов в парламента заради убийствата"}
{"url": "https://news.bg/crime/zasileni-merki-za-sigurnost-v-sofiya.html", "text": "Засилени мерки за сигурност в София днес. Поводът -  на българското председателство на Съвета на ЕС и , които ще съпътстват евроцеремонията.Ограничения и засилено полицейско присъствие има в района на Народния театър, където ще бъде церемонията по приемането на председателството. В 19 часа в Народния театър \"Иван Вазов\" ще започне и откриващ концерт.Закриват се два паркинга до НДК, както и паркингите около Народния театър. Ограничения ще има и при преминаването на делегации от летището до различни хотели, съобщи БГНЕС.Кортежът на членовете на Европейската комисия пристига в 16:30 ч. на Летище София.", "date": "2018.01.11", "title": "Засилени мерки за сигурност в София"}
{"url": "https://news.bg/politics/protivopostavyaneto-na-narodnite-ni-koreni-na-evrotsennostite-bilo-obrecheno-na-neuspeh.html", "text": "Нека да работим всеотдайно за националните интереси на страната и за постигане на бързи резултати. Народното събрание е първото, което ще запише в програмата си 6 събития от европредседателството.Това заяви председателят на парламентарната група на ГЕРБ Цветан Цветанов от парламентарната трибуна при откриването на третата сесия на Народното събрание.Той отбеляза, че 11 години след приемането ни в ЕС можем да покажем реални резултати.Следващите 6 месеца сме председател на Съвета на ЕС и добрите новини и политическите послания ще тръгнат оттук към Европа, увери Цветанов.Ние нямаме право да пропиляваме шанса си да бъде чут гласът на България. Трябва да се водим от интересите на страната.\"Нямаме намерение да принизяваме ролята на опозицията в парламентарния живот. Очакваме политическите послания да са добре аргументирани\", заяви още той.Българският народ демонстрира все по осъзната европейски съпричастност. Опитите да се противопоставят народностните ни корени на европейските ценности били обречени на неуспех.По думите му, българинът се интересувал от европейския дневен ред.Очаквали се положителните тенденции в икономическия растеж.Цветанов обърна внимание, че се очакват много събития от европредседателството и ще дойдат високи гости. Цветанов изброи кои са най-важните събития.Миграция, сигурност, отбрана и дигитализация ще бъдат темите, на които ще се обърне специално внимание.Ангажименти на парламента са сериозни и отговорни и ще стимулират националното законодателство.Приоритетите на ГЕРБ за следващите 6 месеца са законодателни инициативи за укрепване на обществения ред в сферата на здравеопазването, образованието и борба с корупцията.Той припомни, че с антикорупционния закон ГЕРБ полагали усилия за ограничаване на корупционни практики. ГЕРБ е партията, която е реагирала на много случаи и била противодействала на корупция бързо и решително.Във външнополитически план ще се задълбочава сътрудничество в региона. Политическите контакти с Турция били плод на национално отговорна външна политика.Според него присъединяването на България към Шенген и Еврозоната ще допринесе за сигурност по раниците ни.\"Всички ще допринесем за изпълнение на логото на европредседателството \"Съединението прави силата\", завърши Цветанов.", "date": "2018.01.11", "title": "Противопоставянето на народните ни корени на евроценностите било обречено на неуспех"}
{"url": "https://news.bg/world/sasht-mogat-da-se-varnat-v-parizhkoto-sporazumenie-za-klimata.html", "text": "САЩ могат да се върнат в Парижкото споразумение за климата. Това обяви американският президент Доналд Тръмп, предадоха световните информационни агенции. Той обяви това на пресконференция в Белия дом след срещата си с норвежкия премиер Ерна Солберг.Запитан, Тръмп отговори, че \"е възможно\" Вашингтон да се върне, но все така счита сключената от предишната администрация в САЩ сделка за лоша. Припомняме, че според Тръмп Парижкото споразумение е твърде несправедливо от гледна точка на икономическите интереси на САЩ.Той обяви миналата година изтеглянето на страната. Държавният глава също така омаловажава предупрежденията за последствията от глобалното затопляне. Президентът отговори на журналистически въпрос относно разследването дали има руска намеса  в президетските избори, които той спечели. Тръмп бе запитан дали ще се яви на разпит при спецпрокурора Робърт Мълър. По думите му, не е вероятно това да се случи. Според разпространяваната по-рано информация юридическият екип на държавния глава провежда предварителни разговори с ФБР относно потенциален разпит от Мълър.Тръмп отрича да се е договарял с Русия, докато Москва отрича оценката на разузнаването на САЩ, че Кремъл се е намесил на президентските избори.", "date": "2018.01.11", "title": "САЩ могат да се върнат в Парижкото споразумение за климата "}
{"url": "https://news.bg/press/ofitsialno-rosen-angelov-e-shestorniyat-ubiets-pravnata-komisiya-othvarli-vetoto-na-prezidenta-varhu-antikoruptsionniya-zakon.html", "text": "Заключение. \"Дума\":Официално: Росен Ангелов е шесторният убиец Разследващите разполагат с категорични доказателства, че шесторното убийство в Нови Искър е дело на рецидивиста Росен Ангелов и че самият той се самоубил със същия пистолет, с който е разстрелял жертвите си. Това съобщиха на брифинг вчера директорът на Националната следствена служба Борислав Сарафов и прокурорът по делото Наталия Николова.\"У нас няма никакво съмнение кой е извършителят на шесторното убийство. Почти не считам за необходимо да коментирам доказателства за авторството на убийството, а самият Росен Ангелов категорично се е самоубил\", каза Сарафов. Николова допълни, че едно и също оръжие е умъртвило Кети Кюхова и останалите петима души. Със същото оръжие е умъртвен и Росен Ангелов, барутни частици от същото оръжие са открити и по убиеца, а по негови дрехи е открита кръв на Кети и мъжа й Неделчо. Вето. \"Сега\":Правната комисия отхвърли ветото на президента върху антикорупционния закон На заседание на правната комисия на парламента депутатите отхвърлиха ветото на президента на закона за противодействие на корупцията и за отнемане на незаконно придобитото имущество с 10 гласа \"за\", 7 гласа \"против\" и без \"въздържали се\", предаде БГНЕС.Народните представители участваха в дебат по Указ №274 от 29.12.2017 г. на президента на България за връщане за ново обсъждане на Закона за противодействие на корупцията и за отнемане на незаконно придобитото имущество, приет от парламента на 20 декември 2017 г. и мотивите към указа.На днешното заседание бяха проф. Емилия Друмева, председател на правния съвет към президента Румен Радев, неговият съветник Пламен Узунов, зам.-министърът на правосъдието Евгени Стоянов, представители на ДАНС, на различни ведомства и неправителствени организации. Замърсяване. \"Сега\":Колите със стикер колко замърсяват Смогът вдига двойно цената на синята зона, не пускат таратайки в центъра при обгазяванеВсички коли в България да имат стикери, показващи колко вредни емисии изпускат във въздуха. Такива законодателни промени предлагат от Столичната община. В дни, когато се очаква силно замърсяване на въздуха, в центъра на София ще се допуска движение само на автомобили с екологичен стандарт Евро 5 или Евро 6. Това е една от крайните мерки срещу обгазяването, които предвиждат в общината и които бяха представени на заседание на транспортната комисия към Столичния общински съвет.Мерките ще се прилагат в зависимост от степента на замърсяване и количеството фини прахови частици, които се очакват в следващите 48 часа.  Конвенция. \"24 Часа\":3-ият пол не е стигнал още до парламента, и президентът с резервиИстанбулската конвенция, в която е и въпросът за социалния пол, още не е изпратен от МС в парламента и категорично тя няма да влезе в дневния му ред през първите дни от новата сесия. Народното събрание се събира днес след 20-дневна ваканция.В ГЕРБ няма да бързат с ратификацията и ще следят обществените нагласи. Без визи. \"Сега\":Българите могат да пътуват без визи в 156 страниБългарите могат да пътуват свободно без визи в 156 страни. По този показател ние се нареждаме на престижното 20-то място в света, задминавайки далеч повечето от нашите съседи. Класацията на Хенли паспорт индекс за 2018 г. за свободното предвижване се оглавява от Германия, чиито граждани могат безвизово да пътуват в 177 държави. На второ място е Сингапур /176 страни/, а третото се поделя от Дания, Финландия, Франция, Италия, Япония, Норвегия, Швеция и Великобритания, чиито поданици могат свободно да пътуват в 175 държави. Американците са пети. На тях не им трябва виза в 173 страни. В дъното на класацията са Ирак и Сирия, техните граждани могат да посетят безвизово само 27 и 28 страни съответно. На Балканите пред България са само Гърция и Словения, които заемат съответно 7 и 11 място. ", "date": "2018.01.11", "title": "Официално: Росен Ангелов е шесторният убиец; Правната комисия отхвърли ветото на президента върху антикорупционния закон"}
{"url": "https://news.bg/politics/siderov-iska-da-se-izlekuvame-ot-zlobata-i-mazohizma.html", "text": "Лидерът на Атака Волен Сидеров призова в декларация да се излекуваме от най-лошата болест-злобата, завистта и мазохизма. Както ние българите можем да се оплюем, никой не можел, по думите му.Днес трябва да се отбележи като исторически ден, настоя националистът. Светът се промени от 2007 досега, отчете той. Либералните идеи отстъпвали пред консерватизма. Според него трябва да има баланс. България по време на председателството ще покаже, че управлението е стабилно, каза Сидеров.Различните мнения в партньорите водели до разнообразие, според него. Правели се внушения, че кабинетът е разклатен. България е в крачка с европейските и световни тенденции, категоричен бе председателят на ПГ на Обединените патриоти.Патриотите показали, че може да се работи за стандарта на живот на българските граждани. Кабинетът щял да продължи с прагматизма си и през тази година. Управляващите обещават повече територия за предприемачество и за развитие на инвестициите.Има тези условия и ще се работи за това, обеща Волен Сидеров. Обеща още и по-добър социален климат.", "date": "2018.01.11", "title": "Сидеров иска да се излекуваме от злобата и мазохизма"}
{"url": "https://news.bg/politics/bsp-prebroi-10-problema-za-parvite-deset-dni-na-godinata.html", "text": "БСП изчисли десет проблема пред България за десетте дни на 2018 година. В декларация лидерът на червените Корнелия Нинова пожела мирна и спокойна 2018 за България и Европа.На управляващите Нинова предложи нов подход на работа. Десет големи проблема имало пред страната и все пак имало голям шанс. Народът ни продължава да изчезва, притеснена е соцводачката. Общинските болници пък са изправени пред фалит.Учители и ученици разбрали на гърба си що е то образователна реформа, недоволна е Нинова. Обявено е поскъпване на тока на 5 януари. От там ще поскъпнат стоките. Поскъпването на тока изяде увеличението на пенсии и заплати, според нея. \"Тече, всичко тече\", изтъкна тя, атакувайки санирането.\"И оградата пак падна\", натърти Корнелия Нинова и допълни, че отново сме най-корумпирани. Лидерът на БСП захапа и Северозапада, който поиска отделяне от България.Кабинетът се разцепил според Нинова. \"Осем дни осем трупа\", констатира Нинова за масовите убийства. Десетият проблем са днешните масови протести - народът е на улицата. \"Топим се като народ, по-малко се лекуваме, по-малко се образоваме\", предупреди Корнелия Нинова. Според нея има сбъркана политика в моделите на управление и корупция в системите.\"Вие предлагате решения на парче\", захапа тя управляващите. Затова опозицията иска нов модел на обществените сфери като здравеопазване, образование, икономика.Нинова отсече и . Левицата нямало да мълчи пред проблемите. \"Погледнете за проблема\", настоя лидерът и обеща, че БСП ще бъдат конструктивни. В същото време социалистите нямало да мълчат за грешките на кабинета.", "date": "2018.01.11", "title": "БСП преброи 10 проблема за първите десет дни на годината"}
{"url": "https://news.bg/crime/borisov-uspokoyava-politsaite-sas-100-mln-lv-dopalnitelno-za-zaplati.html", "text": "Полицаите ще получат 100 млн. лв. допълнително за възнаграждения. Това стана ясно след продължилата повече от час среща между полицейските синдикати, ръководството на МВР и премиера Бойко Борисов.Премиерът Борисов лично се е ангажирал със сумата. Но това не било пазарлък за спирането на протестите.Председателят на полицейския синдикат Валентин Попов заяви, че за днес протестите остават, но след спешна консултация на управителния съвет на федерацията ще бъде обмислено прекратяване на протестите.Младен Маринов заяви, че срещата при премиера е имала работна насока. Секторът \"сигурност\" и специално МВР е изключително важен за стабилността на държавата, важен фактор за средствата, които влизат в държавния бюджет.Предстои решението да бъде внесено на заседание на Министерски съвет, където да бъде гласувано.Валентин Попов заяви в началото на срещата: \"Обсъдихме много внимателно участието на служителите на МВР в охрана на външна граница на ЕС, в борбата с престъпността и контрабандата и техният дял в това - приходната част на бюджета да е малко по-добра. Това е наш аргумент още от миналото лято\". По думите му в това отношение се оказа, че са на много сходни позиции с министър-председателя. \"Всички присъстващи на тази среща се обединихме около едно принципно положение, че очевидно в отговор на приноса, за който току-що говорих на колегите от МВР и на това, което правят всеки ден би трябвало да се обмисли сериозно за допълнително увеличение на заплатите им, което най-вероятно ще стане факт\".Валентин Попов посочи още, че в резултат на това общо мнение, до което са стигнали, още утре ще бъде свикан Управителния съвет на Синдикалната федерация на служителите в МВР (СФСМВР) и да предложи обмислянето като ответна мярка от тяхна страна временно прекратяване на протестните действия. Валентин Попов уточни, че изобщо не изключва варианта това временно прекратяване на протестните действие да стане и постоянно.Галентин Грозев, заместник-председател на синдиката, заяви, че с премиера Борисов са се разбрали за едно основно нещо: \"Служителите на МВР работят достойно. Те заслужават допълнително целево увеличение на месечните си възнаграждения. Лично премиерът Борисов се ангажира със сумата от 100 млн. лв., която да бъде обсъдена и гласувана на заседание на Министерски съвет и впоследствие преведена към МВР в рамките на две седмици като предстои в тази връзка и промени и обсъждане на Наредбата за основните месечни възнаграждения на служителите в МВР. Този път ще настояваме и държавните служители също да получат увеличение, тъй като при последните изменения те не получиха никакви увеличения\", посочи Грозев. Припомняме в началото на 2018 г. правителството отпусна допълнително 55 млн. лв. за увеличение на заплатите на служителите в МВР.\"Лично премиерът каза - не правя сделка с вас за спиране на протестите, а оценявам действията и поведението на служителите от МВР\", коментира Грозев.Красимир Ципов, заместник-министър на вътрешните работи, заяви, че е постигнат конкретен консенсус да бъде започната работа по това да бъдат увеличени допълнително възнагражденията на служителите на МВР. \"Първата стъпка беше направена в началото на тази седмица. Знаете, че в бюджета за тази година бяха предоставени 55 млн. лв. в повече. Към настоящия момент, след като приключи тази среща в МВР ще седнем да поговорим с представителите на синдикатите по какъв начин да бъдат предприети действията за едно допълнително увеличение на средствата, които ще бъдат предоставени\", посочи Ципов.Премиерът е заявил и конкретен ангажимент за увеличение на възнагражденията и за 2019 г., не само за 2018 г.Ципов подчерта, че премиерът е удовлетворен от резултатите, постигнати от служителите на МВР и в резултат е този ангажимент за допълнителни сто милиона лева.", "date": "2018.01.11", "title": "Борисов успокоява полицаите със 100 млн. лв. допълнително за заплати"}
{"url": "https://news.bg/politics/volya-smuteni-ot-lahashtiya-prosperitet-v-parlamenta.html", "text": "\"Воля\" забеляза безочие в някои хора, които трябвало да са по-смирени.\"Това безочие просто прави впечатление\", отсече лидерът Веселин Марешки.Просперитет бликал от депутатите, по думите му. Този просперитет трябвало да се прелива и в повече обикновени хора.\"Ще работим за повишаване на стандарта на живот на българските граждани\", обеща той. Воля ще работи и за повишаване интелекта на нацията.\"Да живее България\", призова Марешки и пожела просперитет за страната.", "date": "2018.01.11", "title": "Воля смутени от лъхащия просперитет в парламента"}
{"url": "https://news.bg/disasters/6-posledovatelni-silni-zemetreseniya-raztarsiha-irak-i-iran.html", "text": "6 последователни силни земетресения разтърсиха граничния регион между Ирак и Иран около 10 часа местно време (9 часа българско).Трусовете са били усетени в иракската столица Багдад, съобщават местни жители, цитирани от държавните медии.Земетресенията са предизвикали паника в центъра на Багдад, като местните са излезли по улиците.Държавната телевизия увери, че засега няма информации за сериозни материални щети или жертви. Електроснабдяването и интернет услугите не са били прекъснати в централните части на Багдад.Първото и най-силно земетресение е било с магнитуд 5,5 по скалата на Рихтер, става ясно от данните на Европейския средиземноморски сеизмологичен център. Останалите са с магнитуд 5,4 (два), 5,3, 5,2 и 5,0. Мощно земетресение удари граничния регион между Ирак и Иран през ноември, при което загинаха най-малко 530 души в Иран и шестима други в Иракски Кюрдистан.", "date": "2018.01.11", "title": "6 последователни силни земетресения разтърсиха Ирак и Иран"}
{"url": "https://news.bg/politics/bsp-potvardila-dumite-na-dogan-che-borisov-nyama-alternativa-spored-jordan-tsonev.html", "text": "ДПС обвини БСП в липса на коалиционна култура. Въпреки това партията ще подкрепи червените във  и ще гласува за събарянето на властта. Партията ще представи своите аргументи и мотиви за сваляне на \"Борисов 3\".Това стана ясно от коментара на Йордан Цонев, след като левицата реши сама да внесе вот на недоверие.Преди Коледа партията не била потърсена от \"Позитано 20\" за консултация, както и след празниците. Едва днес ДПС били уведомени за решението на столетницата.\"Изкушавам се да кажа, че това доказва правотата на думите на господин Доган\", подчерта Цонев. са снимка на обстановката в страната, те не предизвикват тази ситуация, те са констатация каква е ситуацията, смята депутатът.\"Ако нямаш коалиционна култура в опозиция, не би могъл да имаш такава в управлението\", допълни Йордан Цонев. Иначе партията дава подкрепата си и за предстоящи вотове на недоверие срещу Борисов.", "date": "2018.01.11", "title": "БСП потвърдила думите на Доган, че Борисов няма алтернатива според Йордан Цонев"}
{"url": "https://news.bg/world/do-2030-g-velikobritaniya-mozhe-da-izgubi-gbp50-mlrd-ot-brekzit.html", "text": "Икономически анализ, поискан от кмета на Лондон Садик Кан, показва, че \"твърд\" Брекзит би означавал до 2030 г. да бъдат изгубени 50 милиарда лири от британски инвестиции, информират агенции.Кан е поискал Cambridge Econometrics да изготви оценка на влиянието, което ще окаже Брекзит върху икономиката на страната. Сценариите включват от оставане на Обединеното кралство като част от единния пазар и митническия съюз до напускането им, както и ЕС и Лондон не успяват да сключат преходно споразумение.Бъдещите търговски отношения между съюза и Великобритания трябва да бъдат договорени до 27 октомври.Най-неблагоприятният сценарий до 2030 г. е изгубването на 500 000 работни места, както и 87 000 в Лондон. Дори и по-благоприятните сценарии за Брекзит включват 176 000 изгубени места.", "date": "2018.01.11", "title": "До 2030 г. Великобритания може да изгуби £50 млрд. от Брекзит"}
{"url": "https://news.bg/crime/uslovna-prisada-za-mazh-bludstval-s-detsa.html", "text": "Бургаският окръжен съд определи условна присъда на подсъдим за развратни действия с три деца, съобщиха от съда. Наказанието е \"Лишаване от свобода\" за три години с пет годишен изпитателен срок.Подсъдимият Иван И. е признат за виновен в това, че от февруари 2015 г. до 17 април 2015 г. в гр. Бургас имал интимни отношения с малолетно лице, което било под 14-годишна възраст.В същото време Иван И. е възбуждал други две лица също по-малки от 14-годишна възраст. Той е признат за виновен от съда и за тези си действия. Иван И. е блудствал и с трето дете, което имало 14 години.Съдът осъди подсъдимия Иван И. да заплати 15 хиляди лева на детето, което е навършило 14-години.Присъдата на Окръжен съд - Бургас може да бъде обжалвана или протестирана в 15-дневен срок пред Апелативен съд - Бургас.", "date": "2018.01.11", "title": "Условна присъда за мъж, блудствал с деца"}
{"url": "https://news.bg/politics/pavlova-chisti-imidzha-na-balgariya-ot-neosnovatelnite-kritiki.html", "text": "Като резултат на  има три основни неща, които страната ни трябва да покаже или промени. Това заяви пред БНТ министърът за европредседателството Лиляна Павлова.Според Павлова е важно първо да покажем на света и на себе си, че България не е просто една държава бенефициент, която получава средства. \"Ние сме адекватен, пълноправен партньор и член и участваме в процеса на вземане на решения със своя капацитет, експертиза и опит, който имам да допринесем в този процес\", обясни Павлоав.На второ място Павлова посочи, че България не е безгласна буква. \"Много често се говори и сме обвинявани, че правим каквото Брюксел ни каже. Напротив - ние имаме позиция, имаме и мнение и много ясно разбираме по всяка една тема кое е изгодно и кое не е изгодно за България. Факт е, че по време на председателството ние трябва да представляваме 28-те страни, но това не означава, че сме безгласна буква или че няма да имаме мнение тогава, когато това касае интереса на България.\"На трето място, но най-тежко по важност, Павлова посочи, че председателството на страната ни на Съвета на ЕС ще цели да покаже непознатата България. \"Да изчистим имиджа на България е нашата най-важна цел. Защото ние сме със залепен етикет, по един доста негативен начин се говори много често за България и това е една възможност да покажем, че неоснователно сме критикувани или по някаква причина по някои от темите едва ли не няма доверие у нас. Да покажем, че може да ни се има не само доверие, а да покажем, че имаме самочувствие, не без покритие. Не сме самонадеяни, знаем си грешките, знаем си проблемите, показваме ги много често и много честно, но в същия момент имаме готовност да работим и да ги отстраним. Никой не е безгрешен, никой в Европа не е безгрешен и проблемите, с които се сблъсква България, не са чужди за другите държави, така че трябва хем да имаме самочувствие, хем да покажем готовност, че вървим напред да ги адресираме и да ги променим.\"По думите на Павлова предвидените за днес  видимо и ясно целят да получат по-голяма публичност и може би да дискредитират България в очите на Европа и света. \"Много е тъжно, че някои се възползват да имат видимост и гласност, точно когато България може да покаже каква държава е\", заключи министърът.", "date": "2018.01.11", "title": "Павлова чисти имиджа на България от неоснователните критики"}
{"url": "https://news.bg/world/berlin-zove-evropa-i-sasht-da-se-protivopostavyat-na-teheran-no-yadrenata-sdelka-da-ostane.html", "text": "Европа и САЩ трябва да се противопоставят на Техеран относно ракетната програма на Ислямската република и на участието на страната в сирийската гражданска война, но ядрената сделка от 2015 г. трябва да бъде запазена.Това заяви германският външен министър Зигмар Габриел, цитиран от \"Ройтерс\".Преди среща с колегите си от Иран, Великобритания, Франция и ЕС, Габриел подчерта, че САЩ са прави да изразяват тревогата си от стратегията на Иран в Близкия изток.Но той изтъкна: \"\".\"\", отбеляза Габриел, имайки предвид влиянието на държавата в Йемен, Сирия и Ливан.Преди президентът на САЩ Доналд Тръмп да вземе решение дали да върне санкциите срещу Иран и да наложи петролно ембарго шефът на ЕС за външната политика Федерика Могерини организира среща, за да изпратят послание на Вашингтон с показване подкрепата си за ядрената сделка, казаха дипломати и официални представители.Преди срещата британският външен министър Борис Джонсън нарече ядрената сделка \"важно споразумение, което прави света по-безопасен\".", "date": "2018.01.11", "title": "Берлин зове Европа и САЩ да се противопоставят на Техеран, но ядрената сделка да остане"}
{"url": "https://news.bg/int-politics/moskva-us-dokladat-obvinyavasht-rusiya-v-namesa-vredi-na-otnosheniyata.html", "text": "Кремъл определи доклада, публикуван от сенатори от Демократическата партия, обвиняващ Русия в намеса в изборите, като вредящ на двустранните отношения, както и вредящ за самите САЩ, съобщава \"Ройтерс\".Сенаторите демократи обвиниха Русия вчера за \"безмилостна атака\" срещу демократичните институции на западните демокрации и призоваха президента Доналд Тръмп да се отнася към намесата на Русия в изборите като национална криза.Демократите в Комисията по външните работи на Сената публикуваха доклада, описващ подробно онова, което те определиха като почти две десетилетия руски опити за преобръщане на политиката в цяла Европа, критикувайки Тръмп, че е направил твърде малко за решаване на проблема.Докладът беше възложен от сенатор Бен Кардън, най-високопоставения демократ в комисията, който вчера подчерта, че руският президент Владимир Путин \"ще стигне дотам, докъдето му е позволено да стигне, ако не го възпрем\".Говорителят на Кремъл Дмитрий Песков, който многократно е отричал твърденията на служители от американските спецслужби и други, че Москва се намесва в изборния процес в които и да е било чужди избори, коментира по време на конферентен разговор с журналисти, че Русия отхвърля всякакви обвинения за намеса и че той бил разтревожен, че все още се отправят подобни обвинения.\"По отношение на тази антируска кампания, всичко, което можем да направим, е да изразим нашето съжаление и да повторим, че тези обвинения остават безпочвени\", коментира Песков.", "date": "2018.01.11", "title": "Москва: US докладът, обвиняващ Русия в намеса, вреди на отношенията"}
{"url": "https://news.bg/politics/tsacheva-ubedena-che-istanbulskata-konventsiya-shte-bade-ratifitsirana-skoro.html", "text": "Вътрешният министър Валентин Радев и правосъдният - Цецка Цачева, са първите ни двама министри, които бяха изслушани от Комисията по граждански свободи, правосъдие и вътрешни работи на Европарламента в Брюксел. Правосъдният министър Цецка Цачева обясни, че ще работим за укрепване на европейското пространство на свобода, сигурност и правосъдие, заяви тя пред евродепутатите.\"Ще търсим съгласието, необходимо в общ интерес за укрепване на европейското пространство на свобода, сигурност и правосъдие\", заяви Цачева.Правосъдният министър обясни, че страната ни е готова за съвместно сътрудничество с Европейския парламент и по инициативи, които са от интерес за европейските граждани в областта на противодействието на престъпността и на домашното насилие.Припомняме, в столицата днес имаше  на Истанбулската конвенция. Документът не е приет от партиите БСП, ВМРО, \"Воля\", а СДС искат само текстовете за защита от домашно насилие да бъдат включени в нашето законодателство. Осем министри от третия кабинет \"Борисов\" не подкрепиха конвенцията при обсъждането й в Министерския съвет.На въпрос на европейските депутати за разногласията в България, относно ратифицирането на Истанбулската конвенция министър Цачева заяви, че до ратификация на документа ще се стигне след дебат в българския парламент и изрази надежда, че това ще стане скоро.\"Стремежът ни е постигане на конкретни резултати за утвърждаването на силна и единна Европа посредством съгласие, конкурентоспособност и кохезия. Защото просперитетът и икономическото ни развитието се основават на нашия фундамент - зачитане на основните права и свободи и принципа на върховенство на правото\", допълни министър Цачева.Цачева акцентира върху създаването на Европейска прокуратура, преговорите по проекта на Регламент за Агенцията ЕВРОЮСТ. Сред приоритетите ни е развитието на електронното правосъдие, регламента за електронната неприкосновеност, Директивата за борба с изпирането на пари по наказателноправен ред, както и Регламента за взаимно признаване на решения за обезпечаване и конфискация и др.Попитана за предстоящото институционализиране на Европейската прокуратура, министър Цачева подчерта, че България, като един от инициаторите за създаването й, ще работи приоритетно съвместно с ЕК за структурирането и функционирането на тази нова европейска служба и изграждането на отношенията ѝ с партньорските институции и служби.\"Предвиждаме тази тема да бъде предмет на дискусия в рамките на Неформалното заседание на министрите на правосъдието и вътрешните работи в София в края на този месец. Допълнително въпросите, свързани с институционализирането на Службата, ще бъдат детайлно разгледани по време на двудневна конференция през март 2018 г. в София\", отбеляза правосъдният министър.По отношение на Регламента за Агенцията ЕВРОЮСТ, министър Цачева заяви, че страната ни ще работи интензивно по финализирането на тристранните преговори по проекта за регламент.Приоритетите на Българското председателство на Съвета в областта на вътрешните работи бяха представени от вътрешния министър Валентин Радев пред Комисията по граждански свободи, правосъдие и вътрешни работи на Европарламента в Брюксел.Евросъюза бе изправен пред комплексни заплахи за сигурността и безпрецедентен миграционен натиск, припомни вътрешният министър, информираха от ЕП. За тяхното овладяване се наложи прилагането на комплексни мерки, поясни Радев.Българското председателство се отнася изключително отговорно към превантивните действия за сигурността, посочи министър Радев. Постигнатото от Естония ще бъде продължено, ще се осигури необходимата приемственост. Председателството ще се ръководи от принципите на гъвкавост, прозрачност и предвидимост, уточни той.Основни приоритети в работата на Българското председателство ще бъдат по-ефективното управление на миграцията и повишаването на сигурността на европейските граждани. Граничната сигурност е изведена като хоризонтален приоритет, имащ отношение както към сигурността, така и към миграцията. И в областта на вътрешните работи ще се работи за бъдещето на страните от Западните Балкани, което е наш специфичен приоритет.Изслушването е стандартна процедура в началото на всяко председателство. Валентин Радев и Цецка Цачева бяха първите министри, изслушани от евродепутатите.", "date": "2018.01.11", "title": "Цачева убедена, че Истанбулската конвенция ще бъде ратифицирана скоро"}
{"url": "https://news.bg/int-politics/borisov-poiskal-zatoplyane-na-otnosheniyata-mezhdu-turtsiya-i-es.html", "text": "Председателството на Съвета на ЕС иска да се работи усилено за подобряването на отношенията между Европейския съюз и Турция, съобщи АП.Държавата, председателстваща Съвета на ЕС - България, е поискала да се обърне внимание на въпроса за отношенията между Турция и Общността. Министър-председателят Бойко Борисов е заявил, че ЕС \"трябва да се опита да подобри отношенията с Турция\", която се пада югоизточна съседка на България, пише агенцията.След като за определен период от време отношенията на ЕС с Турция бяха влошени, Германия и Франция наскоро започнаха да подобряват връзките си с Анкара.Борисов е отбелязал и важната роля на Турция в НАТО. Борисов е посочили и ключовата роля на Турция при овладяването на потока от мигранти от Близкия изток, допълва АП.", "date": "2018.01.11", "title": "Борисов поискал затопляне на отношенията между Турция и ЕС"}
{"url": "https://news.bg/world/pravitelstvoto-na-gartsiya-i-tsarkvata-se-skaraha-za-makedoniya.html", "text": "Разногласия между лявото правителство на Гърция и църквата, пише вестник \"Екатимерини\".Гръцката църква е изразила възражението си да се използва името \"Македония\" от БЮРМ като част от разрешаването на спора за името с Гърция.През последните седмици се говори, че Атина и Скопие могат да постигнат споразумение Македония да се преименува на \"Нова Македония\".В отговор на единодушното решение на Светия синод по въпроса представители на гръцкото правителство сравниха позицията на църквата с политиката на неонацистката партия \"Златна зора\".\"Ръководството на църквата да не е решило да застане на страната на неонацистите от \"Златна зора\", попитаха източниците, обвинявайки църквата, че прекрачва правомощията си като се намесва в държавните работи и в сериозни външнополитически въпроси.В същото време източниците казаха, че църквата \"не иска държавата да се намесва в делата й\".Църквата няма да вземе участие или да подкрепи демонстрациите, които са организирани за по-късно този месец в протест срещу всеки компромис по спора за името.Междувременно основната опозиционна партия \"Нова демокрация\" поиска правителството да оттегли коментара си по адрес на църквата за Македония.Партията поясни, че уважава мнението на църквата по казуса.", "date": "2018.01.11", "title": "Правителството на Гърция и църквата се скараха за Македония"}
{"url": "https://news.bg/world/daniya-i-grenlandiya-sas-sporazumenie-da-pochistyat-izostaveni-bazi-na-sasht.html", "text": "Дания и автономният арктически остров Гренландия подписаха споразумение за прочистване на изоставени американски военни съоръжения от Студената война, съобщава АП.Споразумението за почистването на боклуците е за 6 г. и е в размер на 29 милиона долара.Премиерът на Гренландия Ким Кийлсен и датският министър на околната среда Есбен Лунде Ларсен финализираха сделката в Копенхаген.Ларсен заяви, че датско-гренландска група ще реши кога и къде да започне почистването.Споразумение между Копенхаген и Вашингтон от 1951 г. позволи на САЩ да изградят 33 бази и радарни станции на остров Гренландия.", "date": "2018.01.11", "title": "Дания и Гренландия със споразумение да почистят изоставени бази на САЩ"}
{"url": "https://news.bg/world/velikobritaniya-otkaza-da-dade-diplomaticheski-statut-na-asandzh-po-iskane-na-ekvador.html", "text": "Великобритания обяви, че е отхвърлила молба на Еквадор да даде дипломатически статут на основателя на \"Уикилийкс\" Джулиан Асандж, който живее в посолството на латиноамериканската страна в Лондон от 2012 г., съобщава АФП.\"\", се казва в съобщение на външното министерство на Обединеното кралство.Опитът на Еквадор да се сдобие с дипломатически статут за 46-годишния е част от усилията на страната да разреши дългогодишния случай.Асандж не напуска посолството, за да избегне арест във връзка с разследване за изнасилване в Швеция. Скандинавската страна прекрати разследването за изнасилване през 2017 г., но британската полиция обяви, че той трябва да бъде арестуван, тъй като е нарушил наложената от съда гаранция.\"\", допълва британското ведомство.Асандж не иска да напусне мисията, тъй като се страхува, че ще бъде екстрадиран в САЩ, където може да бъде съден за разгласяване на американска секретна информация.В сряда еквадорското външно министерство отказа да коментара медийна информация, че австралиецът е получил гражданство на латиноамериканската страна.", "date": "2018.01.11", "title": "Великобритания отказа да даде дипломатически статут на Асандж по искане на Еквадор"}
{"url": "https://news.bg/politics/goranov-ni-gotvi-za-chakalnyata-na-evrozonata-do-yuni.html", "text": "До юни България може да подаде молба за членство в Европейския валутен механизъм, по-познат като ERM-2, съобщава пред чуждестранни журналисти министърът на финансите Владислав Горанов.Решението дали България ще бъде допусната до ERM-2 ще бъде взето след сформиране на правителство в Германия, съобщава \"Ройтерс\".\"Най-вероятно ще кандидатстваме в първите шест месеца\", коментира Горанов. Той посочва, че България по никакъв начин няма да представлява риск за еврозоната, припомняйки 20-годишния валутен борд.Европейският валутен механизъм е познат и като \"чакалня\" за еврозоната е първата стъпка преди официалното въвеждане на еврото. Обикновено, от влизането в ERM-2 до смяната на валутата са необходими около три години.Агенцията припомня, че .Високопоставени политици от ЕС многократно са изразявали подкрепа за плана на България да замени лева с евро, но не всички 19 страни от зоната се чувстват комфортно с тази перспектива.Страната ни има бюджетен излишък, инфлацията е под контрол, а съотношението дълг към брутен вътрешен продукт е едно от най-ниските в Европа. Но дипломати и банкери казват, че докато България успява да покрие номиналните критерии за присъединяване в еврозоната, все пак има нужда от множество реформи, за да повиши твърде ниския стандарт на живот.София все още няма точен срок, в който иска да въведе еврото, но твърди, че влизането в \"чакалнята\" ще бъде добър сигнал за общата европейска идея - особено в момент, в който Великобритания излиза от Блока.", "date": "2018.01.11", "title": "Горанов ни готви за чакалнята на еврозоната до юни"}
{"url": "https://news.bg/society/vitosha-ski-se-saglasi-s-kritikite-na-dsb-i-zelenite.html", "text": "\"Витоша ски\" се съгласи с критиките на ДСБ и Зелените за туризма във Витоша.Това стана ясно по повод на дадената днес пресконференция от общински съветници на ДСБ и Зелените в Столичен общински съвет. \"Витоша ски\" изразява радост от факта, че след 10-годишни разговори с тези две партии имат обща визия за туризма във Витоша.Марта Георгиева от ДСБ поиска \"цялостен план за развитието на ски и други спортове, проучване на възможностите за нови писти и връзка между съществуващите без излишна сеч и премахване на морени\".От своя страна \"Витоша ски\" от десет години предлага идентични стъпки за развитието на туризма в парк Витоша. Планът включвал всичко, описано от съветник Георгиева.Липсата на реализация на проекта е заради това, че той беше блокиран в съда от зелени неправителствени организации.От \"Витоша Ски\" смятат, че последвалите изменения в Закона за горите де факто забранили всяко ново развитие на туризма в парка. В официалната позиция на дружеството пише, че те многократно са призовавали законодателната, изпълнителната и местната власт да изчистят нормативната рамка като приемат добрите европейски практики за изграждане на спортни съоръжения. Към този момент обаче ситуацията не била променена.\"И днес препотвърждаваме готовността си да приемем всяка юридически валидна идея и да развием планинската инфраструктура в рамките на закона\", са записали в официалното си писмо от дружеството.От \"Витоша Ски\" изтъкват, че многократно и в редица срещи на работната група в столичен общински съвет са излагали становището си. Те са готови да изслушат съветник Георгиева, ако впоследствие тя има нови идеи. \"Заедно да работим за превръщането на парк Витоша в европейско място за отдих и спорт с модерна инфраструктура\", искат от дружеството.", "date": "2018.01.11", "title": "\"Витоша ски\" се съгласи с критиките на ДСБ и Зелените"}
{"url": "https://news.bg/world/avstriyski-ministar-predizvika-skandal-s-iskaneto-si-da-kontsentrirat-bezhantsite.html", "text": "Новият крайнодесен вътрешен министър на Австрия предизвика скандал, след като обяви, че правителството иска да \"концентрира\" бежанците, използвайки дума, която е широко свързвана с нацистките концентрационни лагери на смъртта, съобщава АФП.Херберт Кикъл от Австрийската партия на свободата заяви на пресконференция, че иска \"\".Коментарът веднага бе разкритикуван. Александър Полак, ръководител на организацията за благотворителност SOS Mitmensch, нарече изказването на министъра \"умишлена провокация\", а левият журналист Роберт Мизик заяви, че \"Рубиконът е прекрачен\".Опозиционната Зелена партия предупреди, че \"\", докато партията NEOS обяви, че Кикъл трябва да се извини за \"умишлената провокация\".Министърът отстъпи и обяви, че \"не е имал намерение да провокира никого\".Той поясни, че правителството ще приложи \"много, много стриктна бежанска политика\" в отговор на увеличения брой престъпления от чужденци през миналата година.По-рано този месец лидерът на Австрийската партия на свободата Хайнц-Кристиан Щрахе намекна, че бежанците могат да бъдат държани в празни казарми с вечерен час.Партията е формирана от бивши нацисти през 50-те години на XX век.", "date": "2018.01.11", "title": "Австрийски министър предизвика скандал с искането си да „концентрират” бежанците"}
