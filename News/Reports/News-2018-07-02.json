{"url": "https://news.bg/int-politics/merkel-i-zeehofer-spasiha-koalitsiyata.html", "text": "Канцлерът на Германия Ангела Меркел и коалиционният й партньор - министърът на вътрешните работи Хорст Зеехофер, постигнаха съгласие по темата за имигрантите, предаде Дойче веле.Тази вечер двамата се срещнаха в последен опит да предотвратят надвисналата политическа криза.Самият Зеехофер потвърди, че е постигнат компромис, и че остава на поста си като вътрешен министър и начело на партията ХСС.Меркел от своя страна заяви, че при разговорите е постигнат \"добър компромис\", предвиждащ създаването на транзитни бежански центрове в Германия.Така \"в ЕС е запазен духът на партньорство и същевременно е направена решаваща крачка по регулиране на вторичната миграция\", подчерта Меркел.Малко по-рано агенция dpa съобщи с позоваване на източници от кръга на преговарящите, че страните водят продуктивен диалог за създаване на транзитни центрове за бежанци и че изобщо не става дума за оттегляне на Зеехофер от коалицията.Ако той се беше оттеглил от министерския пост и от лидерското място в ХСС, това би взривило управляващата коалиция и би довело страната до политическа криза с неясни последици.Противоречията между Меркел и Зеехофер се породиха заради плана на вътрешния министър за връщане на някои мигранти от границите на Германия. Меркел отхвърли идеята, настоявайки за общо европейско решение.Зеехофер коментира в интервю за в. \"Зюддойче цайтунг\", че е поставен пред \"немислима\" ситуация. Той настоя, че няма да се остави да бъде \"уволнен от канцлер, който е канцлер само и единствено заради мен\".Вътрешният министър беше категоричен, че \"не може да се огъне\" по въпроса за имиграцията, след като неговият по-строг план за предоставяне на убежище беше отхвърлен в полза на споразумението на Европейския съюз за миграцията, което беше подкрепено от Меркел. Зеехофер обяви, че иска да не допуска някои категории мигранти, които вече са кандидатствали за статут на бежанец в друга страна от ЕС.", "date": "2018.07.02", "title": "Меркел и Зеехофер спасиха коалицията"}
{"url": "https://news.bg/int-politics/noviyat-prezident-na-meksiko-iska-priyatelski-otnosheniya-sas-sasht.html", "text": "Победителят в президентските избори в Мексико Андрес Мануел Лопес Обрадор обяви, че планира да се стреми към приятелски отношения със САЩ, въпреки плановете на американския държавен глава Доналд Тръмп за строителство на стена между двете страни, съобщават американските медии.В предизборната кампания Обрадор се противопоставяше категорично срещу политиките на Тръмп и най-вече по проблема със стената.В началото на юни Тръмп обяви, че строителството на стената е започнало, след като преди това заяви, че няма да одобри какъвто и да е закон за имиграцията, който изключва стена по границата с Мексико.Американският президент също така поиска от губернаторите на пограничните щати да разположат между 2000 и 4000 войници от Националната гвардия на границата, за да подсилят граничния патрул.През март Конгресът на САЩ прие бюджет, който включваше отпускането на 1,6 млрд. долара за строителство на стената, въпреки че това бяха много по-малко пари от 25-те млрд. долара, които поиска администрацията на Тръмп.Новият президент на Мексико също така заяви, че ще се стреми да поддържа живо търговското споразумение НАФТА със САЩ и Канада, което беше взето \"на мушка\" от Тръмп през последните месеци. ", "date": "2018.07.02", "title": "Новият президент на Мексико иска приятелски отношения със САЩ"}
{"url": "https://news.bg/crime/arestuvaha-balgarka-i-izraelets-za-prane-na-pari.html", "text": "Българка и израелец са арестувани за 72 часа и обвинени за пране на пари, придобити чрез измама, съобщиха от прокуратурата.Софийската градска прокуратура привлече като обвиняема Мария И. и Владимир Б. за пране на 1 410 169 евро в София. Парите са придобити чрез измама на територията на Република Франция и Кралство Белгия.Мария И. е обвинена за това, че в периода от март 2017 г. до юни 2018 г., като посредствен извършител и в съучастие с Владимир Б. (помагач) са извършили финансови операции в гр. София. Целта на операциите е била прикриване на произхода на парични средства, придобити от престъпления, извършвани в Белгия и във Франция.Мария И. и Владимир Б. са регистрирали множество търговски дружества в София. По сметките на дружествата са постъпвали пари от трансфери от чужбина, без да са налице реално извършени търговски сделки. Двамата са знаели, че парите, които пристигат, са придобити чрез измами, извършени в чужбина.Очаква се прокуратурата да изготви искане до съда за постоянното им задържане под стража.", "date": "2018.07.02", "title": "Арестуваха българка и израелец за пране на пари"}
{"url": "https://news.bg/int-politics/privarzhenik-na-al-kayda-planiral-teroristichna-ataka-v-sasht-na-4-yuli.html", "text": "Мъж е бил арестуван за това, че се е опитал да подпомогне плана на чуждестранна терористична групировка да извърши бомбено нападение в американския град Кливланд, щата Охайо, навръх 4 юли. Това съобщиха от Федералното бюро за разследване (ФБР) в изявление, цитирано от американските медии.Уточнява се, че терористичната групировка \"Ал Кайда\" е планирала атаката с кола бомба да бъде извършена в центъра на Кливланд по време на тържествата за отбелязването на националния празник на САЩ.\"Вашингтон поуст\" уточнява, че заподозреният е 48-годишният Деметриъс Натаниъл Питс, когото властите са арестували в неделя. Той е американски гражданин и се бил радикализирал в САЩ, като не е известно да е пътувал в чужбина във връзка с радикализацията си или с планирането на нападението. Уточнява се, че той има богато криминално досие. От прокуратурата в Кливланд посочиха, че мъжът се е срещал с някой, когото е смятал за член на терористичната групировка \"Ал Кайда\", който да го подкрепи в заговора за атака на 4 юли, но който всъщност е бил агент под прикритие на ФБР.", "date": "2018.07.02", "title": "Привърженик на \"Ал Кайда\" планирал терористична атака в САЩ на 4 юли"}
{"url": "https://news.bg/economics/otvoriha-ofertite-za-modernizatsiya-na-31-5-km-ot-gkpp-kalotina-do-slivnitsa.html", "text": "В агенция \"Пътна инфраструктура\" бяха отворени ценовите оферти в обществените поръчки за избор на изпълнители за модернизацията на 31,5 км от път I-8 между ГКПП \"Калотина\" и Сливница, съобщиха от АПИ.Едната тръжна процедура е за изготвяне на технически проект и строителство на обекта \"Модернизация на път І-8 \"Калотина - Софийски околовръстен път\" от км 1+000 до км 15+500 и етапна връзка\". Това е участъкът след ГКПП \"Калотина\" до пътния възел при Драгоман. Общата му дължина е 14,5 км. Индикативната стойност е 141 667 715 лв. без ДДС. Част от парите са осигурени от Механизма \"Свързана Европа\".Отворените ценови оферти на допуснатите кандидати са на:Според проекта се предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране.При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли \"Калотина\" и \"Драгоман\". Срокът за изпълнение на поръчката е 852 календарни дни.Другата обществена поръчка е за изготвяне на технически проект и строителство на \"Модернизация на път І-8 Калотина - п. в. \"Храбърско\" от км 15+500 до км 32+447,20 и етапни връзки\". Това е участъкът между Драгоман и Сливница, с дължина 16,98 км. Индикативната му стойност е 117 млн. лв. без ДДС. Финансирането е от републиканския бюджет.За тази обществена поръчка отворените ценови оферти на допуснатите кандидати са на:В проекта се предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП \"Калотина\" - София осигурява връзка към трансевропейски коридор \"Ориент/Източно Средиземноморски\".Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия, уверяват от АПИ.", "date": "2018.07.02", "title": "Отвориха офертите за модернизация на 31,5 км от ГКПП Калотина до Сливница"}
{"url": "https://news.bg/world/poveche-ot-1000-zaginali-migranti-v-sredizemno-more-prez-2018-a.html", "text": "Повече от 1000 души са се удавили в Средиземно море през тази година, плавайки от Либия към Европа, като в последните дни се отчита ръст на броя на мигрантите, тъй като се стремят да преварят предприетите крути мерки от страна на Европейския съюз. Това съобщиха от Международната организация по миграцията, цитирани от \"Ройтерс\".Около 204 души са загинали през последните няколко дни, след като са били качени на опасни плавателни съдове от трафиканти, като 103 от тях се удавиха при корабокрушение в петък, а други загинаха вчера, когато гумена лодка потъна източно от Триполи, като 41 души оцеляха.\"Налице е тревожно увеличение на смъртните случаи в морето край бреговете на Либия\", изтъкнаха от Международната организация по миграцията, допълвайки: \"Трафиканти експлоатират отчаянието на мигрантите да избягат, преди да има по-сериозни мерки срещу прекосяванията на Средиземно море към Европа.\"Потокът от мигранти се понижи след пика си през 2015 г., като броят на опитите за опасни морски преходи от Северна Африка е спаднал до десетки хиляди хора от стотици хиляди преди. Другият основен мигрантски маршрут, от Турция до Гърция, използван от повече от 1 млн. души през 2015 г., до голяма степен беше затворен преди две години.Говорителят на Международната организация по миграция Леонард Дойл заяви, че нарастването през последните дни може да се дължи на фактори като времето и края на Рамадана.\"Но също така е налице признание, смятам в световен мащаб, че Европейският съюз започва да управлява по-добре този процес, така че може би те също така се опитват да спечелят, докато могат. Трафикантите винаги ще поставят печалбата преди безопасността\", изтъкна говорителят.Въпреки нарастването на броя на смъртните случаи през последните дни, броят на изгубените в морето досега през тази година е по-малко от половината в сравнение с този, регистриран по това време миналата година.", "date": "2018.07.02", "title": "Повече от 1000 загинали мигранти в Средиземно море през 2018-а"}
{"url": "https://news.bg/int-politics/mihail-saakashvili-si-poiska-gruzinskoto-grazhdanstvo.html", "text": "Бившият президент на Грузия Михаил Саакашвили поиска да му върнат грузинското гражданство, за да може да участва в политическия живот на страната, съобщи РИА Новости.\"Маргвелашвили (президентът на Грузия Георгий Маргвелашвили - б.р.) е абсолютен страхливец, защото той ми отне грузинското гражданство. Ако той има елементарно мъжество, ако в него е останала капка човещина, нека ми върне грузинското гражданство. Пуснете ме в Грузия и ще ви покажа от кого се бои правителство и кой ще изплаши народа\", заяви Саакашвили в ефира на телевизия \"Рустави 2\".Саакашвили убеждава, че в нарушение са го лишили от гражданство.В администрацията на държавния глава на Грузия определиха думите на бившия президент като неадекватни, отбелязвайки, че Саакашвили за последните години за пръв път изявява желание да му върнат паспорта и то с \"оскърбително заявление\".\"Саакашвили прекрасно знае, че президентът Маргвелашвили не е отнемал грузинското му гражданство. Той абсолютно съзнателно, лично се отказа от грузинското си гражданство, приемайки украинско. През цялото това време той нито веднъж не поиска възобновяване на гражданството\", заяви началникът на администрацията Георгий Абашишвили.Саакашвили се лиши от грузинско гражданство през май 2015 г. след като получи украински паспорт. Според предишните правила при получаване на паспорт от друга страна, човекът се лишава от грузинско гражданство. При това той може да се обърне към президента с молба за получаване на двойно гражданство като изключение.През март 2018 г. парламентът на Грузия одобри поправки в конституцията, които разрешават двойно гражданство без лишаване от грузинското.", "date": "2018.07.02", "title": "Михаил Саакашвили си поиска грузинското гражданство"}
{"url": "https://news.bg/int-politics/izrael-zastrelya-dvama-palestintsi-na-granitsata-s-gaza.html", "text": "Двама палестинци са били убити от израелски огън, след като са се опитали да пресекат границата между Газа и Израел, съобщават палестински медии.Според израелската армия палестинците са били част от група от четирима терористи (както ги наричат), които са били въоръжени с фойерверки. Израелските военни добавят, че те са се опитали да подпалят изоставен снайперистки пост в южната част на Ивицата Газа.Израелските сили са преследвали терористите, докато са стреляли по тях. Армията е арестувала един от палестинците за разпит.Според информациите на палестинските медии, телата на двамата убити палестинци са били задържани на израелската страна на границата. Няколко други са били ранени.В сблъсъци близо до границата между Израел и Газа миналия петък двама палестинци, включително 14-годишно момче, бяха застреляни в Газа от жив израелски огън близо до град Хан Юнис. Министерството на здравеопазването на Газа съобщи, че 310 са били ранени при вдишване на сълзотворен газ по време на сблъсъците, включително трима в критично състояние.Израел държи радикалното палестинско ислямистко движение \"Хамас\" отговорно за всичко във и извън Ивицата Газа, като заяви, че военните му сили действат бързо, за да защитят израелския суверенитет и опита да се увреди инфраструктурата за сигурност.", "date": "2018.07.02", "title": "Израел застреля двама палестинци на границата с Газа"}
{"url": "https://news.bg/economics/bdzh-sprya-prodazhbata-na-aktivi-na-druzhestvoto.html", "text": "БДЖ спря продажбата на активи на дружеството, съобщиха от БДЖ. Решението идва след като по-рано през деня е постигната договорка за подписване на споразумение с банките кредитори по Втори облигационен заем на БДЖ.Подписаното споразумение е резултат от интензивни преговори през последните няколко седмици между екипите на Министерството на транспорта, информационните технологии и съобщенията, \"Холдинг БДЖ\" ЕАД и представители на облигационерите.Изплащането на оставащите задължения към финансовите институции ще стане чрез предоставяне на възмездна финансова помощ от държавата, след като през юни 2017 г. Европейската комисия одобри държавна помощ за БДЖ в размер на 224 млн. лева, информират от дружеството.Припомняме, в началото на юни стана ясно, че кредиторите по втория облигационен заем, който беше предоставен на \"Холдинг БДЖ\", . Причината за запора е, че дъщерна компания към БДЖ е солидарен длъжник с холдинга. Стойността на запора е 40 млн. лв.На 4 юни стана ясно, че частен съдебен изпълнител продават част от сградата на БДЖ в центъра на София. Обявената за продажба част от централата на БДЖ е заявена като офис с над 1800 кв. м площ. Исканата цена е повече от 7 млн. лева. Срокът за подаване на оферти е до 2 юли.Два дена по-късно министър Владислав Горанов обяви, че Министерството на финансите обмисля отпускането на възмездна финансова помощ за БДЖ. Горанов поясни, че  за преструктуриране. Помощта ще дойде от фискалния резерв. Надеждата е да бъде ускорена концесията на Летище \"София\", за да бъдат възстановени средствата.На 26 януари 2018 година, министърът на транспорта Ивайло Московски разпореди \"във връзка с появилите се медийни материали в публичното пространство\" . Повод за нея е разследване на Нова телевизия, в което се твърди, че в БДЖ фиктивно са назначени и взимат заплати футболисти, които никога не са имали някакви ангажименти и не са се явявали на работа. Според разследването в БДЖ имало и фиктивни ремонти на локомотиви.Според сигнала локомотивите отиват на ремонт и се връщат развалени. Често локомотивите пристигали със същата неизправност, с която били изпратени за ремонт.След това от  на транспортния министър. Той заяви, че е  не го навежда на подобна мисъл.На 7 февруари 2018 г. правителството одобри допълнителни  към Министерството на транспорта, информационните технологии и съобщенията в размер на 30 946 000 лв. Сумата беше предоставена на \"Холдинг БДЖ\" ЕАД като възмездна финансова помощ, която следва да бъде възстановена до 28 декември 2020 г.На 30 януари 2018 г. главният прокурор Сотир . Инспекцията беше възложена на Софийската градска прокуратура.Прокуратурата тогава трябваше да провери твърденията, че в дружеството се извършва некачествен ремонт на локомотивите. Обект на проверката бяха именно сигналите за сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ.На 31 май 2018 година стана ясно, че кредиторите по втория облигационен заем на БДЖ са подали иск в Софийски градски съд (СГС) за 40 млн. лв. от главница по заема срещу \"БДЖ - Пътнически превози\" ЕООД, вследствие на което са .Облигационерите са в законното си право да изискат дължими средства по съдебен път. Решението на СГС и временният запор на сметките на \"БДЖ - Пътнически превози\" ЕООД няма да затруднят функционирането на дружеството към настоящия момент, в случай, че бъде намерено решение на възникналата ситуация в краткосрочен план, съобщиха от националния железопътен превозвач тогава.Министърът на транспорта, информационните технологии и съобщенията Ивайло Московски е информиран своевременно за ситуацията, вследствие на което той е уведомил Министерство на финансите и е поискал активиране на държавната помощ, за която има одобрение от ЕК.Малко след това от БДЖ заявиха, че във връзка със запора на сметките на дружеството, , какъвто слух имало в медийни публикации, но по-късно централата на дружеството в центъра на София бе обявена за продажба.След това пък от .", "date": "2018.07.02", "title": "БДЖ спря продажбата на активи на дружеството"}
{"url": "https://news.bg/int-politics/frantsiya-zapodozrya-iran-v-planiraneto-na-bombeno-napadenie-v-parizh.html", "text": "Полицията във Франция издирва заподозрени за планирано бомбено нападение срещу представители на иранската опозиция миналата събота в Париж, съобщават световните осведомителни агенции.Уточнява се, че двама заподозрени - мъж и жена от ирански произход, са били арестувани в Белгия, като в колата им са били открити половин килограм взривни вещества.Атентатът е бил планиран по време на конференция на опозиционната партия \"Муджахидините на иранския народ\", която е забранена от режима на аятоласите в Иран. На събитието са присъствали 25 хил. души. Френската полиция е арестувала трима души във връзка с разследването, като двама от тях са били освободени след разпита, уточняват френски медии.Френските спецслужби имат съмнение, че иранските тайни служби имат \"пръст\" в планирания атентат.Друг предполагаем съучастник - ирански дипломат, е арестуван в Австрия, заподозрян за предоставянето на експлозивите.", "date": "2018.07.02", "title": "Франция заподозря Иран в планирането на бомбено нападение в Париж"}
{"url": "https://news.bg/regions/grazhdansko-sdruzhenie-iska-da-razviva-starozagorskite-mineralni-bani.html", "text": "Гражданско сдружение предлага да развива Старозагорските минерални бани, на територията на които има 14 хотела с общо 880 легла, пишат от Граждански клуб \"Липа\" - Либерална икономика за прогрес и активност.Два от хотелите са 4-звездни. Други два са 3-звездни, четири са 2-звездни и шест хотела са с една звезда. Общият им капацитет е 880 легла.Липсата на Подробен устройствен план спъва инициативата към момента (ПУП), защото препятства привличането на инвестиционни интереси. Предстоящото одобрение от Общински съвет Стара Загора на техническото задание за разработването на ПУП на курорта и приемането на самия ПУП се очаква до голяма степен да отстрани тези пречки и да съдейства за оптимално използване на големия му потенциал за развитие, без това да нарушава интересите на местните жители. За да се случи това, е необходимо в техническото задание и при разработването на ПУП-а да се заложат условия, които ще позволят в най-голяма степен това развитие.Старозагорските минерални бани са обявени за курорт с Решение на Министерския съвет № 89 от 1967 г. С Решение на МС № 153 от 24 февруари 2012 г. е включен в Списък на курортите в Република България, в раздел Балнеолечебни курорти от национално значение, в който са включени само 19 български курорта. Мястото е било оценено като специално още от древността, минералната вода има лечебните свойства. Има природни и исторически забележителности, убеждават от гражданското сдружение. Там има традиционни и набиращи популярност събори и други събития, пишат от сдружението с надежда да привличат туристи от България и чужбина, както и спортисти от страната и чужбина за провеждане на спортни лагери.От Граждански клуб ЛИПА целят да развият и утвърдят Старозагорски минерални бани като \"зеленото сърце\" на Стара Загора. Там е основан \"Зоокът на открито\" със заселването на токачки, патици, други птици и животни, зарибява се езерото и се залесява парка.Мащабното пано, изработено от млади старозагорски художници, внесе допълнителен колорит в курортното селище, пишат от гражданското сдружение. През последните години около езерото бяха реализирани два екопроекта по ПУДООС, чрез които се благоустрои и естетизира района, построиха се беседки, поставиха се пейки и спортни съоръжения на открито, информират от старозагорския клуб.Те настояват ускорено да се приеме Подробният устройствен план на Старозагорски минерални бани, който осигурява развитието му като курорт от национално значение. Искат да се разработи и изпълни Стратегия за устойчиво развитие на Старозагорски минерални бани, като курорт от национално значение.От гражданската формация настояват Общински съвет на Стара Загора да издаде специален статут за Старозагорски минерални бани. Те дори предлагат хората да им пишат на имейл, за да представят своята експертиза и конкретни виждания и идеи по темата.", "date": "2018.07.02", "title": "Гражданско сдружение иска да развива Старозагорските минерални бани"}
{"url": "https://news.bg/int-politics/kurts-vidya-golyam-risk-migrantite-da-podavat-molbi-za-ubezhishte-v-es-v-tsentrove.html", "text": "Канцлерът на Австрия Себастиан Курц обяви, че категорично се противопоставя на възможността мигрантите да търсят убежище в Европейския съюз от регионалните центрове за мигранти, като подават там молби.\"Ние ще създадем немислим фактор на гравитация\", изтъкна Курц пред австрийска радиостанция, подчертавайки мащаба на риска, който такава ситуация би предизвикал, тъй като мигрантите биха могли да изберат опасните пътувания през Средиземно море, за да се доберат до Европа.Лидерите на страните членки на Европейския съюз решиха през миналата седмица да се насочат към създаването на центрове за мигранти извън ЕС, откъдето мигрантите могат да кандидатстват за убежище в Общността. Тези центрове трябва да бъдат координирани в сътрудничество с приемащите трети страни. Поради липса на консенсус обаче се предвижда по-нататъшно настаняване на кандидати за убежище в ЕС да бъде правено на доброволна основа.Австрия пое ротационното председателство на Съвета на ЕС от 1 юли. По време на председателството Австрия планира да постави фокуса върху проблема с миграцията и предоставянето на убежище, като тяхното мото е \"Европа, която защитава\".", "date": "2018.07.02", "title": "Курц видя голям риск мигрантите да подават молби за убежище в ЕС в центрове "}
{"url": "https://news.bg/crime/zaginalata-zhena-v-katastrofa-na-am-trakiya-e-bila-obyavena-za-izdirvane.html", "text": "Загиналата млада жена в катастрофата на автомагистрала \"Тракия\" е била обявена за общодържавно издирване от Осмо районно управление, съобщи БНР. Причината за нейното обявяване за издирване не е ясна към момента.Вероятно момичето е наркозависимо и е на метадонова програма. Предполага се, че водачът на колата е бил неправоспособен. Очаква се да бъдат направени проби, които да покажат дали е имало наркотици в кръвта на загиналите.", "date": "2018.07.02", "title": "Загиналата жена в катастрофа на АМ \"Тракия\" е била обявена за издирване"}
{"url": "https://news.bg/int-politics/zeehofer-skochi-merkel-e-kantsler-zaradi-men.html", "text": "Вътрешният министър на Германия Хорст Зеехофер разкритикува остро канцлера Ангела Меркел в интервю преди кризисната среща тази вечер в спора за миграционната политика на страната.Зеехофер пътува за Берлин днес, след като предложи да подаде оставка по време на заседание на неговия Християнсоциален съюз (ХСС) снощи. Той и други лидери на ХСС се срещат с ръководството на Християндемократическия съюз на Меркел. Двете партии са съюзници.Меркел и Зеехофер са в конфликт заради плана на последния да бъдат връщани някои мигранти на границите на Германия. Меркел отхвърля идеята, настоявайки за общоевропейско решение.Зеехофер коментира в интервю за в. \"Зюддойче цайтунг\", че той е поставен пред \"немислима\" ситуация. Той настоя, че \"няма да се оставя да бъда уволнен от канцлер, който е канцлер само и единствено заради мен\".Това е очевидна препратка към сравнително силните изборни резултати на неговата партия в Бавария.Вътрешният министър допълни, че \"не може да се огъне\", когато става въпрос за имиграцията, след като неговият по-строг план за предоставяне на убежище беше отхвърлен в полза на споразумението на Европейския съюз за миграцията, което беше подкрепено от Меркел. Зеехофер също така иска да не допуска някои категории мигранти, които вече са кандидатствали за статут на бежанец в друга страна от ЕС.", "date": "2018.07.02", "title": "Зеехофер скочи: Меркел е канцлер заради мен"}
{"url": "https://news.bg/crime/vks-namali-prisadite-za-ubiystvoto-na-mihail-stoyanov-v-borisovata-gradina.html", "text": "ВКС намали присъдите на осъдените за убийството на Михаил Стоянов в Борисовата градина през 2008 г. 10 години затвор за убийството в Борисовата градина наложиха от Върховния касационен съд (ВКС) на Александър Георгиев. Другият обвиняем - Радослав Кирчев - получи 4 г. и 6 м., съобщиха от ВКС.Решение № 39/21 юни 2018 г. по наказателно дело № 1258/2017 г. на тричленен състав на Върховния касационен съд (ВКС) променя решението на Апелативния съд в София № 84/2016 г. То намалява наказанието на Георгиев от 15 на 10 г. \"лишаване от свобода\" и наказанието на подсъдимия Кирчев от 6 г. на 4 г. и 6 м. затвор. Съдът оставя в сила решението в останалата наказателна част. Решението не подлежи на обжалване.Във ВКС е получено уведомление от прокурор, че са предприети действия за изпълнение на наложените наказания.Делото е образувано по касационни жалби на двамата подсъдими и на частния обвинител и граждански ищец срещу решението на Софийския апелативен съд, с което е изменена присъда по н.о.х.д. № 3766/2013 г. на Софийския градски съд (СГС).Първата присъда - на СГС признава Александър Георгиев и Радослав Кирчев за виновни за убийството на 30 септември 2008 г. в Борисовата градина на Михаил Стоянов по особено мъчителен за жертвата начин.Първоначално Георгиев е осъден на 13 г. затвор, а Кирчев - на 4 г. и 10 м. зад решетките. Оправдани са по обвинението убийството да е извършено по хулигански подбуди. увеличава  15 и на 6 г. затвор. Същият съд обезсилва първоначалната присъда в гражданско-осъдителната й част, а в останалата й част е потвърдена.Съдебният състав на ВКС приема жалбите на подсъдимите за основателни само за явната несправедливост на наложените им наказания, а в останалите части - за неоснователни. Съдът приема като неоснователна и жалбата на частния обвинител.Според ВКС, като смекчаващо вината обстоятелства за Георгиев СГС правилно е отчел възрастта му към процесната дата - 18 години и 6 месеца. Това е в началото на пълнолетието и се характеризира с определена незрялост в оценъчната му дейност, чистото му съдебно минало и продължителността на наказателното производство.В полза на подсъдимия следва да се отчете и добрата му професионална характеристика и влошено здравословно състояние, за които по делото са налице съответни доказателства. ПСпоред върховните съдии допълнително намаляване на наказанието за Георгиев би било проява на неоправдано снизхождение, предвид характеристиката на цялостната престъпна дейност на Георгиев. Убийството е било придружено с отнемане на вещите на пострадалия, както и за прикриването му подсъдимият е използвал и други лица, върху които е въздействал с цел да извършат престъпления против правосъдието.Според ВКС за подсъдимия Кирчев има многобройни смекчаващи обстоятелства - продължителността на наказателното производство, чисто съдебно минало и добри характеристични данни. Подсъдимият Кирчев е бил в горната граница на непълнолетието. Това е причина наказанието му да е в малка степен (6 месеца) под законовия специален минимум от 5 години затвор за тежестта на престъплението.Припомняме, 25-годишният студент по медицина Михаил Стоянов е пребит до смърт на 30 септември 2008 г. в Борисовата градина в София. В продължение на две години няма задържани по случая. През юни 2010 г. полицията задържа двама заподозрени — Радослав Кирчев, който тогава е на 19 г. и Александър Георгиев, тогава е 20-годишен. Пред разследващите задържаните заявяват, че са участвали в група от петима, която е \"прочиствала\" парка от гей мъже. Разследващите получават данни за поне още десет нападения, по които се търсят доказателства.Разследването , но до 30 септември 2012 г. . Това е причината неправителствени организации да започнат международна кампания с искане за правосъдие в разумен срок и за включване на сексуалната ориентация като признат от Наказателния кодекс признак, на основата на който се извършват престъпления от омраза.Междувременно двамата  и  имаха възможност да учат.През септември 2012 г. правозащитните организации Български хелзинкски комитет и Амнести Интърнешънъл подемат международна кампания срещу .В  срещу Александър Георгиев и Радослав Кирчев.", "date": "2018.07.02", "title": "ВКС намали присъдите за убийството на Михаил Стоянов в Борисовата градина"}
{"url": "https://news.bg/int-politics/doyche-vele-konfliktat-mezhdu-hds-i-hss-pridobi-absurdni-izmereniya.html", "text": "Германските граждани направо не могат да повярват на очите си, наблюдавайки драмата, която се разиграва от дни в Берлин и в Мюнхен. На човек му се иска да изкрещи: \"Започнете най-после да си вършите работата!\". Както си я вършим и ние, данъкоплатците. И то всеки ден. Нищо, че имаме и колеги, които не можем да понасяме. Нищо, че началниците ни понякога взимат решения, които не смятаме за особено мъдри.Какво става всъщност?Да, ние, гражданите на тази република, също имаме принос за нелекия делник на нашите политици. Защото според всички анкети, едно наистина голямо мнозинство подкрепя предложенията на лидера на ХСС Хорст Зеехофер. Именно резултатите от тези анкети дадоха кураж на баварския ХСС да се разбунтува.От друга страна мнозинството германци изобщо даже не искат тази политика да бъде прокарана с цената на тежка правителствена криза и дори разпад на управляващата коалиция. Най-малко пък електоратът на двете партии-посестрими ХДС и ХСС, който по принцип много обича реда.Едва ли има човек, който да не се пита: Защо е всъщност всичко това? С какво днешното положение се различава от ситуацията преди три месеца, когато след дълги и мъчителни преговори ХДС, ХСС и социалдемократите все пак успяха да съставят правителство? И дали в този конфликт изобщо става дума за политически спор по същество - или по-скоро за двубой между канцлерката Меркел и вътрешния министър Зеехофер? Двубой, продикутван от чисто лични мотиви?\"Не мога да работя повече с тази жена!\" - Хорст Зеехофер отрече тези думи да са негови, но се твърди, че ги е изрекъл точно така. Ако това е истина, Зеехофер просто вече е проиграл реномето си. Защото професионализмът изглежда другояче.В интерес на истината трябва да кажем и това: през последните дни Ангела Меркел също допусна драматични грешки. Да, на срещата на върха на ЕС германската канцлерка постигна успехи, на които почти никой не се надяваше. Но звучи доста странно, когато от канцлерството ни обясняват с кои европейски партньори са постигнали еди-какви си споразумения, а малко след това три от въпросните държави категорично опровергават тези съобщения. На кого да вярваме? Всеки селски кмет знае, че в политиката няма нищо по-важно от доверието. Който не се ползва с доверие, няма никакъв шанс да оцелее политически.\"Погледнете отвъд Алпите!\"Колкото и зле да изглеждат нещата, това сътресение не е държавна криза. Защото дори ХСС да напусне правителството, Зелените вече заявиха готовност да станат нов коалиционен партньор. Затова е малко вероятно да се стигне до нови избори.Тази криза е преди всичко криза на партиите-посестрими, които години наред самоуверено тръбяха, че без тях не може да бъде съставено никакво правителство. Сега на човек му се иска да им каже: \"Погледнете отвъд Алпите!\". В Италия десетилетия наред нищо не ставаше без християндемократите. Но ето, че успяха да се саморазрушат. При това напълно. И никой не проля сълзи, когато се саморазпуснаха.Всички знаем кой управлява днес в Италия. Затова можем да предположим, че десните популисти от \"Алтернатива за Германия\" вече вдигат чашите с шампанско.", "date": "2018.07.02", "title": "Дойче веле: Конфликтът между ХДС и ХСС придоби абсурдни измерения"}
{"url": "https://news.bg/crime/kuha-firma-raztakava-i-sada-zaradi-porachkata-za-400-novi-lineyki.html", "text": "Върховният административен съд (ВАС) е възпрепятстван да образува производство и да разгледа частната жалба, подадена на 22 юни 2018 г. от \"Вайнман Технолоджи\" ЕООД срещу определението на Комисията за защита на конкуренцията. С цел да възпрепятства произнасянето на съда, жалбоподателят умишлено не внася дължимата държавна такса, съобщиха от ВАС.В момента по съдебен ред следва да се връчи призовка за заплащане на дължимата такса от страна на фирмата. Същата все още не е открита на посочения адрес.Припомняме, че със свое Определение от 14 юни 2018 г. Комисията за защита на конкуренцията остави без уважение направеното искане от \"Вайнман Технолоджи\" ЕООД за спиране на обществената поръчка за закупуване на 400 броя линейки, обявена от Министерството на здравеопазването.Припомняме, , че в страната ще се обновят 27 центъра за спешна медицинска помощ и ще се закупят 400 нови линейки. Парите за специализираните медицински коли са по процедура \"Регионална здравна инфраструктура\" по Оперативна програма \"Региони в растеж\" 2014-2020 г.На  след като става известно, че се купуват тези линейки, съдът регистрира дружеството \"Вайнман Технолоджи\" ЕООД с капитал от 100 лева.  за закупуване на линейки. за закупуване на линейки.Междувременно в страната има 541 линейки, закупени след 2007 година. Някои от линейките са купени между 1994 г. и 2000 г. (не е ясно кога са произведени - б.р.), които се използват най-вече за дублиране на основните автомобили в случай на авария, ремонт или други. Тези данни са от 14 април 2016 г. Предоставени са от бившия здравен министър от кабинета \"Борисов-2\" в писмен отговор до Емил Райнов, когато той беше депутат от БСП.", "date": "2018.07.02", "title": "Куха фирма разтакава и съда заради поръчката за 400 нови линейки"}
{"url": "https://news.bg/regions/dve-koli-i-tir-se-sblaskaha-na-am-trakiya.html", "text": "Тежка катастрофа на автомагистрала \"Тракия\" в района на гр. Раковски е станала малко преди 16.30 часа. Сигнал е подаден към 16.25 часа.Ударили са се два леки автомобила и ТИР, които се движели към София. Ударът е станал при 137 километър от магистралата.На място за загинали двама души. Един човек е пострадал и е откаран е в най-близкото болнично заведение.На място са екипи на полицията и на бърза помощ.Движението по автомагистралата, посока София, временно е спряно. Обходен маршрут - автомагистрала \"Тракия\", Шишманци, Раковски, Калековец, отново автомагистрала \"Тракия\".Припомняме, вчера сутринта при 107-мия километър на . В катастрофата загинаха четирима души, сред които и дете на 2 години. На 26 юни само в рамките на няколко часа станаха пък  по трасето на магистралата.", "date": "2018.07.02", "title": "Две коли и ТИР се сблъскаха на АМ \"Тракия\""}
{"url": "https://news.bg/politics/promenyat-pomoshtite-za-invalidite-nyakoi-sumi-sa-drastichno-namaleni.html", "text": "Помощите за някои от изделията, използвани от хората с увреждания, са променени със заповед на социалния министър Бисер Петков, предаде bTV.В някои случаи сумите са драстично снижени заради съмнения за злоупотреби.Промените засягат най-масовите слухови апарати, антидекубиталните възглавници и дюшеци.Помощта за най-масовите слухови апарати например е намалена от 406 на 170 лева.Правят впечатление високите надценки при някои продукти - антидекубиталните дюшеци се купуват средно за 108 лева, а се продават за 372.\"Нали трябва да се направи някаква печалба. Всичко се вдига - парно, ток, ползваме служебни коли, помагаме на инвалидите, придвижваме стоката, всичко е свързано с разходи\", коментира Пламен Пенчев, представител на фирма за помощни средства.Годишният размер на бюджетните средства, които се отделят за подобни изделия е около 50 милиона лева.Социалните помощи за хората с увреждания, както и списъкът с помощните средства и медицинските изделия не са променяни повече от 10 години.В списъка с изделията са включени някои нови - като детски инвалидни колички, за които държавата ще отпуска 800 лева.Сумата е определена след проверка на цените на вносителите, които са декларирали, че струват между 150 и 500 лева.", "date": "2018.07.02", "title": "Променят помощите за инвалидите, някои суми са драстично намалени "}
{"url": "https://news.bg/int-politics/i-estoniya-e-kategorichno-protiv-severen-potok-2.html", "text": "Външният министър на Естония Свен Миксер поиска спиране на строителството на газопровода \"Северен поток 2\", предаде Дойче велеТой е категоричен, че това е не икономически, а политически проект на Русия.\"Това е само лост, с помощта на който Русия ще влияе на европейската политика\", посочва министърът, цитиран от в. \"Ди велт\".По думите на Свен Миксер, в интерес на ЕС е \"Северен поток 2\" да не се състои.Припомняме, по-рано такава позиция изрази и Дания, която смята да блокира изпълнението на проекта.От Европейската комисия също смятат, че ако газопроводът бъде построен, това ще увеличи зависимостта на Европа от руския газ.", "date": "2018.07.02", "title": "И Естония е категорично против „Северен поток 2“"}
{"url": "https://news.bg/world/germaniya-zadarzha-iranski-diplomat-podgotvyal-atentat-v-parizh.html", "text": "В Германия е задържан ирански дипломат по подозрение, че е подготвял терористична атака срещу участниците в годишната конференция на иранската опозиция, която се провежда в Париж, предаде Би Би Си. Уточнява се, че той работи в иранското посолство във Виена.Междувременно в Белгия бяха арестувани двама белгийски граждани от ирански произход, за които също има улики, че са замесени в организацията на планираната атака срещу Националния съвет за съпротива на Иран.Уточнява се, че в Антверпен са задържани 38-годишен мъж и 33-годишна жена. У тях са намерени 500 грама самоделно взривно вещество и детонатор. Повдигнато им е обвинение за подготовка на убийство и терористичен акт.Федералният прокурор на Белгия съобщи, че разследването е започнало по информация на спецслужбите на страната.Белгийските власти разполагат с информация, че арестуваният в Германия дипломат е контактувал с двамата задържани в Антверпен.Посолството на Иран в Австрия отказва каквито и да било коментари по случая.По-рано френските власти обявиха, че заради планирано нападение срещу участниците в конференцията се води разследване, във връзка с което са задържани трима души. Според френските спецслужби, вероятно иранските тайни служби стоят зад подготовката на атентата.Белгийските власти също съобщиха за участието в заговора от страна на тримата задържани във Франция, като уточниха че поне единият от тях е иранец. Смята се, че той е свързан със задържаните в Антверпен.", "date": "2018.07.02", "title": "Германия задържа ирански дипломат, подготвял атентат в Париж"}
{"url": "https://news.bg/crime/ombudsmanat-dava-na-prokuror-novata-tsena-na-toka-i-parnoto.html", "text": "Омбудсманът Мая Манолова ще се срещне със заместник-главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране (КЕВР) за повишаване цените на парното и тока.Припомняме, вчера  на електрическата енергия и топлинната енергия. Средното покачване на цената на електрическата енергия е с 2,03%, а на топлинната енергия с 7,33%.\"КЕВР продължава своята любима практика да коригира цените на парното и тока само когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани\", заявява Манолова. Като пример тя дава намалението от 7.29% на цената на природния газ за четвъртото тримесечие на 2017 г. не е било отразено в цените на парното и тока.Също така по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ. Според националният омбудсман самото обществено обсъждане е било проведено формално.\", атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР\", обяви Манолова.Припомняме, че в края на юни стана ясно, че , което КЕВР определи за цената на природния газ на \"Булгаргаз\", след като от . Шефът на държавната комисия Иван Иванов увери пред медиите, че комисията използва всеки един механизъм, с който да защити обществения интерес и интересите на бизнеса.По-рано от , но заради отказа на КЕВР да вземе отношение по сделката за ЧЕЗ, която според социалистите .", "date": "2018.07.02", "title": "Омбудсманът дава на прокурор новата цена на тока и парното"}
{"url": "https://news.bg/regions/nad-500-000-leva-sa-shtetite-ot-poroite-v-smolyan.html", "text": "Щетите от поройните дъждове в община Смолян надхвърлят 500 000 лв. Това заяви заместник-кметът на общината Мариана Цекова. Пореден ден продължава разчистването на наноси и засегнати от наводнението участъци от улици и пътища, информира БНТ.Описването на пораженията и изчисляването на общия размер на щетите не е приключило. От кметствата в общината още изпращат информация за поражения от разрушителното пълноводие.От Областната администрация в Смолян е отправено искане до Министерството на отбраната за включване на военни и техника от 101-и Алпийски полк при възстановителните дейности в региона. Очаква се военното ведомство да разреши изпращането на водоноска за питейна вода за Чепеларе, тъй като чешмяната вода в града е замътена след поройните дъждове.В искането от Областната администрация е посочена и необходимостта от насочване на 20 военнослужещи и цистерни, които да окажат съдействие при разчистването на главната пътна комуникация на Смолян. Изкъртени асфалтови настилки от улици в града, затлачени водостоци и кални наноси са част от последиците от пороите в Смолян и съседните села, уточняват от Общинската администрация.Припомняме, на  положение на територията на община Смолян. То бе о.Мотивът за бедственото положение бе: \"обилните дъждове на територията на община Смолян и залети улици и пътища в резултат на прелели дерета и водостоци е необходимо провеждане на спасителни и неотложни аварийно-възстановителни работи в община Смолян\".", "date": "2018.07.02", "title": "Над 500 000 лева са щетите от пороите в Смолян"}
{"url": "https://news.bg/curious/ucheni-razkriha-taynata-na-stroezha-na-stounhendzh.html", "text": "Група британски учени от Музея Уелс и Лестърския университет обясниха произхода на камъните от мегалитната структура Стоунхендж, като резултатите от техните изследвания са публикувани в сп. Antiquity.Специалистите повторно за изучили работата на геолога Хърбърт Томас, който първи изложи хипотезата, че камъните са доставени от планината Пресели, която се намира на стотици километри от обекта. Според неговата теория те са били транспортирани с лодка по крайбрежието.Учените са ревизирали тази теория, като са анализирали проби, събрани през 1906 г., още преди Томас да започне проучванията си, като са заключили, че първо камъните са спускани до река Моноу с помощта на животни, а след това са ги прехвърляли по река Севърн или надолу по река Ейвън.Стоунхендж е загадъчна каменна структура в графство Уилтшър, като това е един от най-известните археологически обекти в света. За изграждането му, което е започнало около 2600 г. пр. Хр., са били използвани големи скални блокове и донесени отдалеч сини камъни от диабаз, което е доста твърда вулканична скала.", "date": "2018.07.02", "title": "Учени разкриха тайната на строежа на Стоунхендж"}
{"url": "https://news.bg/politics/germaniya-ni-podkrepya-za-shengen-priznava-ni-i-vsichki-usiliya.html", "text": "\"Ние подкрепяме пълноценното ви присъединяване в Шенген. Признаваме усилията на България за всичко, което сте предприели в тази връзка и казах ясно на моята колежка, че ви подкрепяме\", коментира германският федерален министър на външните работи Хайко Маас, на среща с вицепремиера и министър на външните работи Екатерина Захариева в Берлин.\"Германският бизнес се чувства добре в България и мога да ви уверя, че има пълната подкрепа на правителството\", обясни Захариева.Двамата обсъждат и решението по темата за миграцията и смятат, че решението може да е само общоевропейско. \"Радвам се, че лидерите от ЕС оцениха усилията на България по миграцията и подкрепиха намирането на общоевропейско решение ... Едностранни действия не са добри не само за страната, която ще ги прилага, но и за целия ЕС\", коментира българският вицепремиер.Захариева коментира пред Маас, че по българската граница няма миграционен натиск. Основните акценти, важни за намирането на решение според България са затваряне на външните граници на Съюза, продължаване на споразумението с Турция, центрове извън Европа и бързо връщане на незаконните мигранти, допълни тя.\"По темата миграция е възможно само европейско решение, не може да има национално решение. Благодарим на България и на Екатерина за усилията това да може да се постигне\", изтъкна и министър Хайко Маас.\"Ние всички сме много впечатлени от това, което вие постигнахте. Забележителни постижения, които не бяха лесни. Поздравяваме ви за успехите по вашите теми, особено по разширяването след Срещата на върха в София. Без вашите усилия нямаше да може да се постигнат заключенията на Съвета \"Общи въпроси\" за Република Македония и Република Албания\", коментира Маас.", "date": "2018.07.02", "title": "Германия ни подкрепя за Шенген, признава ни и всички усилия"}
{"url": "https://news.bg/politics/prevozvachi-pravyat-konfederatsiya-vmesto-avtomobilna-kamara.html", "text": "Законопроектът за Автомобилна камара е лобистки и представлява опит на група хора да приватизират автобусните превози. Това каза Ивайло Константинов, председател на Националното сдружение на автобусните превозвачи в България (НСАПБ).Автобусните превозвачи настояват вместо камара, регламентирана със закон, да се създаде конфедерация, в която членството се осъществява на доброволен принцип. По думите на Константинов всеки ден се правят \"активни мероприятия\" срещу техни колеги - автобусни превозвачи - проверки на НАП и на други институции. \"Ние нямаме доверие на авторите на този закон\", заяви Константинов.Припомняме, миналата седмица стана ясно, че вносителят на законопроекта за Автомобилната камара - депутатът от ГЕРБ Станислав Иванов, който предизвика организирани протести сред много представители на бранша, е . Това стана след с представители на протестиращите превозвачи.Още на  камара. Превозвачите се , че ако не бъдат чути и законопроектът за Автомобилната камара не бъде изтеглен, започват безсрочни протестни действия.  и от Асоциацията на индустриалния капитал в България, Българската стопанска камара и Българската търговско-промишлена палата.На  и автобуси блокираха движението в няколко големи градове. Протестът бе под надслов: \"\".Магдалена Милтенова от Браншовия съюз за стопанска инициатива в транспорта (БССИТ) припомни, че от десет години настояват в Наказателния кодекс да се включи нерегламентирания превоз на пътници и съответно санкции за това.Милтенова коментира и че за автомобилна камара няма нито един текст, който да се бори със сивия сектор.\"Този закон е написан от няколко човека, които искат да осъществяват контрол върху целия бранш\", каза Милтенова.Много е грозно това, което се случва, коментира още тя. По думите й Сдружението на международните превозвачи, което представлява 450 фирми, не представлява всички. \"Остават 16 600, които не споделят мнението на колегите, които не споделят желанието за създаването на тази камара\", обясни Милтенова.Тя благодари на Станислав Иванов, който чрез внесения от него и група народни представители законопроект, е обединил и целия автобусен бранш.Автобусните превозвачи предлагат създаването на Конфедерация на националните сдружения в пътническия транспортен сектор, с реципрочност в управлението. Стана ясно, че вече е отправена покана до всички национално представените сдружения в пътническия транспортен сектор за подобно обединение. Конфедерацията ще обединява сдруженията на местно ниво.\"Най-важното е, че трябва да има реципрочност в управлението, с ротационен принцип в ръководството\", посочи Константинов.\"Всички фирми, които не членуват в сдружения, ще имат право да учредят собствено сдружение и Конфедерация\", посочи Ивайло Константинов.Целта е в Закона за автомобилните превози да бъде дефинирано понятието национално представителна организация. Така, което сдружение отговори за участие в Конфедерацията ще бъде национално представително. Той заяви, че няма амбиция да ръководи и си е подал отвод още преди учредяването на Конфедерацията.По този начин от сектора се надяват с предложената концепция да отговорят на очакванията на държавата за обединение на бранша.По време на пресконференцията стана ясно, че на 28 юли ще станат ясни окончателните промени по така наречения \"Мобилен пакет\" 2, който предвижда пълна либерализация на пазара на пътници. Така на пазара ще могат да оперират чужди компании, без да има право органът по издаването да им отказва. \"На практика това ще повиши конкуренцията. Вероятно ще доведе до оптимизация на цените. Ще отвори възможности на българските превозвачи да се докажат и в този тип превози в Европа\", заяви Константинов.Проблем представляват преференциалните цени, на които автобусните превозвачи са задължени да предлагат обслужване на пътници според възлаганите им от общините задания. Намаления има за 12 групи правоимащи граждани, докато чуждите компании ще оперират на конкурентни цени, но без да предлагат въпросните преференции.", "date": "2018.07.02", "title": "Превозвачи правят Конфедерация вместо Автомобилна камара"}
{"url": "https://news.bg/crime/mvr-i-nap-kontrolirat-turisticheskiya-sezon-ot-varna.html", "text": "Междуведомствен център на МВР и НАП отново отваря врати във Варна. За трета поредна година стартира центърът за съвместна работа на МВР и НАП по Северното Черноморие. Центърърт е позициониран в сградата на Областта дирекция на МВР във Варна.Работата на звеното спомага дейността на всички проверяващи органи с контролни функции свързани с туристическия сезон.Съвместни патрули в курортните комплекси и крайбрежни зони на Варна, съвместни действия по отношение на контрола на работа на нощните заведения, както и изграждане на контролни фискални пунктове на територията на курортите в областите Варна и Добрич са трите основни направления на работа на координационният център.Звеното получава и директни сигнали от граждани за нередности.", "date": "2018.07.02", "title": "МВР и НАП контролират туристическия сезон от Варна"}
{"url": "https://news.bg/int-politics/tramp-nastoya-sauditska-arabiya-da-kompensira-spada-v-dostavkite-na-petrol-ot-iran.html", "text": "Президентът на САЩ Доналд Тръмп разкритикува остро ОПЕК, като я предупреди да спре манипулирането на петролните пазари и притисна американския съюзник Саудитска Арабия да увеличи доставките, за да компенсира по-ниския износ от Иран, съобщава \"Ройтерс\".Тръмп написа в \"Туитър\" по-рано, че саудитският крал Салман се е съгласил да произвежда повече петрол.По-късно обаче от Белия дом ревизираха коментарите на президента, изтъквайки, че саудитският крал е заявил, че страната му би могла да увеличи производството на петрол, ако е необходимо.Вчера в интервю за любимата си телевизия Fox News Тръмп повтори призива си към Саудитска Арабия да увеличи производството до ново рекордно равнище с аргумента, че тя трябва да помогне на САЩ да намалят цените на горивата, след като Вашингтон помага на Рияд в борбата му срещу Техеран.\"Аз имам много добри отношения със саудитския крал и престолонаследника на Саудитска Арабия и с другите наоколо и те ще трябва да произвеждат повече петрол\", настоя Тръмп.Цените на петрола се увеличиха през миналата седмица заради притесненията, че санкциите на САЩ срещу Иран ще отнемат значителни количества суров петрол от световните пазари, докато търсенето на петрол в световен мащаб се увеличава.По-рано тази година, раздразвайки европейските си партньори, Тръмп обяви, че ще изтегли САЩ от ядреното споразумение с Иран, което Техеран сключи със световните сили.Увеличаването на цените на горивата би могло да създаде политическо главоболие за Тръмп преди междинните избори за Конгреса през ноември, подкопавайки твърденията на републиканците, че намалените от него данъци и отмяната на федерални регулации са помогнали за засилване на икономиката.В интервюто за Fox Тръмп хвърли вината върху Организацията на страните износителки на петрол (ОПЕК), в която Саудитска Арабия е най-големият производител.Запитан дали някой манипулира петролните пазари, Тръмп отговори: \"100 процента. ОПЕК го прави и по-добре да спрат да го правят, защото ние защитаваме тези страни, много от тези страни.\"", "date": "2018.07.02", "title": "Тръмп настоя: Саудитска Арабия да компенсира спада в доставките на петрол от Иран"}
{"url": "https://news.bg/crime/sadyat-mazh-izmamil-trima-dushi-s-ortopedichni-matratsi-v-teteven.html", "text": "Съдят мъж, измамил трима души с ортопедични матраци в Тетевен.Прокуратрата обвинява К. Н., че на 11 юли 2017 г. и на 7 август 2017 г. в Тетевен, х-л \"Здравец\" излъгал, че ще достави на трима души ортопедични матраци и други стоки от фирма \"Медилайф магнетик\"ЕООДПострадалите почивали в хотел в Тетевен и присъствали на презентация на продукти на фирма, представена като \"Медлайф магнетик\"ЕООД - София. Презентацията е проведена от обвиняемия и други двама души. Измамените харесали продуктите и направили поръчка за различни изделия.Едната пострадала поръчала масажиращ матрак, мериносова завивка, ортопедична възглавница, магнитен колан, магнитна постелка, като поръчката е на обща стойност 1080 лв. Съставен е и договор по индивидуална поръчка, съгласно който в брой са платени 300 лв., а останалите 780 лв. трябвало да бъдат платени при доставката на продуктите. Впоследствие продуктите неса доставени.По същият начин другите пострадали, след презентация в хотел, водена от К. Н., сключват Договор за поръчка за масажиращ матрак на стойност 980 лв., които са платени в брой, но впоследствие матракът не е доставен, а парите - невъзстановени.След жалба на пострадалите е установено, че К. Н. няма сключен трудов договор с фирмата \"Медлайф магнетик\"ЕООД по времето, когато е правил презентации от нейно име. Предстои насрочване на делото за разглеждане от съда.", "date": "2018.07.02", "title": "Съдят мъж, измамил трима души с ортопедични матраци в Тетевен"}
{"url": "https://news.bg/politics/borisov-shte-se-otchete-pred-deputatite-za-predsedatelstvoto-ni.html", "text": "Премиерът Бойко Борисов ще информира депутатите за резултатите от Българското председателство на Съвета на ЕС.Това гласи писмо на премиера до председателя на парламента Цвета Караянчева, информираха от пресслужбата на МС.Борисов предлага да представи пред народните представители отчета за работата на правителството в рамките на Българското председателство на 13 юли 2018 г.Припомняме, от 1 юли 2018 г.  на Съвета на ЕС от нашата страна.Преди обаче да се отчете пред българските депутати, Бойко Борисов ще го направи пред членовете на Европейския парламент. Затова той заминава на посещение в Страсбург днес, а утре ще информира ЕП за напредъка и резултатите по основните приоритети през последните шест месеца: европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето.Преди участието в пленарната сесия, министър-председателят Бойко Борисов ще се срещне с председателя на Европейския парламент Антонио Таяни.", "date": "2018.07.02", "title": "Борисов ще се отчете пред депутатите за председателството ни"}
{"url": "https://news.bg/int-politics/kremal-obyavi-krim-ne-e-v-dnevniya-red-na-sreshtata-putin-tramp.html", "text": "Кремъл обяви, че Кримският полуостров, който Русия анексира от Украйна през 2014 г., е неразделна част от Русия и няма да е тема в дневния ред на срещата на руския президент Владимир Путин с американския му колега Доналд Тръмп в Хелзинки по-късно този месец.Путин е готов да търси компромиси с Тръмп по всички други въпроси, допълни говорителят на Кремъл Дмитрий Песков по време на конферентен разговор с журналисти.\"Руският президент заяви няколко пъти и обясни на своите събеседници, че подобен проблем като Крим никога не може да се появи в дневния ред, като се има предвид, че Крим е неразделна част от Русия. Всичко останало е въпрос на консенсус, дискусия и търсене на възможни точки за контакт\", заяви Песков.Коментарите от страна на руските власти идват, след като Тръмп намекна, че може да е готов да приеме Крим като част от Русия.\"Ще трябва да видим\", отговори американският държавен глава на въпрос дали такова признаване от страна на САЩ би могло да се случи.Путин и Тръмп ще се срещнат в Хелзинки на 16 юли, а президентът на САЩ отбеляза, че планира да обсъди \"всичко\" с руския си колега. Русия окупира Крим през 2014 г. след революцията в Украйна, като този ход беше определен като \"незаконно анексиране\" от страна на САЩ и техните съюзници.", "date": "2018.07.02", "title": "Кремъл обяви: Крим не е в дневния ред на срещата Путин-Тръмп"}
{"url": "https://news.bg/world/v-germaniya-zadarzhaha-27-godishna-za-uchastie-v-moralnata-politsiya-na-daesh.html", "text": "Германските власти са задържали 27-годишна, заподозряна за участие в \"моралната полиция\" на ДАЕШ (\"Ислямска държава\") в Ирак, съобщава АП.Според федерални прокурори, германката Дженифър У. е пътувала до Ирак през Турция и Сирия през септември 2014 г., където се присъединява към терористите.В изявление прокурорите коментират, че тя е патрулирала в паркове във Фалуджа и Мосул, за да гарантира, че жените се придържат към дрехите и кодексите за поведение, наложени от групировката.Дженифър У. е арестувана от турската полиция през януари 2016 г., след като подава заявление за паспорт в германското посолство в Анкара и няколко дни по-късно е депортирани в Германия.Федералната прокуратура я обвинява в участие и членство в терористична организация.", "date": "2018.07.02", "title": "В Германия задържаха 27-годишна за участие в моралната полиция на ДАЕШ"}
{"url": "https://news.bg/tourism/11-rast-na-mezhdunarodniya-turizam-za-yanuari-april-2018-g.html", "text": "Около 11% е ръстът на приходите от международен туризъм в България от януари до април 2018 г. в сравнение с първите четири месеца на м.г. Според отчетените от Българската народна банка данни има увеличение от 1,1 млрд. лева, съобщиха от Министерството на туризма.Само за месец април постъпленията от международните туристически пътувания надхвърлят 330 млн. лв. Те се увеличават с 11,2 на сто в сравнение със съответния месец на миналата година. Чуждестранните туристически посещения за периода януари-април 2018 г. са над 1,772 млн. и се увеличават с 9,3% спрямо съответните месеци на 2017 г., сочат данни на НСИ.Резултатите са изключително добри и показват устойчива тенденция за увеличение в броя на туристите и приходите от международни пътувания, коментира министърът на туризма Николина Ангелкова. И добави, че резултатите показват ефекта от усилията за популяризиране на България на генериращите туристически пазари.Данните за януари-май са още по-добри. Отчита се увеличение с 11,1 на сто на чуждестранните пътувания в страната. Броят на посещенията за петте месеца на годината достигат до 2,436 млн.В топ 5 на страните за входящ туризъм в страната остават съседните ни държави, като тенденцията се запазва от миналата година. На първо място през тази година най-много чуждестранни туристи е имало от Румъния - 427 538.Интерес към България продължават да проявяват и страните от Западна Европа, като Германия и Великобритания, както и гражданите на Израел, Русия и Украйна.", "date": "2018.07.02", "title": "11% ръст на международния туризъм за януари-април 2018 г."}
{"url": "https://news.bg/regions/fandakova-pokaza-noviya-vlak-za-tretiya-lach-na-metroto.html", "text": "Първият влак предвиден за новия трети лъч на метрото в София вече е на територията на столицата. Това стана ясно от пост в профила на кмета на София Йорданка Фандъкова в социалната мрежа Фейсбук.Първият от общо 20 нови влака вече е пристигнал, пише кметът на столицата.Тя информира, че влаковете са произведени от консорциума на Siemens и Newag.Първият влак тръгна към България на 25 юни. той бе транспортиран до София основно през нощта със специален извънгабаритен транспорт.\"Влаковете са с висока енергийна ефективност и поради олекотената им конструкция, имат и по-нисък разход на енергия\", обясни Фандъкова.През 2019 г. да бъдат пуснати първите 8 км от третата линия на метрото, от бул. \"Владимир Вазов\" до \"Красно село\", иска столичният кмет. Следващите 4 км, които преминават през \"Овча купел\" до Околовръстния път при Горна Баня да бъдат пуснати през 2020 г, планува Фандъкова.", "date": "2018.07.02", "title": "Фандъкова показа новия влак за третия лъч на метрото"}
{"url": "https://news.bg/int-politics/bryuksel-s-nova-nakazatelna-protsedura-sreshtu-polsha.html", "text": "Европейската комисия (ЕК) е открила нова наказателна процедура срещу Полша заради промените във Върховния съд, които тя се опасява, че още повече ще подкопаят независимостта на съда в най-голямата бивша комунистическа страна в Източна Европа, съобщава \"Ройтерс\".Европейската комисия даде на Полша срок от един месец за отговор, което означава, че наказателната процедура няма да спре влизането в сила на закона във вторник.\"Комисията е на мнение, че тези мерки подкопават принципа на независимост на съдебната власт, включително несменяемостта на съдиите\", подчертаха от ЕК в изявление.Комисията оспори редица промени в съдебната система на Полша, които управляващата националистическа партия \"Право и справедливост\" направи, след като взе властта в края на 2015 г.Брюксел твърди, че политиките отслабват демократичния контрол. Полското правителство от своя страна посочва, че те трябва да реформират съдебната система, тъй като нейните основни устои датират от времето на комунизма.Европейският съюз започна по-широко разследване на върховенството на закона в Полша, което на теория би могло да доведе до санкции. Това обаче няма да се случи, тъй като върху подобни действия Унгария би наложила вето, която е евроскептичен съюзник на Полша.Ала последният законодателен ход подчертава нарастващата изолация на Полша в ЕС при управлението на \"Право и справедливост\" и отслабва нейната власт, докато Общността преговаря за следващия си седемгодишен бюджет от 2021 г.", "date": "2018.07.02", "title": "Брюксел с нова наказателна процедура срещу Полша"}
{"url": "https://news.bg/crime/arestuvaha-11-godishen-i-palnoletniya-mu-brat-za-krazhba-i-poboy.html", "text": "Полицията задържа 22-годишен рецидивист и малолетния му брат за кражба и побой над възрастен мъж в село Септемврийци.На 29 юни жител на селото подал сигнал до полицейското управление в Лом, че 83-годишен негов съселянин е пребит в дома си.Екип на полицията от участъка във Вълчедръм извършил оглед на място. Станало ясно, че младият мъж и 11-годишното момче са нахлули в дома на възрастния човек и докато спял, те откраднали хранителни продукти.По-късно се върнали в къщата и опитали да откраднат пари. Тогава нападнали и нанесли побой на стопанина.Криминалистите установили, че престъплението е извършено от 22-годишен криминално проявен мъж и 11-годишния му брат. Двамата да задържани от полицията.", "date": "2018.07.02", "title": "Арестуваха 11-годишен и пълнолетния му брат за кражба и побой"}
{"url": "https://news.bg/politics/bsp-pita-borisov-dali-i-toy-smyata-rusiya-za-zaplaha.html", "text": "Изпълнителното бюро на БСП се обръща към министър-председателя с въпрос дали споделя възгледите на заместника си в партията и ръководител на ПГ на депутатите от ГЕРБ Цветан Цветанов по отношение на позицията на Русия и Китай спрямо България.Припомняме на брифинг  като едни от \"основните заплахи за мира и сигурността\".От БСП оценяват това изявление като безотговорно, непремерено и създаващо рискове за България и приемат, че то е официална позиция на партията, респективно и на излъченото от нея и нейната Парламентарна група правителство.Затова и от ИБ на БСП се обръщат към министър-председателя и председател на ГЕРБ Бойко Борисов със следните 2 въпроса:- Как тази позиция кореспондира с обявените от него усилия за нормализиране на отношенията с Русия при неотдавнашната си визита в Москва? Как ще бъдат развивани енергийните проекти със страна, която е обявена за \"основна заплаха за мира и сигурността\"?- Как изявленията на Цветан Цветанов кореспондират с предстоящата на 6-7 юли среща в София Китай - Централна и Източна Европа? Как ще бъдат постигнати целите на визитата на Ли Къцян, след като дни преди това е обявен за премиер на страна - \"основна заплаха за мира и сигурността\"?Настояваме българският министър-председател да поеме лична отговорност за тези изявления като или ги потвърди, или се разграничи категорично със съответните действия по отношение на втория човек в партията му. Липсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи.", "date": "2018.07.02", "title": "БСП пита Борисов дали и той смята Русия за заплаха"}
{"url": "https://news.bg/int-politics/tramp-mozhe-da-se-sreshtne-s-kim-chen-un-v-nyu-jork.html", "text": "Президентът на САЩ Доналд Тръмп може да се срещне с вожда на Северна Корея Ким Чен-ун в Ню Йорк през септември, съобщават американски медии, позовавайки се на служители от американската администрация.Източниците са уточнили, че втората среща между двамата държавни ръководители може да се осъществи по време на сесията на Общото събрание на ООН през септември. Ким ще трябва обаче да покаже напредък по отношение на процеса по ядрено разоръжаване, за да се проведе срещата, са уточнили американските представители.По-рано се появиха информации, според които американските специални служби подозират Северна Корея, че тайно продължава да разработва ядрено гориво в няколко тайни обекта. Междувременно Тръмп заяви в интервю, че вярва, че Пхенян ще изпълни обещанието си за ядрено разоръжаване.", "date": "2018.07.02", "title": "Тръмп може да се срещне с Ким Чен-ун в Ню Йорк"}
{"url": "https://news.bg/weather/slantse-probiva-dazhdovnite-oblatsi.html", "text": "Днес над по-голямата част от страната ще преобладава слънчево време. Ще има и временни увеличения на облачността, по-значителни над Южна България и Предбалкана. На места там ще има краткотрайни валежи, в планините придружени с гръмотевици. Ще духа слаб, в Дунавската равнина до умерен северозападен вятър. Максималните температурите ще са между 25° и 30°.Това съобщават от НИМХ към БАН.Над планините ще има по-значителни увеличения на облачността, на места с краткотрайни валежи, в отделни райони придружени с гръмотевици. По върховете ще бъде мъгливо. Ще духа умерен до силен, само по най-високите части временно бурен вятър от запад-северозапад. Максималната температура на височина 1200 метра ще бъде около 19°, на 2000 метра - около 12°.Над Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валеж. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26°, температурата на морската вода е около 24°. Вълнението на морето ще бъде 1-2 бала.", "date": "2018.07.02", "title": "Слънце пробива дъждовните облаци"}
{"url": "https://news.bg/crime/treti-den-izdirvat-mazh-vav-vodite-na-iskar.html", "text": "Властите трети ден издирват падналия в река Искър мъж, предаде bTV. Екипите все още не са намерили 38-годишния, макар още на 30 юни да бяха обходени бреговете на реката.Припомняме, мъжът падна в реката от импровизиран сал на 30 юни.Салът обаче се обърнал и мъжете паднали във водите на реката. Силното течение отнесло 38-годишния.Инцидентът е станал около 17 часа. Група от 4 члена на пещерния клуб преминала реката със сал. Салът се преобърнал и всички паднали в реката, но бързото течение повлякло 38-годишния мъж, а приятелите му не успели да му помогнат.Веднага след инцидента членовете на клуба заедно с властите обходили бреговете на реката, но не открили мъжа.", "date": "2018.07.02", "title": "Трети ден издирват мъж във водите на Искър"}
{"url": "https://news.bg/politics/za-semov-evropredsedatelstvoto-e-kato-horo-na-pogrebenie.html", "text": "Умираща България председателства разпадаща се Eвропа. Така заместник - председателят на \"Ред, законност и справедливост\" проф. Атанас Семов коментира преминалото европредседателство в ефира на bTV.Успешното председателство дава забележителна политическа стабилност, призна той. Стабилността трябва да бъде използвана в полза на страната ни.Председателството е успешно, не спори той. Справили сме се, смята Семов. За България обаче председателството било като хоро на погребение.\"България е заприличала на БДЖ\", посочи Семов. България представлява вагони за смет, обясни той.Семов изтъкна демографската криза в страната. Ние сме умираща нация по думите му. Превърнали сме лекарите си в чиновници, критикува Семов.На хората градовете им са по 6 млн. души, ние имаме 30 области и 260 общини, захвана бюрокрацията Семов. \"Имаме 7-8 пъти повече администрация от необходимото\", заяви той.Нищо добро и съществено не се прави, ядоса се Симов.Алтернативите пред министър-председателя Бойко Борисов или да хваща ножа и да реже дълбоко, или да хваща пътя, отсече Семов. България няма повече историческо време, категоричен е той. \"Няма предвид да се режат глави, а тумори в държавното устройство\", обясни юристът.Да се борим с чудовищно развитата администрация, поиска Семов.Европа няма да се втурне да спасява нашата граница. Европа мисли, че цялата България е една бразда - граница. Той отбеляза, че България не е получила потвърждение нито за покана за Шенген, нито за еврозоната.", "date": "2018.07.02", "title": "За Семов европредседателството е като хоро на погребение"}
{"url": "https://news.bg/int-politics/tramp-ochakva-s-netarpenie-da-raboti-s-noviya-meksikanski-prezident.html", "text": "Американският президент Доналд Тръмп поздрави новият мексикански президент за избирането му.\"Поздравления за Андрес Мануел Лопес Обрадор, че стана следващият президент на Мексико. Очаквам с нетърпение да работя с него. Има много какво да се направи, което ще бъде от полза както за Съединените щати, така и за Мексико\", пише Тръмп в Туитър.Припомняме, протести се проведоха в 50 американски щати срещу имиграционната политика на президента Тръмп и проблемите с отнемането на деца на мигранти преминаващи границата с Мексико.Хиляди несъгласни с властите участват в тях. На протестите бяха издигнати са лозунги на английски и испански като \"На мен ми пука\", \"Къде са децата?\" и други.", "date": "2018.07.02", "title": "Тръмп очаква с нетърпение да работи с новия мексикански президент "}
{"url": "https://news.bg/crime/valentin-radev-ne-samo-mvr-e-vinovno-za-prestapnostta.html", "text": "Ние ги хващаме. Колев търсим сега. Нещата не изглеждат безнадеждни. Ние търсим всички тези, които са отговорни пред закона. Това заяви вътрешният министър Валентин Радев в ефира на Нова.Не само полицията е виновна. Първо възпитание, после образование, накрая ние трябва да се справим с лошото им поведение, ядоса се Радев.Хората се притесняват, че може избягали затворници да търсят саморазправа. Според силовия министър има и психологически момент и е вярно, че хората се тревожат.Ромите от Ботевград са предупреждавани за шума и преди и не са били изненадани, посочи Радев. Поправяме се, изтъкна той. Преразпределения ще има в цялата софийска област. Балансът трябва да се пази, категоричен е Радев.На места като Ботевград, където има такива хора, ще се съсредоточим повече, и в Ихтиман има сходен проблем, посочи силовият министър. Той пак напомни, че средствата са ограничени.Има назначени 1000 души - полиция и жандармерия- те участват в мобилните екипи с автомобили. Безлимитно е горивото, акцентира МВР-шефът.Припомняме, в последните месеци няколко затворници избягаха от затвора. На 21 юни сутринта . В Министерство на правосъдието изрично отбелязаха, че , тъй като работи на място, което не е охраняемо.. Затворникът е с присъда 13 години лишаване от свобода от 2011 г., като до този момент е излежал 7 години.След като избяга по следните м тръгна и хеликоптер. Иванов взе една жена за заложник, но след това бе заловен от властите. Темата за бягствата от затвора стана силно популярна след показното бягство на . Двамата излязоха от затвора през централния вход, след като стреляха с пистолет по охраната. По-късно, на 6 юни от Марио Панчев, който по-късно също почина от раните си.МВР предприе действия по издирването на двамата бегълци, но без успех. Граждани подаваха  за това, че са забелязали затворниците на различни места в София, но те не бяха установени от властите.", "date": "2018.07.02", "title": "Валентин Радев: Не само МВР е виновно за престъпността "}
{"url": "https://news.bg/society/ot-9-yuli-izplashtat-preizchislenite-pensii.html", "text": "Националният осигурителен институт - НОИ информира, че изплащането на пенсиите за месец юли ще започне от 9 юли (понеделник) и ще приключи на 20 юли (петък). Изплащането на пенсиите чрез пощенските станции ще бъде извършено съобразно изготвен график, който ще бъде предварително обявен във всяка пощенска станция. Сметките на пенсионерите, които получават пенсиите си по банков път, ще бъдат заверени на 9 юли.Считано от 1 юли са преизчислени размерите на пенсиите, свързани с трудова дейност, отпуснати до 31.12.2017 г. включително. Преизчислението е извършено с новата по-висока тежест от 1,169 за всяка година зачетен осигурителен стаж на лицата. Осигурено е увеличение с 3,8 на сто на получавания към 30.06.2018 г. размер на пенсиите от трудова дейност.От 1 юли се прилага и нов минимален размер на пенсията за осигурителен стаж и възраст - 207,60 лв. Нови минимални размери имат и всички пенсии, свързани с трудова дейност, тъй като се определят като процент от тази сума.Такива са пенсиите за осигурителен стаж и възраст, отпуснати при непълен осигурителен стаж, за които минимумът се определя на 176,46 лв. (85% от 207,60 лв.);Това включва и пенсиите за инвалидност поради общо заболяване и за инвалидност поради трудова злополука и професионална болест, чиито минимален размер зависи и от определения на пенсионера процент трайно намалена работоспособност; долната граница при първите ще е между 176,46 лв. и 238,74 лв. (между 85% и 115% от 207,60 лв.), при вторите - между 207,60 и 259,50 лв. (между 100% и 125% от 207,60 лв.);Нови минимални размери имат и наследствените пенсии, чийто минимален размер става 155,70 лв. (75% от 207,60 лв.).От 1 юли се увеличава и размерът на социалната пенсия за старост - 125,58 лв. Спрямо него са определени нови размери на всички пенсии, несвързани с трудова дейност, каквито са пенсиите за военна инвалидност, пенсиите за гражданска инвалидност, социалните пенсии за инвалидност и персоналните пенсии, както и различните видове добавки към пенсиите, които се определят в процент от социалната пенсия за старост.НОИ напомня, че в случаите на служебно преизчисляване или определяне на нов размер на пенсиите не се изпращат разпореждания на лицата. Пенсионерите могат да се информират за тях чрез електронната услуга на НОИ \"Справка за издадени пенсионни разпореждания\", която е достъпна чрез интернет страницата на института с въвеждане на ПИК и ЕГН или като заявят безплатното получаване на екземпляр от разпореждането в съответното териториално поделение на НОИ.", "date": "2018.07.02", "title": "От 9 юли изплащат  преизчислените пенсии"}
{"url": "https://news.bg/crime/karakachanov-ne-iska-bezhanski-kotila-v-balgariya.html", "text": "България и Македония са места, на които е категорично недопустимо са се създават бежански \"котила\". Това заяви вицепремиерът и министър на отбраната Красимир Каракачанов в пост в профила си във Фейсбук.Каракачанов вижда като успех на патриотите сделката за мигрантите в Европа и обсъждането бежанските центрове да не са на територията на континента.\"Още от 2013-а година в качеството ми на лидер на ВМРО - БНД застъпвам позициите, които днес министър-председателят Бойко Борисов изнася и отстоява пред европейските ни партньори\", посочи вицепремиерът в публикацията си.Той е щастлив, че заради упоритата им работа, целите са припознати от Борисов, и успешно се защитава българският интерес.\"Ние, \"Обединени патриоти\", сме категорични, че мястото на каквито и да било точки, лагери, кошари, биваци или както там ще ги нарекат партньорите ни в ЕС, е извън Европа\", пише министърът на отбраната.\"Отдавна говорим за затваряне на границите и за спиране на безконтролния мигрантски поток към Европа. Това е моя и наша, на Патриотите от ВМРО, битка от много време. Ето, че сега вече водачите на ЕС се замислиха и над това. Крайно време беше\", завършва Каракачанов.Той изтъкна радостта си от това, че министър-председателят Борисов е приел битката и показва куража да отстоява интересите на страната.", "date": "2018.07.02", "title": "Каракачанов не иска бежански \"котила\" в България"}
{"url": "https://news.bg/world/zaradi-tserebralna-anemiya-yaponskiyat-imperator-se-otteglya-ot-obshtestveni-zadalzheniya.html", "text": "Японският император Акихито е отменя обществените си задължения, след като страдал от замайване и гадене поради церебрална анемия, състояние, причинено от недостиг на кръв до мозъка, съобщава \"Ройтерс\".84-годишният Акихито, който е прекарал голяма част от близо три десетилетия на трона в опит да излекува страната от раните на войната, се очаква да се оттегли на 30 април следващата година, в първата абдикация на японски император от близо две столетия.Императорската агенция, която управлява делата на императорското семейство съобщава, че императорът е диагностициран с церебрална анемия. Императорът ще бъде наблюдаван, докато почива в императорския дворец в Токио, допълва агенцията.Някога считани за божествени, владетелите на Империята на изгряващото слънце сега се определят от конституцията като \"символ на държавата и единството на народа\", но няма политическа власт.Император Акихито и императрица Мичико прекарват голяма част от времето си да обърнат внимание на наследството от Втората световна война, в която Япония участва в името на баща му Хирохито и утешават жертвите на бедствия или други нещастия. Акихито се радва на широко одобрение и уважение от населението на Япония. Негов наследник е 58-годишният принц Нарухито.", "date": "2018.07.02", "title": "Заради церебрална анемия японският император се оттегля от обществени задължения"}
{"url": "https://news.bg/politics/balgarskite-ovtse-i-kozi-s-gurme-kachestva.html", "text": "Визия за овцевъдството и козевъдството в България 2018-2027 предлага евродепутатът от ПЕС Момчил Неков. Промените в сектора са големи и бързи, изтъкна той на среща с бранша. Оказа се, че сме пропуснали възможности, които сега трябва да се наваксат. Браншът има потенциала да е част от гурме сектора, акцентира Неков.Има бъркотия в сектора, подчерта Неков. Не е ясно какво ще се случи със сектора след напускането на Великобритания на ЕС. Ще има огромен натиск, ако не договорим квоти, защото ще се дадат възможности на бранша от Австралия и Нова Зеландия.Неков призова от Министерство на земеделието, храните и горите да са с ясна позиция в Съвета и да защитим бранша. За пример посочи Франция, която защитава интересите си. У нас също се консумира месо от Австралия и Нова Зеландия.Това не е голямата заплаха, тя може да дойде от Франция, тъй като френската държава иска да е доминанта в сектора, по думите на евродепутатът. Момчил Неков прогнозира ситуация \"по вода ходим, жадни стоим\". Затова трябвало да се активизираме. За да се развива бранша трябва да има добър маркетинг.Козите и овчи продукти са изключително полезни, по мнението на българския евродепутат. Той е недоволен, че вълната се изкупува на смешни цени - 50 стотинки за килограм. Ако тя се сертифицира като биологичен продукт, цената й ще е съвсем друга и в ЕС няма да се внася вълна от Бангладеш. Момчил Неков иска подпомагане на младите фермери с нисколихвени кредити. Нужно е да се поддържат пасищата в добро екологично състояние. Освен това браншът може да е част от гурме бизнеса. Според него има много скрит потенциал в българското козевъдство и овцевъдство.", "date": "2018.07.02", "title": "Българските овце и кози с гурме качества"}
{"url": "https://news.bg/int-politics/putin-shte-poseti-sarbiya-esenta.html", "text": "Руският президент Владимир Путин ще посети Сърбия през есента, съобщава сръбският външен министър Ивица Дачич, цитиран от В92.\"Руският външен министър Сергей Лавров, с когото говорих в Москва ми каза, че това се планира\", коментира Дачич. Лавров също така му е съобщил, че ако бъде разширен форматът на преговорите за Косово в Брюксел, Москва е готова да участва.Дачич информира Лавров за последните събития в диалога между Белград и Прищина и добавя, че форматът няма да бъде променен за момента, но че разговорите ще се \"засилят\".Това ще бъде третата среща на Александър Вучич и Владимир Путин за по-малко от година, те са срещали общо 13 пъти, съобщава \"Сеника\".Според някои руски медии, Москва е готова да предостави на Сърбия 30 модернизирани бронирани машини за пехотата и същият брой съвременни танкове T-72. Прехвърлянето на военно оборудване е обсъдено през 2016 г. в рамките на военно-техническото сътрудничество между Русия и Сърбия.Руският посланик в Белград Чипурин информира сръбския президент, че Путин приема поканата. Очаква се да бъдат подписани няколко споразумения, които ще задълбочат сътрудничеството между двете страни.", "date": "2018.07.02", "title": "Путин ще посети Сърбия есента"}
{"url": "https://news.bg/int-politics/zadarzhat-68-ofitseri-ot-komandvaneto-na-suhopatni-voyski-v-turtsiya.html", "text": "Главната прокуратура в Анкара иска задържането на 68 служители от командването на сухопътни войски на Турция в продължаващото разследване на ФЕТО, съобщава ТАСС.Задържанията започват днес сутринта както в Анкара, така и в 18 провинции на страната. Сред заподозрените са 19 военнослужещи, а останалите временно не са на активна служба, като всички те са офицери. Припомняме,  и да заловят президента Ердоган, който по това време е на почивка в Мармарис. След опита за преврат в Турция са арестувани над 50 000 души и около 140 000 държавни служители са освободени от работа.", "date": "2018.07.02", "title": "Задържат 68 офицери от командването на сухопътни войски в Турция "}
{"url": "https://news.bg/int-politics/severna-koreya-razviva-saorazheniyata-si-za-balistichni-raketi.html", "text": "Северна Корея изглежда приключва разширяването на съоръжение за разработване на балистична ракета с твърдо гориво, която може да влиза обратно в атмосферата, предупредиха изследователи от САЩ.Институтът за международни изследвания Middlebury в Калифорния е анализирал сателитни изображения, които показват, че е имало строителни дейности в завода близо до град Хамхун, точно когато севернокорейският вожд Ким Чен-ун провеждаше историческата среща с американския президент Доналд Тръмп, състояла се на 12 юни.По време на срещата Пхенян пое ангажимент да изостави ядрените си оръжия, въпреки че не бяха договорени подробности, като САЩ също така настояха тя да прекрати програмата си за балистични ракети.Тръмп твърди, че Северна Корея вече е започнала процеса по ядрено разоръжаване и че \"спря ядрените опити и изследвания и взриви ядрени полигони\". Сателитни снимки от миналата седмица обаче показват, че Пхенян все още разработва своите ядрени изследователски съоръжения.", "date": "2018.07.02", "title": "Северна Корея развива съоръженията си за балистични ракети"}
{"url": "https://news.bg/crime/zadarzhaha-dvama-retsidivisti-ograbili-benzinostantsiya-v-lyaskovets.html", "text": "Задържаха двамата мъже от Горна Оряховица за грабеж на бензиностанция в Лясковец, те многократно са осъждани за идентични престъпения.На 26 юни, към 3 и 10 часа, те влизат маскирани в обекта, единият удря служителя, другия взима от складово помещение оборотните 2 200 лв., след което бягат.На 28 юни, при спецоперация, около 21 часа са задържани за 24 часа 29-годишният С.А. и 36-годишният И.П. При извършени претърсвания на четири адреса на територията на РУ-Горна Оряховица, обитавани от двамата, са установени и иззети вещи, които имат отношение към извършеното престъпление.На 29 юни двамата са привлечени като обвиняеми. На И.П. е наложена мярка за неотклонение \"подписка\", а приятелят му е задържан за 72 часа. Работата по документирането на цялата им престъпна дейност продължава.", "date": "2018.07.02", "title": "Задържаха двама рецидивисти, ограбили бензиностанция в Лясковец"}
{"url": "https://news.bg/crime/sinat-na-josko-podgotvyal-ubiystva-na-magistrati.html", "text": "Синът на Йосиф Йосифов - Йоско Костинбродския - Иван е задържан за участие в престъпна група планирала нападения и убийства срещу магистрати и полицаи.Това стана ясно от ръководителят на Специализирана прокуратура Иван Гешев в отговор на журналистически въпрос по време на брифиг. В изявлението участие взеха и главният секретар на МВР Младен Маринов, директорът на ГДБОП Ивайло Спиридонов.Гешев обясни, че Иван Йосифов на практика е имал ръководни функции в бандата, но още не е ясно какво обвинение точно му е повдигнато.Двама прокурори от спецпрокуратурата и няколко полицаи са били в списъка на групата. По думите на Гешев тези служители били в списъка на престъпниците, защото си вършели съвестно работата и не приемали подкупи, посочи шефът на спецпрокуратурата. Магистратите водили други дела срещу участници в престъпната група. Групата се състои от 17 души, 10 от тях са задържани, на другите седем е повдигнато обвинение. Четирима се обявени за общонационално издирване. Групата е спипана на връх Шипка. Групата основно се е занимавала с разпространение на наркотични вещества и агресивно разширяване на територии и дилърска мрежа, информира Гешов. По думите му бандитите са принуждавали малолетни непълнолетните да продават наркотици. Спецпроуратурата съвместно с ГДБОП наблюдавали групата от няколко месеца.За прокуратурата групата не е изненада. Това значело, че си вършат добре работата, акцентира Гешев. Явно това вече създава сериозен проблем за някой от тези престъпници, посочи той.\"Ще продължим да работим активно в тази посока и няма да позволим натиск върху служители и магистрати\", категоричен е шефът на обвинението. Това, което показват такива случаи е, че ние си вършим качествено работата. Това е риск на професията, обясни Иван Гешев.Един от заловените престъпниците е обвиняем по делото за опит за убийство на пребития директор на клиниката по ортопедия и травматология в Окръжна болница проф. Стефан Станчев.\"Няма да допуснем и ще вземем абсолютно всички мерки, за да защитим всеки един служител и магистрат\", това увери главният секретар на МВР Младен Маринов.Той благодари за денонощния труд на екипите, заловили групата. Няма да допуснем насилствени действия срещу колеги, които съвестно си вършат работата, категоричен е той.Маринов обеща по-добра охрана на съдебните сгради. Мерки ще се взимат и за защита на свидетели, увери главсекът на МВР.Директорът на ГДБОП Ивайло Спиридонов съобщи, че бандата е в полезрението на властите от средата на миналата година. В ГДБОП получили информация, че в два столични квартала започнали агресивни действия срещу дилъри, работещи за други мрежи, за да бъдат принудени да се включат в бандата на сина на Йоско.Спиридонов е доволен, че дирекцията получава информация за предстоящи действия.Припомняме, през май 2017 г. ГДПОП разби 12-членна организирана престъпна група за наркотрафик и нанасяне на телесни повреди срещу заплащане. Членовете й гравитирали около футболна агитка на софийски отбор. Четирима от тях се укриват. Те бяха посочени като отговорни за побоя над проф. Станчев и убийството на служителя от затвора Янко Янев.Участници в групата са  през април 2016 г., при който . Доказателствата сочат също, че групата стои зад убийството на надзирателя в Софийския затвор Янко Янев на 26 декември 2016 г. 48-годишният главен надзирател в Софийския централен затвор беше нападнат пред дома на баща му в столичния кв. \"Разсадника\" на 26 декември 2016 г.", "date": "2018.07.02", "title": "Синът на Йоско подготвял убийства на магистрати"}
{"url": "https://news.bg/politics/avstriyski-politolog-v-silni-natsionalni-darzhavi-ili-v-silen-sayuz-iskame-da-zhiveem.html", "text": "Време е Европейският съюз да се запита дали дългосрочният договор, който сме сключили въз основа на споделени ценности, е все още валиден и важен за всички участници. Този въпрос постави австрийският политолог проф. Петер Филцмайер, интервюиран от БНР.\"Отново въпросът е дали искаме да живеем в силни национални държави, или искаме силен съюз, съставен от национални държави. Мисля си, че Европейският съюз дълго време беше в своята розова фаза на илюзиите, а днес се събужда и си задава въпроса искаме ли изобщо този ЕС?\", коментира проф. Филцмайер.\"Ако ЕС е наднационална организация, тогава трябва да сме съгласни с това, че според Лисабонския договор националните държави се лишават от определени компетенции и ги преотстъпват на Брюксел. Не казвам обаче, че това е правилното решение. В момента не може и да се мисли за това националните държави да се съгласят да прехвърлят решението за равномерното разпределяне на бежанци на Брюксел. Първият, който ще скочи срещу това, е Виктор Орбан и с това ще сложи край на всякакви последващи преговори\", каза австрийският политолог.По думите на проф. Петер Филцмайер австрийският канцлер Себастиан Курц може да свърже всичко с миграцията.Припомняме, от 1 юли 2018 г. Австрия пое ротационното председателство на Европейския съвет.\"Себастиан Курц много правилно усети настроенията в Европа, които доведоха до промяна в политиката през последната една година. Курц може да свърже всичко с миграцията\", каза австрийският политолог.Той уточни, че няма предвид само темата сигурност. \"Много хора у нас асоциират чужденците с престъпността. Говоря и за социалния аспект, защото според Курц бежанците, които получат статут в Австрия, получават и правото да работят, а това ще промени ситуацията на трудовия пазар. Същото се отнася и за източноевропейците, които работят в Австрия. Правителството иска да съкрати детските надбавки за децата им, които в повечето случаи не живеят в Австрия. Така Курц с лекота свързва темите миграция, сигурност и социално подпомагане\", обясни проф. Филцмайер.Политологът проф. Филцмайер припомни, че преди промените Австрия бе мост между Изтока и Запада.\"Австрия дълги години запази неутралитета си. Днес това вече не е съвсем така. Напоследък правителството търси и намира близост с Вишеградската четворка, особено в миграционната политика. По много други теми обаче Австрия е значително по-близо до западноевропейските държави и има общи интереси с тях, като един от нетните платци в бюджета на Европейския съюз. Така че сме свикнали да хвърляме мостове. Въпросът е дали това може да е успешно и трайно по време на едно шестмесечно председателство\", допълни проф. Филцмайер.", "date": "2018.07.02", "title": "Австрийски политолог: В силни национални държави или в силен съюз искаме да живеем"}
{"url": "https://news.bg/int-politics/makron-smenya-vazhishtavashtiya-se-na-orban-frenski-poslanik-v-ungariya.html", "text": "Президентът на Франция Еманюел Макрон е сменил френския посланик в Унгария през уикенда, след като поверителна бележка, в която посланикът е похвалил политиката относно мигрантите на унгарския премиер Виктор Орбан, е станала достояние на медиите, съобщава \"Ройтерс\".Паскал Андреани е бил номиниран за нов посланик в Будапеща, за да замести Ерик Фурние, който ще поеме други функции, показва указ, публикуван в държавен вестник.В поверителната бележка от 18 юни, адресирана до кабинета на Макрон и публикувана от разследващия сайт Mediapart, Фурние посочва, че Унгария е \"модел\" за справяне с миграните и че обвиненията в популизъм срещу Орбан са медийни фалшификации.Бившият посланик също така пише, че френските медии, обвинявайки Унгария в антисемитизъм, се опитват да отвлекат вниманието от \"истинския антисемитизъм\", идващ от \"мюсюлманите във Франция и Германия\".Запитан за бележката, Макрон е заявил, че не споделя вижданията на посланика и че поверителната бележка не представлява официалната френска политика.\"Ако този посланик беше заявил това публично, той веднага щеше да бъде уволнен\", подчерта Макрон.Макрон, който е ревностен еврофил, размени язвителни забележки с Орбан и други държавни и правителствени ръководители от Източна Европа, обвинявайки ги, че не зачитат демократичните ценности и отказват да приемат мигранти.Унгарският премиер от своя страна коментира, че хората, които критикуват твърдата му позиция за миграцията, принадлежат към неефективната стара гвардия на Европа. През миналата година той нарече Макрон \"ново момче\", което не е направило обещаващо начало.", "date": "2018.07.02", "title": "Макрон сменя възхищаващия се на Орбан френски посланик в Унгария"}
{"url": "https://news.bg/press/parnoto-podgoni-noshtnata-tarifa-na-toka-do-1500-lv-globa-za-kalpavi-chinovnitsi.html", "text": "Червеният Антон Кутев най-наказваният депутатАнтон Кутев е най-наказваният депутат. Това става ясно от сайта на парламента, където са изброени всички санкционирани от началото на мандата на 44-ото НС досега. От наложени общо 8 наказания 4 са за устатия соцдепутат.Всички са отнесли по една забележка за свои изказвания, при 6 вида наказания, предвидени в правилника на НС. Само Кутев и соцлидерката Корнелия Нинова са гонени от заседание. Това се случи на 15 ноември 2017 г. и разразилият се след това скандал доведе до свалянето на Димитър Главчев от ГЕРБ от шефския пост в НС.Повечето от наказанията ми са абсолютно безобразие, всичките са наложени от Цвета Караянчева, за някои разбрах по-късно, коментира Кутев пред \"24 часа\".До 1500 лв. глоба за калпави чиновнициЧиновниците, които дремят по бюрата и взимат заплати, вече няма да остават безнаказани, както досега. Това ще стане, ако влязат в сила приетите от парламентарната правна комисия промени в Административно-процесуалния кодекс (АПК).Съгласно новата редакция на чл. 302, служител, който не изпълнява в срок задълженията си, не издава навреме административни актове и документи, и така осуетява произнасянето по искане на граждани, ще се наказва с глоба от 50 до 1000 лева (ал.1). Ако е сторил това в противоречие с нареждането на началника си, глобата за него ще бъде от 100 до 1000 лв. (ал. 3). Санкцията нараства до 1500 лв., при положение, че длъжностното лице не реагира своевременно на жалба, не я препрати на шефа си или на съда и не вземе мерки за проверка на сигнал за нередност (чл. 303).Парното подгони нощната тарифа на токаЦената на топлоенергията в някои от големите градове на страната вече подгони нощната тарифа на електроенергията, сочат данните от последното поскъпване, одобрено днес от Комисията за енергийно и водно регулиране (КЕВР). По-високите цени влязоха в сила от неделя.В София топлоенергията от 1 юли вече струва 103,14 лв. за мегаватчас или пресметнато в киловатчаса 0,103 лв. Новата нощна тарифа на електроенергията, одобрена за местното ерепе - ЧЕЗ, пък е с близка стойност - 0,12 лв./КВтч.Германия готова да прати полицаи в България за охрана на границитеГермания е готова да изпрати допълнителни полицейски части, по-конкретно в България, с цел опазване на външните граници на Евросъюза. Това се казва в писмо на канцлера Ангела Меркел, изпратено до лидерите и депутатите на партиите в управляващата коалиция.Мерките имат за цел съкращаване броя на пристигащите в Европа мигранти, които Меркел иска да осъществи до края на август.14 страни са готови да участват в схемата на Берлин за ускорено връщане на мигранти, пристигнали първо на тяхна територия.Това са: Вишеградската четворка, Франция, Белгия, Испания, Португалия, прибалтийските страни, Люксембург, Холандия и Швеция.Бедните общини не се отказват да даряват на МВРБедни общини продължават да правят редовни дарения на полицията по места - това става ясно от последния отчет на даренията към МВР. Вътрешното ведомство е сред най-богатите с бюджет от над 1 млрд. лв. годишно.Отчетът е за периода януари-март. Подаръците от местната власт видимо намаляват, но въпреки това някои общини не се отказват от практиката. МВР също. Преди години един от вътрешните министри призна, че без подаръците полицията не би могла да се справи.Най-големият дарител на МВР за първите три месеца е община Ямбол, става ясно от отчета. Тя е платила над 20 хил. лв. за ремонта на работните и общите помещения на местната полиция. КЕВР обяви по-високи цени на тока, природния газ и парнотоОт 1 юли всички цени в енергетиката се покачват. С по-малко от това, което поискаха производителите и доставчиците, но с повече, отколкото бяха първоначалните очаквания. Председателя на Комисията за енергийно и водно регулиране Иван Иванов обясни, че регулаторът прилага консервативна ценова политика и използва всяка възможност да взима решения в полза на гражданите и бизнеса, но не трябва енергийните дружества да изпадат в тежко финансово състояние. Заради поскъпването на петрола на световните пазари през последните месеци по-голямото увеличение на тарифите няма как да бъде избегнато.За 3 дни след наводнението по 3 бутилки водаЗа три дни след наводнението в Роман пострадалите семейства са получили по 3 бутилки минерална вода. За това алармира Валентина Христова, майка на 4 деца, чиято къща е пометена от приливната вълна. Най-тежко е положението в имотите близо до реката. От 1983 г. насам семейство Микински е заливано 5 пъти и е получило едва 172 лв. обезщетение. Бедствието е потопило халето на общинската транспортна фирма. Извън строя е и ученическият автобус.Държавата върви след проблемите и ги решава на парче, заяви кметът на община Садово Димитър Здравков. Там заради скъсана дига стотици декари земеделски земи останаха под вода. Социалистите внасят искане в НС правителството да обезщети земеделските производители.", "date": "2018.07.02", "title": "Парното подгони нощната тарифа на тока, До 1500 лв. глоба за калпави чиновници"}
{"url": "https://news.bg/int-politics/horst-zeehofer-hvarli-ostavka.html", "text": "Лидерът на по-малкия коалиционен партньор на канцлера Ангела Меркел - Християн - социален съюз - Хорст Зеехофер е подал оставка като вътрешен министър, съобщи сп. \"Шпигел\". Освен като вътрешен министър той се оттегля и като партиен лидер.По този начин Хорст Зеехофер показа, че остава непоколебим по въпроса за миграцията.Новината за неговото напускане на правителството на Ангела Меркел идва след няколкочасови среднощни преговори на най-високо ниво в управляващата коалиция.Според лидера на ХСС предложенията на ЕС само ще създадат повече проблеми за Германия, допълвайки, че е твърде рано да се представят като успех.Оставката на Зееховер разклаща сериозно управляващата коалиция. Самата Ангела Меркел намекна, че е готова да поиска вот на доверие от парламента.", "date": "2018.07.02", "title": "Хорст Зеехофер хвърли оставка"}
{"url": "https://news.bg/disasters/islyamska-darzhava-poe-otgovornost-za-dzhalalabad.html", "text": "Ислямска държава пое отговорност за самоубийствения атентат в афганистанския град Джалалабад, съобщи Ройтерс.Агенцията се позовава на съобщение в използван от ислямистите сайт.При атентата с кола - бомба бяха убити най-малко 19 души, а други 20 бяха ранени.Атентатът стана, след като афганистанският президент Ашраф Гани посети града.Анализатори отбелязват, че през последните месеци напрежението и насилието в Афганистан ескалират.", "date": "2018.07.02", "title": "Ислямска държава пое отговорност за Джалалабад"}
{"url": "https://news.bg/bulgaria/koy-e-bozhidar-dimitrov.html", "text": "Божидар Димитров е български историк. Доктор на историческите науки, старши научен сътрудник II степен от декември 1985 г., почетен професор на Университета по библиотекознание и информационни технологии, припомня в. \"24 часа\".От 1973 до 1990 година сътрудничи на Държавна сигурност в направление културно-историческо наследство. Министър без портфейл, отговарящ за българите в чужбина в първото правителство на Бойко Борисов (юли 2009 - февруари 2011).Божидар Димитров е роден на 3 декември 1945 г. в Созопол, в семейство на бежанци от Източна Тракия. През 1959 г. завършва основното си образование в Созопол, а през 1964 г. - Механотехникума в Бургас. Работи няколко години на риболовни кораби, траулери - като моряк в \"Океански риболов\". По-късно завършва история и археология в Софийския държавен университет, има докторат по история.През 70-те години на XX век е командирован във Ватикана. Там в архива на Борджиите попада на част от \"История на България\" на Петър Богдан Бакшев, написана през 1667 г.През 1985 г. е утвърден за старши научен сътрудник II степен. В годините мнозина го титулуват като професор, през 2009-а той официално обявява, че е само доцент.През 1998 г. Божидар Димитров е уволнен от поста след задочен конфликт с президента на Република България Петър Стоянов заради връщането на черновата на \"История славянобългарска\", написана от отец Паисий Хилендарски в Зографския манастир. Оставката му иска и депутата от СДС Александър Йорданов през 1998 г. заради негово интервю от 1995-а пред столичен вестник, в което разказва пикантни истории със сексуален подтекст.През 2001 г. е възстановен като директор на НИМ след конкурс.Историкът се слави с атрактивните си разкази за археологически открития.През 2001 г. рибари откриват в Созопол лодка еднодръвка, за която Божидар Димитров оповести, че е от времето на Ной. След двукратно изследване се оказва, че лодката е от XI-XIV в. и е изложена като такава в НИМ.В края на юли 2010 г. Божидар Димитров съобщи, че са открити мощите на св. Йоан Предтеча в Созопол, което ще направи от родния му град втори Ерусалим.Към находката има голям интерес, но негови колеги я отричат. Подобни са коментарите и по адрес на намерен скелет със забит в него прът, който историкът оприличи на вампир.Самият той определя като най-големите постижения в кариерата си реставрацията на Боянската църква, Дряновския манастир и \"Св. 40 мъченици.\"На Божидар Димитров е кръстен залив на Антарктида - широк 6,8 км, разположен на полуостров Велинград на брега Греъм. На входа на залива е разположен остров Камакуа. На 25 юни 2011 г. кметът Димитър Николов го обяви за почетен гражданин на Бургас. Почетен професор на Университета по библиотекознание и информационни технологии.Два пъти е бил в листите за народни представители на БСП - в окръзи Кърджали и в Шумен през 1997 и 2001 година, но на по-задно, неизбираемо място.Като член на Висшия партиен съвет на БСП в края на 2005 година Божидар Димитров се обявява открито против решенията на ръководството на БСП. Той не подкрепя кандидатурата на Татяна Дончева за кмет на София и подкрепя независимия кандидат Бойко Борисов, с когото е в приятелски отношения. За това си действие е снет от поста водач на групата на общинските съветници на БСП в Столичния общински съвет. След това престава да изпълнява поста, на който е избран, като не се явява на сесии.Преди парламентарните избори в България през 2009 г. напуска БСП и застава в подкрепа на ГЕРБ. На изборите е избран за народен представител, след като е издигнат от ГЕРБ за мажоритарен кандидат в Бургаски избирателен район.В първото правителство на ГЕРБ е назначен за министър без портфейл, който отговаря за Агенцията за българите в чужбина, Държавна агенция \"Архиви\" и Дирекцията по вероизповеданията към Министерския съвет.На 21 януари 2010 г. по предложение на Божидар Димитров за промяна в законодателството, срокът, в който кандидатите за българско гражданство ще трябва да получат отговор \"да\" или \"не\", ще е една година. Кабинетът на ГЕРБ приема предложение за промени в Закона за българското гражданство, които елиминират упълномощените лица при подаване на документите или при получаване на указите и задължават кандидатите за български паспорти да се явяват лично на интервю.По оценки на министър Божидар Димитров в резултат от войни и преселения извън страната живеят 2 и половина милиона българи, които нямат българско гражданство. За разглеждане чакат 56 хиляди молби на такива българи. Според министъра на българите в чужбина промените ще ускоряват процеса и ще ликвидират корупцията. Тарифата за ускорено получаване на български паспорт била между 5 и 10 хиляди евро.\"Сега, когато човек знае, че в рамките на една година знае, че ще чуе \"да\" или \"не\" на молбата си - силно се съмнявам, че някой ще се бръкне да плаща толкова пари на някой корумпиран чиновник\", коментира министър Димитров.През март т.г. създаде свое движение \"Кан Кубрат\", което можеше да стане факт още месец по-рано, но професорът постъпи в болница заради грип.", "date": "2018.07.02", "title": "Кой е Божидар Димитров?"}
{"url": "https://news.bg/disasters/politsiyata-v-london-razsledva-opit-za-ubiystvo.html", "text": "14-годишно момче е в тежко състояние в болница, след като е било намушкано няколко пъти.Това съобщи Би Би Си.Полицията е започнала разследване за опит на убийство. Нападението е станало в квартал Аркуей в Северен Лондон.Полицията е била извикана на \"Феърбридж роуд\" малко преди 19:00 часа в неделя.11-годишно момче е било арестувано по подозрение за опит за убийство, но е освободено след разпит.", "date": "2018.07.02", "title": "Полицията в Лондон разследва опит за убийство"}
{"url": "https://news.bg/disasters/ubiha-kanadski-rapar-v-toronto.html", "text": "Канадският рапър Smoke Dawg е бил убит при стрелбата в Торонто, съобщи в. \"Индипендънт\".При инцидента са били ранени тежко двама мъже и една жена. Те са били откарани в болница.За съжаление един от ранените мъже е издъхнал на операционната маса.Полицията разкри, че нападателите са били двама души. Те са избягали с кола от местопрестъплението.Силите на реда ги издирват.", "date": "2018.07.02", "title": "Убиха канадски рапър в Торонто"}
{"url": "https://news.bg/int-politics/merkel-shte-spasyava-koalitsiyata.html", "text": "Канцлерът на Германия Ангела Меркел не се е отказала да спаси управляваща коалиция, съобщи сп. \"Шпигел\".За целта ръководеният от нея Християн-демократическия съюз ще продължи преговорите със своя коалиционен партньор Християн - социалния съюз (ХСС) по въпроса за бежанците.Темата доведе до оставката на Хорс Зеехофер като лидер на ХСС и вътрешен министър. Все пак той е склонил да преговаря с Ангела Меркел за бъдещето на коалицията днес преди да се оттегли.", "date": "2018.07.02", "title": "Меркел ще спасява коалицията"}
{"url": "https://news.bg/int-politics/meksiko-poglezhda-na-lyavo.html", "text": "Мексико завива на ляво. Това прогнозира Би Би Си. Левият кандидат Андрес Мануел Лопес Обрадор води на проведените през уикенда избори за президент, отбелязват екзит пол анкетите. Той събира между 48% и 53% подкрепа.Андрес Мануел Лопес Обрадор е бивш кмет на столицата Мексико - сити.Кандидатът на управляващата партия Хосе Антонио Меаде е приел поражението си. Освен това той е пожелал успех на Лопес Обрадор.Другият кандидат за държавен глава Рикардо Аная също е приел резултатите от вота.Лопес Обрадор успя да консолидира разочарованието на мексиканците от корупцията и буксуващата икономика.", "date": "2018.07.02", "title": "Мексико поглежда на ляво"}
{"url": "https://news.bg/world/bashar-asad-prevze-klyuchov-grad-1.html", "text": "Сирийският президент Башар Асад успя да превземе ключов град в размирната провинция Дераа, съобщи Ройтерс.След преговори бунтовниците са се съгласили да сложат оръжие и да предадат управлението на Босра ал Шам в ръцете на проправителствените сили.До това се стигна след седмици на усилени удари от въздуха на руската авиация. Местни бунтовнически лидери се съгласиха на преговори, които започнаха при посредничеството на руската военна полиция и продължиха с включването на посредници от Йордания.", "date": "2018.07.02", "title": "Башар Асад превзе ключов град"}
{"url": "https://news.bg/world/gartsite-prodalzhavat-da-kriyat-danatsi.html", "text": "Гърците продължават да крият данъци. Тази тенденция се забелязва от бензиностанции до квартални бакалии, които масово крият обороти, съобщават гръцките медии.Задушаващо високите данъци към бизнеса в Гърция доведоха до еволюцията в укриването на данъци в търговците на дребно. Тази тенденция ега включва по-сложни методи, използващи технологични трикове в касовите апарати.\"Ние се изправяме срещу един съвсем нов проблем за нас. Влезаме в магазин за хранителни стоки за проверка, но с едно натискане на бутон собственикът изтрива всички скорошни транзакции, за които не са издадени касови бележки \", разкрива данъчен инспектор в Северна Гърция.Той все пак припомня, че властите имат начини да засичат. Така например властите са забелязали оборот от €1,65 млн. в голям супермаркет в Централна Гърция. В същото време касите в магазина показвали оборот от само €160 000 за въпросното тримесечие.В бензиностанции масово се манипулират данните за доставено или продадено гориво.", "date": "2018.07.02", "title": "Гърците продължават да крият данъци"}
{"url": "https://news.bg/politics/sotsialistite-poiskaha-ot-moskovski-dokumentite-za-letishte-sofiya.html", "text": "Парламентарната група на БСП е поискала от министъра на транспорта Ивайло Московски да им предостави анализа на международните консултанти - Световна банка и Европейска банка за възстановяване и развитие - за концесията на летище \"София\".Искането на депутатите е във връзка с  миналата седмица от Министерски съвет.На следващия ден на брифинг в парламента социалистите обявиха, че се противопоставят категорично на процедурата по концесия, а министър Московски, който дойде в Народното събрание, дори  на депутатите.Припомняме, идеята за  бе възобновена веднага след формиране на третия кабинет \"Борисов\" и в началото на  обяви намеренията на правителството да възобнови процедурата, спряна от служебния кабинет.Месец по-късно Московски посочи септември 2017 г. като срок за , с международен консултант. Летище София е един от един от най-големите държавни активи, с изключение на енергийните.Πpи пъpвoтo oтвapянe нa пpoцeдypaтa дъpжaвaтa пoиcĸa oт ĸoнцecиoнepa плaщaнeтo нa пъpвoнaчaлнa cyмa oт 550 милиoнa лeвa, 480 млн. oт ĸoитo тpябвa дa бъдaт пoлзвaни зa пoĸpивaнe нa дългoвeтe нa БДЖ. Гoдишнaтa ĸoнцecиoннa тaĸca тpябвaшe дa бъдe пoнe 9,9 милиoнa лeвa, a инвecтицитe - пoнe 306 милиoнa лeва.Министерството на транспорта е получило и анализ, поръчан на Световна банка и Eвpoпeйcĸaтa бaнĸa зa възcтaнoвявaнe и paзвитиe.Това ще е втори опит летище \"София\" да се даде на концесия, след като о на Румен Радев, като преди това имаше и . отдаването на концесия с аргумент, че държавата ще е само на загуба. Според плановете с приходите от концесия трябва да се оздравят Българските държавни железници. ", "date": "2018.07.02", "title": "Социалистите поискаха от Московски документите за летище \"София\""}
{"url": "https://news.bg/education/montirat-solarni-paneli-na-5-stolichni-uchilishta-i-detski-gradini.html", "text": "Детски градини и училища ще бъдат ремонтирани с европейски средства. В пет от тях ще бъдат поставени и соларни панели. Това обяви ресорният заместник-кмет Ирина Савина по време на пресконференция в Столична община.Ремонти ще има в 26 детски градини и училища. Финансирането е от ОП \"Региони в растеж\". Дейностите в тях ще започнат след 5 юли.Общо с целеви средства за ремонти от Столична община ще бъдат ремонтирани още 22 детски градини и училища. Там дейностите ще започнат след 20 юли и ще завършат на 14-ти септември.Средствата, отпуснати от ОП \"Региони в растеж\" са в размер на 60.6 млн. лв., над 5 млн. лв. е осигуреното съфинансиране. Мерките са свързани с енергийна ефективност, обмяна на подови настилки, общодостъпна среда, монтаж на СОТ, изграждане на детски площадки.За 17 от обектите, които ще се ремонтират с европейски средства, Столична община вече има избрани изпълнители. За останалите обекти тепърва ще се избира изпълнител. Очаква се днес да бъдат отворени офертите. \"Ако няма обжалване до края на септември ще бъдат сключени договори и за тези обекти\", обясни Савина.Така в столичния район \"Илинден\" ще бъдат ремонтирани три училища и три детски градини, в район \"Надежда\" - пет училища и седем детски градини. Пълният списък с училищата и детските градини и срокът за изпълнението на ремонтите ще бъдат обявени на сайта на Столична община.До края на годината ще бъдат открити три нови детски градини с общо 275 места в градински групи и 125 места в яслени групи. Стойността на изграждането им 7, 8 млн. лв. След класирането тази година са приети 4000 нови деца в детските градини.Предстои и реконструкцията на 43-то училище на бул. \"Сливница\" и по-точно сградата на бившето Военно окръжие, която в момента е неизползваема. По-дълги се очаква да са ремонтите в 9-та френска езикова гимназия, където се предвижда изграждане на пристройка с кабинети и нова спортна зала.Вторият етап е реконструкция на съществуващата база. Традиционните летни ремонтни на територията на много райони на СО ще обхванат 13 детски градини и девет училища на 15 района. Те са на стойност на 9 млн. лв. Предвижда се извършването на конструктивни и възстановителни дейности на сградите и частични мерки за енергийна ефективност.", "date": "2018.07.02", "title": "Монтират соларни панели на 5 столични училища и детски градини"}
{"url": "https://news.bg/int-politics/es-predupredi-sasht-che-s-mitata-za-koli-sobstveniyat-im-iznos-pada-s-19.html", "text": "Европейският съюз предупреди Съединените щати, че налагането на мита за внос на автомобили и части би навредило на собствената им автомобилна индустрия и вероятно ще доведе до контрамерки от страна на търговските партньори за около 294 млрд. долара износ от САЩ, съобщава \"Ройтерс\".В документ от 10 страници, подаден в Търговския департамент на САЩ, ЕС обяснява, че тези мита са неоправдани и нямат никакъв икономически смисъл.Департаментът започна разследване на 23 май с основание национална сигурност, по указание на Тръмп, който многократно критикува ЕС за търговския излишък със Съединените щати и за по-високи вносни мита за автомобили.Тръмп заяви миналата седмица, че правителството завършва проучването си и предлага САЩ скоро да предприемат действия, след като по-рано заплашиха да наложат 20% мита на всички автомобили, сглобени в ЕС.Износът на автомобили от ЕС за САЩ възлиза на 37,4 милиарда евро през 2017 г., а вносът на ЕС е едва 6,2 милиарда евро. Европейският съюз твърди, че за някои стоки, като камиони, вносните мита в САЩ са по-високи.Според ЕС, европейски компаниите произвеждат близо 2,9 милиона автомобила в САЩ, предоставяйки 120 000 работни места, или 420 000, ако са включат и търговци на автомобили и автомобилни части.Според внесеният от ЕС документ, вносът не се е увеличил значително през последните години и до голяма степен нараства успоредно с цялостното разширяване на американския пазар на автомобили и увеличеното търсене, което не може да бъде задоволено от местното производство.В документът се посочва, че митата за автомобили и части за автомобили могат да подкопаят собственото производство на САЩ, с налагането на по-високи производствени разходи за щатските производители. ЕС изчислява, че въвеждането на 25% мита ще се отрази отрицателно първоначално с 13-14 млрд. долара върху БВП на САЩ и то без подобрение на на текущия баланс.Предполагайки, че ще бъдат взети мерки в отговор на митата на САЩ и за внос на стомана и алуминий, ЕС предупреждава, че това може да се засегне близо 294 млрд. долара износ на САЩ, или 19% от общия износ на САЩ.Документът на ЕС намира връзката между автомобилната индустрия и националната сигурност за \"слаба\". ", "date": "2018.07.02", "title": "ЕС предупреди САЩ, че с митата за коли собственият им износ пада с 19%"}
{"url": "https://news.bg/int-politics/avstraliya-sprya-pryakata-pomosht-za-palestina.html", "text": "Австралия е прекратила преките хуманитарни помощи за Палестинската автономна власт, защото, изтъква тя, нейните дарения могат да увеличат способността на Палестинската власт да плаща на палестинци, осъдени за насилие с политическа мотивация, съобщава \"Асошиейтед прес\".Външният министър на Австралия Джули Бишъп уточни, че финансирането на доверителен фонд на Световната банка е било прекратено, след като тя е писала до Палестинската власт в края на май, търсейки уверение, че австралийското финансиране не е било пропиляно.Тя подчерта в изявление, че се опасява, че предоставянето на допълнителни средства позволява на Палестинската власт да използва собствения си бюджет да бъде харчен за дейности, които \"Австралия никога няма да подкрепи\".Помощта на Австралия в размер на 7,4 млн. долара за Палестина ще бъде пренасочена към Хуманитарния фонд на ООН за палестинските територии, който предоставя на уязвимите палестинци здравни грижи, храна, вода, подобрени хигиенни условия и подслон.", "date": "2018.07.02", "title": "Австралия спря пряката помощ за Палестина"}
{"url": "https://news.bg/education/saglasie-za-osigurovkite-i-otpuskata-spava-dualnoto-obrazovanie.html", "text": "Принципно съгласие без конкретика се договориха членовете на Националния съвет за тристранно сътрудничество (НСТС) за осигуровките на работещите ученици по дуалното образование.Това стъписа вицепремиера Валери Симеонов, който обясни на участниците колко важно е да има съгласие. Ситуацията на пазара на труда е тежка, каза той, визирайки липсата на кадри в някои сектори.Синдикатите предложиха да седнат заедно с работодателите и в най-кратък срок да изготвят общи предложения, които да бъдат приети от законодателя. Все още има време до новата учебна година. Проблемът идва от това как да се осигуряват работещите ученици и дали ако работят по Кодекса на труда, ще ползват отпуск.Вторият въпрос е за кои социални рискове участниците следва да бъдат осигурявани от работодателя. Третият казус е свързан със здравното осигуряване, защото сега работодателите са длъжни да плащат здравните осигуровки на учениците, но в същото време те са осигурени от държавата като ненавършили 18-годишна възраст и се получава двойно здравно осигуряване.Сериозен проблем пред развитието на дуалното обучение в България е обучението на наставниците - не е ясно кой, кога и къде ще извърши тяхното обучение.В началото на заседанието на Националния съвет за тристранно сътрудничество (НСТС) присъстващите почетоха с минута мълчание кончината на бившия директор на НИМ Божидар Димитров.След заседанието вицепремиерът Валери Симеонов подчерта, че има съгласие договорите с учениците да са договори за обучение.Васил Велев от Асоциацията на индустриалния капитал в България (АИКБ) обясни, че става въпрос за обучение чрез работа и не става дума за запълване на вакантни места при работодателя. Затова и не може да се търси основата като трудово правоотношение.Това е причината работодателите да искат този вид договор да бъде изрично записан в закона. Все още не е масова практиката работодатели са назначават ученици след дуално обучение. Бизнесът иска държавата да поема специфичните осигуровки на учащите се работници.", "date": "2018.07.02", "title": "Съгласие за осигуровките и отпуската спъва дуалното образование"}
{"url": "https://news.bg/world/semeystvo-v-delhi-e-namereno-obeseno-s-varzani-ratse-i-ochi.html", "text": "Единадесет членове на едно семейство са намерени мъртви в къща в столицата на Индия, Делхи, 10 от тях обесени от тавана, съобщава местната полиция, цитирана от БиБиСи.70-годишна жена е единствената, намерена на пода. Повечето от мъртвите са намерени с вързани очи и ръце. Според полицията, не е изключено убийство, но са намерени доказателства за \"мистични практики\" от страна на семейството.Ръкописни бележки, открити в къщата, посочват \"определени духовни и мистични практики\", които изглежда имат връзки със смъртта, допълва полицията. Те все още чакат резултатите от аутопсията, разпити на съседи и камерите за видеонаблюдение в района. \"Това е текущо разследване и ние не е изключваме нищо\", коментира полицай.Семейството живеело в района Бурари в Делхи повече от 20 години, въпреки че са от Раджастан, управлявали са два магазина на приземния етаж в триетажна сграда.Телата са открити от съсед, когато отива да купи мляко сутринта. \"Когато влязох в магазина, всички врати бяха отворени и телата на всички хора висяха от тавана с вързани ръце\", обяснява Гурчаран Синг.Според информацията към момента, мъртвите са двама братя, техните съпруги и деца, както и възрастната жена. Домашното куче на семейството е намерено жива.Жителите на района и роднини са шокирани и коментират, че семейството е живяло щастливо и е част от местната общност.", "date": "2018.07.02", "title": "Семейство в Делхи е намерено обесено с вързани ръце и очи"}
{"url": "https://news.bg/education/mon-maturata-po-bel-sled-vii-klas-ostava-sashtata-i-dogodina.html", "text": "Матурата по Български език и литература (БЕЛ) и през 2019 г. ще бъде същата. Това отговориха от Министерството на образованието и науката след въпрос от националния омбудсман Мая Манолова, информираха от пресофиса на обществения защитник.Манолова бе изпратила запитване-препоръка към министъра на образованието и науката Красимир Вълчев по повод готвените промени за провеждане на изпитите за националното външно оценяване /НВО/ по български език и литература /БЕЛ/ след завършване на VII клас.Омбудсманът се обосновава с десетки жалби от разтревожени родители на бъдещи седмокласници и шестокласници. Родителите на бъдещи седмокласници категорично се обявили срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас.На 6 юни 2018 г. от МОН съобщиха, че се обсъжда коренна промяна в съдържанието на изпита. Той вече ще включва не само съдържанието от задължителната подготовка в VII клас, а и това от шести и пети.Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени. \"Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него\", писали родителите.Според тях, ако въобще има необходимост от промени във формата на матурата, то те да се отнасят за бъдещите петокласници - набор 2007 г.Образователният министър Красимир Вълчев в писмо увери омбудсмана, че експертите в министерството са се съобразили с обществените нагласи и с интересите на учениците. От МОН ще предложат в националното външно оценяване по БЕЛ през учебната 2018/2019 година да бъде включено учебно съдържание от компонент литература само за VII клас.В писмото си Манолова била препоръчала \"отсрочката\" да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят.", "date": "2018.07.02", "title": "МОН: Матурата по БЕЛ след VII клас остава същата и догодина"}
{"url": "https://news.bg/society/nezakonna-kanalizatsiya-e-prichina-za-navodneni-kashti-v-sredets.html", "text": "Наводненията на къщи на улица \"Петко Д. Петков\" в Средец, са поради незаконни включвания в канализацията, според експерти от общината. Фирмата изпълнител на канализацията, си е свършила работата, коментира пред БНР Живка Маврова от строителен надзор към Община Средец. Живущите на улицата се оплакват, че след всеки дъжд дворовете и приземните етажи се пълнят с фекални води. \"Наклоните са спазени, дойде камера от ВиК, ревизираха се, изчистиха се шахти. Канализацията, за определен период нямаше проблем\", обяснява Маврова.Според проектантът на канализацията инж. Валентина Братанова, по задание на общината, е предвидено на тази улица да се изгради само битова канализация. \"Тъй като има наклон по посока на дерето, дъждовните води са включени в дъждоприемни канавки. Дъждовните води от покривите ви не би трябвало да се включат там, защото канализацията не е изчислена за такива води\", коментира Братанова.Комисия ще установи има ли незаконни включвания на дъждовни води към битовата канализация, коментира кметът Жабов. За него, проектът е изпълнен според всички изисквания. \"При повишаване на водите в самия тръбопровод, тя или ще издигне шахтата или ще се върне и ще търси място от където да излезе - и излиза в дворовете им\", обяснява той.\"Те казаха, че се наводняват от битовата канализация с фекални води. Не се наводняват от тоалетните, което е нормално тоалетната да бъде свързана с мръсната канализация и при повишаване на нивото, да избие в тоалетните. Това означава, че при тях някъде има незаконни отклонения, които са включени към битовата канализация\", допълва кметът.За потърпевшите, комисията е опит на общината за сплашване и да изкара тях виновни. Жителите вярват, че може да се използват средства от застраховката на проектанта и да се отстранят щетите по канализацията.Община Средец счита, че за да се вземат някакви средства, трябва да се влезе в съда, \"да я осъдите и въз основа на застраховката, да ви се изплатят тези пари\".", "date": "2018.07.02", "title": "Незаконна канализация е причина за наводнени къщи в Средец"}
{"url": "https://news.bg/int-politics/portugaliya-edinstvenata-strana-v-evropa-zhaduvashta-za-migranti.html", "text": "За разлика от повечето страни в Европа, които се опитват да ограничат притока на мигранти, Португалия се противопоставя на тази тенденция, като гледа на имиграцията като на начин да се справи с проблема с намаляващото население, съобщава \"Франс прес\".\"Нуждаем се от повече имиграция и няма да толерираме никаква ксенофобска реторика\", изтъкна премиерът Антонио Коста пред активисти на партийна конференция през май, като това изказване беше приветствано с бурни аплодисменти.Демонстрирайки тази откритост, Португалия беше една от първите страни, които доброволно приеха някои от мигрантите на борда на спасителния кораб Lifeline, който стоеше отхвърлен в морето от 21 юни, след като Италия отказа да го допусне до пристанищата си.И докато европейските лидери изпитваха затруднения да постигнат споразумение на срещата на върха през миналата седмица за това кой трябва да приема мигрантите, които са спасени край бреговете на Северна Африка, социалистическото правителство на Португалия вече предприе стъпки, за да се превърне в по-привлекателна дестинация за мигрантите.\"Това беше много трудна среща на върха, а очевидният консенсус, постигнат със споразумението, не скри дълбоките разделения, които днес заплашват Европейския съюз\", коментира Коста след като напусна срещата на върха в Брюксел.А изборът в петък на бившия португалски министър Антонио Виторино за ръководител на Международната организация по миграция \"показа голямото значение, което Португалия поставя върху диалога по този проблем\", изтъкнаха от португалското външно министерство.Коста, чийто баща е известен комунистически писател, произхождащ от аристократично семейство в бившата португалска колония Гоа в Индия, направи възстановяването на намаляващото население ключов елемент от своята политическа програма.И това ще бъде централният въпрос за него, докато страната се насочва постепенно към изборите през следващата година, в които Коста е водещ кандидат.Според проучвания, цитирани от правителството, Португалия се нуждае най-малко от 75 хил. нови жители всяка година, само за да поддържа стабилността на работната сила, която днес наброява само 10,4 млн. души.В този контекст правителството в четвъртък прие редица нови регулаторни мерки за опростяване на процедурите за получаване на виза от студенти или от онези, които искат да създадат стартиращи компании.", "date": "2018.07.02", "title": "Португалия - единствената страна в Европа, жадуваща за мигранти"}
