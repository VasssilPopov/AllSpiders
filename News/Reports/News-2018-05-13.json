{"url": "https://news.bg/world/daesh-razprostrani-video-s-napadatelya-ot-parizh.html", "text": "Групировката \"Ислямска държава\" разпространи в социалните мрежи видео с нападателя от Париж.ДАЕШ пое по-рано отговорност за нападението. Припомняме, че терористът, извършил атаката с нож в центъра на Парижснощи, е роден през 1997 г. в руската република Чечня, като е имал френско гражданство от 2010 г., съобщи източник от френските съдебни власти, цитиран от световните информационни агенции.Нападателят уби 29-годишен мъж и рани още 8 души в оживения Втори район на Париж около операта, преди да бъде застрелян от полицията.Терористът, чието име според френски медии е Хамзат Азимов, е крещял \"Аллах акбар\", разкриват очевидци.Негови близки бяха задържани за разпит. ", "date": "2018.05.13", "title": "ДАЕШ разпространи видео с нападателя от Париж "}
{"url": "https://news.bg/politics/reshavaneto-na-istoricheskite-problemi-s-makedoniya-shte-e-bavno-trudno-i-dalgo.html", "text": "Българският екип на комисията, създадена по договора за добросъседство между България и Македония, се събира за първи път утре, за да обсъди насоките на бъдещата си работа.Това съобщи бившият ректор на Софийския университет проф. Иван Илчев, който е член на комисията. Той прогнозира, че разговорите ни с Македония ще бъдат трудни и дълги, защото македонската общественост е \"обработвана\" с помощта на образованието и масмедиите в една определена насока вече повече от 100 години. \"Задачата няма да бъде лека - да се възвърне някакво знание за миналото, да се посочи, че това минало може да стане и би трябвало да бъде основа на добросъседски отношения между сега съществуващите държави. Би трябвало да се направят някакви промени в образователната система, така че да се избегнат някои крайни оценки и при двете страни. Процесът ще бъде много дълъг, муден, бавен. Не бива да се очаква скоростно решаване на проблемите\", предупреди историкът пред БНР.Проф. Илчев изтъкна, че не трябва да отиваме с прекалено голяма кошница, независимо от нагласите на обществото.\"Обществото има сравнително кратка памет. Не бива да забравяме, че подобни комисии имаше през 1970-те и 1980-те години, които дискутираха как да се избегнат взаимно неприемливи оценки в учебниците по история и литература. Такива комисии имаше - българо-румънска, българо-югославска, така че известен опит в това отношение имаме\", посочи той.Крачки по отношение на разбирателството са направени, подчерта Илчев, като даде пример за сътрудничество между научни звена на двете страни и на националните им архиви. ", "date": "2018.05.13", "title": "Решаването на историческите проблеми с Македония ще е бавно, трудно и дълго"}
{"url": "https://news.bg/health/nyama-da-zatvaryat-bolnitsite-v-lovech-i-vratsa-uspokoyava-nacheva.html", "text": "Няма да затварят болниците в Ловеч и Враца, те \"са приоритетни, те са областни болници и задължително трябва да продължат да съществуват - дали точно в този вид на този етап не мога да отговоря, но основните структуроопределящи клиники и отделения ще продължат да съществуват, защото са единствени на територията на съответната област\", обясни пред БНР  зам.-министърът на здравеопазването Жени Начева.Тя коментира, че се опитват да направят работещи оздравителните планове, изготвени за двете лечебни заведения. Постигнат е оптимален баланс с кредиторите. Ще се потърси отговорност, като вече са предприети действия за лицата, отговорни за финансовото състояние на двете болници.Сегашното състояние се дължи на неглижиране на просрочени задължения и на договори, сключени преди няколко години за съвместна дейност в ущърб на държавните болници, добави Начева.Зам.-министърът счита, че трябва да се върне доверието на лекарите в системата и когато им бъде обяснено къде са проблемите и как ще се решат, лекарите ще се успокоят.Държавата е инвестирала в апаратура в двете болници и Начева е оптимист за намирането на лекари. Според нея, \"няма как държавата като принципал да инвестира в лечебни заведения, които смята да закрива и които смята за неперспективни.\"Въпреки значимият ръст в здравеопазването, на ниво лечебни заведения е много важно какви правила определят техните ръководители за разпределяне на средства от извършена и отчетена дейност по линия на НЗОК, допълни Начева.\"Много трудно е да се постигне баланс между първична и специализирана извънболнична помощ, в рамките на болничната помощ, при толкова много договорни партньори на Касата - над 16 хиляди и над 340 лечебни заведения за болнична помощ, с които Касата има договор\", коментира Начева.Тя допълни, че \"когато специалистите на областно ниво са видели данните, каквито са отчетени от миналата година, а ние сме взели реално отчетена статистическа информация, на някои места може да има неточности, но на други места това е истинската, реална картина на нещата, каквито сме ги констатирали. Ако в дадена област дадено легло се откаже недостатъчно, първо има заделен резерв за легла за спешна медицинска помощ.\"\"С изключение на интензивните легла се допуска промяна, приемане на пациенти на друг вид легла, ако реални медицински потребности наложат тази необходимост. Националната здравна карта не би следвало да се свежда само до брой легла. Тя е \"снимка\" както на настоящите, така и на бъдещите намерения за инвестиции\", обясни зам.-министър Начева.", "date": "2018.05.13", "title": "Няма да затварят болниците в Ловеч и Враца, успокоява Начева"}
{"url": "https://news.bg/society/podpisvat-dogovora-za-vazstanovyavane-na-stolichniya-zapaden-park.html", "text": "В присъствието на министъра на регионалното развитие и благоустройството Николай Нанков заместник-министърът и ръководител на Управляващия орган на ОПРР Деница Николова и кметът на Столична община Йорданка Фандъкова подписват договора за възстановяване на представителната част на Западния парк, като церемонията ще се състои утре.Проектът \"Възстановяване на Западен парк - Представителна част, гр. София\" включва парково обзавеждане, нови настилки от гранитни плочи, гранитни павета, бетонова настилка и опесъчена настилка, при запазване на съществуващата алейна мрежа с предложение за веломаршрут, изграждане на нова детска площадка с нови детски съоръжения, разполагане на пейки.Припомняме, проектът предвижда да бъдат изградени видеонаблюдение, захранване на помпени станции и водни площи, ремонт на техническата ВиК инфраструктура, отводняване на определени площи, изграждане на нова поливна система, проектиране на ново озеленяване, запазване на съществуващата ценна едроразмерна дървесна растителност, възстановяване на съществуващи цветни площи и изграждане на нови.Знаковите места в парка са разработени като отделни подобекти - Главния вход на парка към бул.\"Сливница\" и пространството около него; Езерото и алпинеумът на югоизток от главния вход на парка; Сух фонтан на мястото на пресичане на двете основни алеи на парка; Розариум; Цветна изложба; Зелено училище; Детска площадка; Пикник кът; Площадка за кучета и разходка за кучета; Пешеходен мост - вход от бул. \"П. Дертлиев\".", "date": "2018.05.13", "title": "Подписват договорa за възстановяване на столичния Западен парк"}
{"url": "https://news.bg/world/mnozhesto-ubiti-i-raneni-pri-vzrivove-v-afganistan.html", "text": "Няколко взрива в афганистанския град Джалалабад са убили най-малко шестима души, а още около 20 души са били ранени, съобщават местните медии.Експлозиите са станали близо до митническото управление в града.След взривовете е започнала престрелка между силите за сигурност и въоръжени мъже. В информации се уточнява, че координираната атака е станала след експлозиите.Засега никоя групировка не е поела отговорност за кървавата баня.Това става след серия от кръвопролитни инциденти в Афганистан в последно време, като най-тежкият беше бомбен атентат в столицата Кабул, при който загинаха около 60 души и стотици бяха ранени.", "date": "2018.05.13", "title": "Множесто убити и ранени при взривове в Афганистан"}
{"url": "https://news.bg/int-politics/premierat-abadi-vodi-sled-parlamentarnite-izbori-v-irak.html", "text": "Листата на премиера Хайдер ал Абади води след парламентарните избори в Ирак, следвана от алианса на влиятелния шиитски учен Моктада ал Садр. Това съобщава \"Ройтерс\", позовавайки се на източник от избирателната комисия и на представител на силите за сигурност.Източниците са цитирали неофициални резултати.Иракчаните гласуваха вчера в първите избори след разгромяването на терористичната групировка ДАЕШ (\"Ислямска държава\") в страната. Окончателните резултати се очакват утре.Избирателната активност е била 44,52 процента, като 92 на сто от гласовете вече са преброени. Активността е била доста по-ниска в сравнение с предишните избори.Главната грижа на Абади, който е близък съюзник както на САЩ, така и на Иран, беше отстраняването на шиитските мюсюлмански групировки, които не са в алианса на Садр и които се опитват да тласнат страната още по-близо към Техеран.Сред тези опоненти бяха неговият предшественик като премиер - Нури ал Малики, и лидерът на главната шиитска паравоенна групировка Хади ал Амири, като и двамата са по-близки с Иран в сравнение с него. Техеран има огромно влияние в Ирак, след като е най-голямата шиитска сила в Близкия изток.Неофициални резултати в южните провинции показват също така, че Садр, който ръководеше кръвопролитното въстание срещу войските на САЩ в периода между 2003 и 2011 г., се представя силно.Ако ръководеният от Садр алианс завърши на второ място, това би означавало изненадващо завръщане на ислямския учен в политическия живот.Садр сформира необичаен съюз с комунистите и други независими светски поддръжници, които се присъединиха към протестите, които той организира през 2016 г., за да притисне правителство да ограничи повсеместната корупция.Абади, който дойде на власт преди четири години, след като ДАЕШ превзе една трета от територията на Ирак, получи военна подкрепа от САЩ за иракската армия, за да победи сунитската мюсюлманска екстремистка групировка, въпреки че предостави свобода на Иран да подкрепи шиитските милиции, сражаващи се на иракска страна.Ако парламентът го избере за премиер, Абади ще остане под натиск да поддържа този баланс на фона на напрежението между Вашингтон и Техеран по отношение на ядреното споразумение.Абади, който е учил във Великобритания за инженер, се възприема от някои иракчани като лишен от харизма и като неефективен. Той не разполагаше със силна политическа машина, когато встъпи в длъжност.Но разгромяването на ДАЕШ и кампанията на Абади за изкореняването на корупцията в Ирак подобри позициите му.", "date": "2018.05.13", "title": "Премиерът Абади води след парламентарните избори в Ирак"}
{"url": "https://news.bg/int-politics/iranski-hardlayneri-nedovolstvat-ot-pravitelstvoto-si-za-yadrenata-sdelka.html", "text": "След като иранският външен министър стартира дипломатическо турне днес в опит да спаси ядрената сделка, правителството се изправя пред нарастващ натиск от хардлайнери в Иран, които твърдят, че никога не е трябвало да се доверяват Запада, съобщава АФП.Аятолах Али Джанати, ултра-консервативният ръководител на \"Асамблеята на експертите\", чиито отговорности включват избора на следващия върховен лидер коментира, че правителството не е успяло да гарантира интересите на страната. Президентът Хасан Рохани, трябва \"да се извини на иранския народ за щетите, причинени с ядрената сделка\", обясни Джанати.Външният министър Мохамед Джавад Зариф пристигна в Пекин, първата спирка от обиколката му на останалите членове на ядрената сделка. Той ще посети Москва и Брюксел през следващите дни.Отразявайки линията, възприета от върховния лидер Аятолах Али Хаменей, Джанати смята, че има малка вероятност европейците да осигурят необходимото, така че Иран да остане в сделката. Европейците \"никога не са спирали да предприемат действия срещу Иран\", пише той.Ръководителят на революционната гвардия Мохамад Али Джафари също критикува \"някои длъжностни лица\", които \"гледат на външни лица\". \"Надявам се, че последните събития ще ни накарат да сложим край на нашето доверие в Запада и европейците. Европейците многократно са повтаряли, че няма да могат да се противопоставят на санкциите в САЩ\", коментира Джафари, цитиран от \"Фарс\".Около 100 ирански депутати също са се подписали под законопроект към парламента, който ще определи ясен краен срок за правителството да \"получи необходимите гаранции от европейците\", без което Иран ще възобнови обогатяването на уран, според официалния уебсайт на парламента.Веднага след оттеглянето на Тръмп от споразумението миналия вторник Рохани заяви, че е инструктирал Иранската организация за атомна енергия да се подготви за \"промишлено обогатяване без ограничения\", освен ако интересите на Иран не се гарантират от останалите страни в ядрената сделка.", "date": "2018.05.13", "title": "Ирански хардлайнери недоволстват от правителството си за ядрената сделка"}
{"url": "https://news.bg/society/utre-sherpi-izkachvat-nay-visokata-tochka-na-shisha-pangma-v-tarsene-na-boyan-petrov.html", "text": "Опитни шерпи, които търсят Боян Петров под връх Шиша Пангма в Хималаите, ще се качат утре до най-високата точка. Тази нощ шерпите остават в последния Лагер 3 и рано сутринта тръгват към върха. Ако времето позволява, това ще отнеме между 8 и 10 часа. Към момента, това е последната официална информация от спасителната операция, съобщава БТВ.Двама китайски алпинисти и двама шерпи, претърсващи около Лагер 3, са открили инсулина на Боян Петров, съобщава БНТ.Припомняме, Радослава Ненова, жената на изчезналия в Хималаите алпинист Боян Петров, написа в профила си във \"Фейсбук\", че е взела решение спасителите да не изкачват връх Шиша Пангма днес, за да не рискуват живота си. Тя предпочита на слизане спасителните екипи да претърсят районите, където има шанс да открият Боян жив.\"Вчера в много труден за мен разговор взех решение да не се изкачва върхът днес. От лагер 3 нагоре няма да го намерим жив. Колкото и да ми се иска да не губя надежда - за мен животът и оцеляването на всички участници в спасителната акция е много важен и макар да ми е много трудно, не виждам смисъл да бъдат застрашени и други животи\", написа тя.", "date": "2018.05.13", "title": "Утре шерпи изкачват най-високата точка на Шиша Пангма в търсене на Боян Петров"}
{"url": "https://news.bg/politics/dimov-vrachi-zapoved-za-izlizane-na-plazh-bolata-ot-rezervat-kaliakra.html", "text": "Министърът на околната среда и водите Нено Димов днес връчи на кмета на Каварна Нина Ставрева заповед, с която плажът \"Болата\" се изважда от резервата \"Калиакра\". Той ще бъде включен в защитена местност \"Степите\", което е гаранция, че строителството на него ще е забранено.\"В петък подписах заповедта, която следващата седмица ще бъде публикувана в \"Държавен вестник\". С това изпълних желанието на местната общност плажът да бъде изваден от резервата. Процедурата ще продължи с промяна в Закона за биологичното разнообразие, където народните представители ще имат думата\", обясни ДимовРешението е взето след предложение от община Каварна за изваждане на плажа \"Болата\" и на паркинга на нос Калиакра от резервата. Подкрепата си за решението заявиха и народните представители Йордан Йорданов (ОП), Даниела Димитрова (ГЕРБ), както и областният управител Красимир Кирилов, които присъстваха днес в Каварна на връчването на заповедта на кмета на Каварна Нина Ставрева. Тя посочи, че БСП също подкрепя решението за изключване.В село Българево, Димов коментира, че хората, които живеят на място най-добре знаят как да опазват онова, което имат. Със своята заповед Димов се съобразил с желанието на местната общност плажът \"Болата\" да се върне на хората от общината, защото те могат най-добре да решат как да го стопанисват и развиват занапред.\"Дали говорим за Трън, за Царево, за Генерал Тошево или за Болата, местните са тези, които трябва да имат думата. Тук са вашите спомени, вашето настояще и вашето бъдеще. Не е необходимо някой от София да се разпорежда и да ви казва какво да правите\", коментира министърът. ", "date": "2018.05.13", "title": "Димов връчи заповед за излизане на плаж \"Болата\" от резерват \"Калиакра\""}
{"url": "https://news.bg/int-politics/poslanitsi-ot-es-prisastvat-na-otkrivaneto-na-shtatskoto-posolstvo-v-jerusalim.html", "text": "Посланиците от Австрия, Чехия, Румъния и Унгария избират въпреки нежеланието на ЕС, да участват в официалното откриване на Посолството на САЩ в Йерусалим в понеделник, съобщават израелски медии.Решението им да присъстват е след като Унгария, подкрепен от Чешката република и Румъния, блокират ЕС, който осъжда решението на президента Доналд Тръмп да премести посолството на САЩ. Трите държави - част от Вишеградската група, блокират съвместното изявление, водено от Франция, което трябва да \"смути и изолира\" в международен план администрацията на Тръмп.Посланиците на четири несъгласни с ЕС страни се присъединят към официално събитие днес, в израелското външно министерство, в чест на преместването на посолството. Действието им е независимо от ЕС, който отново се противопоставя на решението.Израелският премиер Бенямин Нетаняху, подкрепен от оттеглянето на президента Тръмп от ядрената сделка с Иран, откри специална среща на кабинета в Йерусалимския музей на библейските земи, като отново приветства преместването на посолството. \"Йерусалим е споменат в Библията приблизително 650 пъти. Причината е проста: Повече от 3000 години е столица на нашия народ и само на нашия народ.\"Израелският дипломат Майкъл Орен похвали Чешката република, Румъния и Унгария и коментира, че ЕС трябва да се \"срамува\" от себе си.Новото посолство на САЩ ще бъде официално открито в квартал Арнона. Посланикът на САЩ в Израел Дейвид Фридман ще председателства утрешната церемония. Заместник-секретарят на САЩ Джон Съливан, министърът на финансите Стивън Мнучин, старшият съветник Джаред Къшнер, съветник Иванка Тръмп и специален представител за международни преговори Джейсън Грийнблат ще представят САЩ на събитието.Израел отбелязва днес Деня на Йерусалим, 51-тата годишнина от това, което нарича \"обединение\" на града след войната от 1967 г., те са и домакин на официална вечеря тази вечер, в чест на откриването на посолството в понеделник, съобщава АП. От десетките чуждестранни дипломати, които се очакват, много посланици на ЕС, вероятно ще пропуснат събитието. Израел присъединява Източен Йерусалим през 1967 г. ход, който не е признат в международен мащаб. Палестинците искат Източен Йерусалим като столица на бъдещата им собствена държава и гледат на преместването на посолството от Тел Авив в оспорвания град като очевидно обезсмисляне на САЩ като мирен посредник в Близкия изток. предизвика стотици протести в палестинските територии. От 30 март най-малко 42 палестинци са убити, а повече от 1800 са ранени.Повечето държави запазват посолствата си в Тел Авив, вместо оспорваното свято място в Йерусалим. Но след решението на Тръмп, Гватемала и Парагвай обявиха, че планират да последват примера на САЩ.", "date": "2018.05.13", "title": "Посланици от ЕС присъстват на откриването на щатското посолство в Йерусалим"}
{"url": "https://news.bg/int-politics/savetnik-na-tramp-vizhda-sanktsii-za-evropeyski-firmi-targuvashti-s-iran.html", "text": "Джон Болтън, съветник по въпросите на националната сигурност на Тръмп коментира, че \"е възможно\" САЩ да санкционират европейските страни, които се стремят да правят бизнес с Иран, след като Вашингтон се оттегли от ядрената сделка, съобщава \"Индипендънт\".Болтън, един от настояващите за нахлуване в Ирак по времето на Джордж Буш през 2003 г. смята, че европейските държави, които в момента са недоволни от едностранното оттегляне в сделката, могат в крайна сметка да променят мнението си. \"Мисля, че европейците ще видят, че е в техен интерес да бъдат заедно с нас\", коментира Болтън пред СиЕнЕн.Болтън допълва, че държави като Великобритания, Франция и Германия: \"Те могат да се опитат (да останат в сделката), отчасти защото мислят, че въпреки пълната последователност на президента Тръмп в опозицията за сделката ... много хора, включително очевидно и бившият държавен секретар Джон Кери, мислеше, че никога няма да се измъкнем от нея.\"След като САЩ нямат намерение да се придържат към сделката, други страни ще последват примера, смята той.И въпреки че много европейски държави може и да се стремят да продължат да се занимават с Иран, те могат да се окажат обект на санкции от страна на САЩ. Няколко компании, които имат сделки с Иран, включително \"Еърбъс\" и \"Боинг\", може да не са в състояние да изпълнят сключените от тях сделки.\"Отговорът е, че е възможно, това зависи от поведението на други правителства\", допълва съветникът по въпросите на националната сигурност на Тръмп.", "date": "2018.05.13", "title": "Съветник на Тръмп вижда санкции за европейски фирми, търгуващи с Иран  "}
{"url": "https://news.bg/bulgaria/politsiyata-v-parizh-zadarzha-priyatel-na-napadatelya-chechenets.html", "text": "Полицията в Париж задържа днес за разпит приятел на нападателя, който намушка и уби човек в събота, предаде \"Ройтерс\".Мъжът, арестуван в източния френски град Страсбург, е роден през 1997 г., също като нападателя.Припомняме, че терористът, извършил атаката с нож в центъра на Париж снощи, е роден през 1997 г. в руската република Чечня, като е имал френско гражданство от 2010 г., съобщи източник от френските съдебни власти, цитиран от световните информационни агенции.Нападателят уби 29-годишен мъж и рани още четирима души в оживения Втори район на Париж около операта, преди да бъде застрелян от полицията.Терористът, чието име според френски медии е Хамзат Азимов, е крещял \"Аллах акбар\", разкриват очевидци.Терористичната групировка ДАЕШ (\"Ислямска държава\") по-късно пое отговорност за атаката, като обяви, че един от техните \"войници\" е извършил нападението.Съдебният източник уточни пред френските медии, че родителите на терориста са били задържани за разпит.", "date": "2018.05.13", "title": "Полицията в Париж задържа приятел на нападателя чеченец "}
{"url": "https://news.bg/crime/tantsyorkata-smazala-10-koli-v-plovdiv-udrya-studentka-v-diskoteka.html", "text": "Танцьорката, смазала 10 коли в Пловдив, удря студентка в дискотека.Момичето се оплаква, че Габриела Медарова била пияна, когато я нападнала и ударила. Студентката е подава жалба, съобщава НоваТВ.Инцидентът ще бъде докладван в прокуратурата и там ще решат дали да задържат Медарова за нарушение на гаранцията, под която е пусната.Припомняме, в края на април, пред съда Медарова се разплака и заяви, че не издържа в ареста. \"Много съжалявам. Никога повече няма да се кача зад волана, дори да ми върнат книжката. Искам при семейството ми. Много ми е тежко в ареста\", обясни тогава Медарова.Припомняме, на 15 април, 21-годишната шофьорка Медарова преминава с джип през 10 коли пред комплекс \"Оазис -4\" в Пловдив. Свидетели разказват, че жената е била видимо почерпена. Според версията на полицията тя шофирала БМВ и увредила 10 автомобила, паркирани пред комплекса в областния град.Проверката с дрегер показва, че тя е управлявала колата с над 1.3 промила алкохол в кръвта. При проверката за употреба на наркотици е изяснено, че 21-годишната е била и напушена. Уредът за установяване на наркотици в организма реагирал положително на марихуана.", "date": "2018.05.13", "title": "Танцьорката, смазала 10 коли в Пловдив, удря студентка в дискотека"}
{"url": "https://news.bg/society/raboteshti-v-loveshkata-bolnitsa-protestirat-po-glaven-pat-sofiya-varna.html", "text": "Работещи в ловешката болница и жители на града блокираха за час движението по главен път София-Варна заради неясното бъдеще на болницата и опасността тя да бъде затворена, съобщава БНТ.Във вторият си протест тази седмица, те настояват прокуратурата да осветли договорите, които са довели болницата до това състояние, както и да се търси отговорност от виновните.\"Бойко Борисов да дойде в Ловеч, да седне да на кръгла маса с лекари, с общественост, с общински съветници и да извадят оздравителен план, който да бъде обсъден с лекарите от болницата\", коментира протестиращите пред БНР.\"Разочаровани сме просто от управляващите. Не може да се живее от тегло. Трябва да ни се чуят исканията. Не може да умираме по пътя за Плевен и за Троян. Да хванат престъпниците. В този град има малки деца, има възрастни хора. Ще легнем на пътя\", обясняват лекари и жители.По-рано днес, зам.-министърът на здравеопазването Жени Начева, обясни, че няма да затварят болниците в Ловеч и Враца. По думите й, те \"са приоритетни, те са областни болници и задължително трябва да продължат да съществуват - дали точно в този вид на този етап не мога да отговоря\"", "date": "2018.05.13", "title": "Работещи в ловешката болница протестират по главен път София-Варна"}
{"url": "https://news.bg/bulgaria/polski-samolet-sas-180-patnitsi-katsna-izvanredno-na-letishte-sofiya.html", "text": "Полски самолет със 180 души на борда тази сутрин кацна извънредно на Летище София, предаде bTV.По неофициална информация причината е пукнато стъкло на пилотската кабина.Самолетът е излетял в 8:37 от Крит за Варшава, но час по-късно се е приземил у нас.От сутринта пасажерите се намират в граничната зона, като са им осигурени храна и напитки. Тази вечер ще бъдат прибрани с друг самолет.", "date": "2018.05.13", "title": "Полски самолет със 180 пътници кацна извънредно на летище София "}
{"url": "https://news.bg/bulgaria/protest-zaradi-kanalizatsiya-blokira-samokovsko-shose.html", "text": "До блокиране на Самоковско шосе се стигна днес на протест на жители на софийските села Панчарево и Кокаляне, предаде БНР.Хората участваха в демонстрацията, защото са недоволни от лоша инфраструктура и липса на канализация в района.С призива \"Писна ни да живеем в кал и мизерия\", те дадоха гласност на проблемите в района.\"заявиха те.Според кмета на район \"Панчарево\" Димитър Сичанов проблемът може да бъде решен след изработването на регионалното прединвестиционно проучване за цяла София, което ще бъде готово до края на годината. \", обясни кметът.Сичанов допълни, че голямото застрояване в района изисква постоянна поддръжка на инфраструктурата и не приема упреците в бездействие  на жителите.\"\", заяви той.", "date": "2018.05.13", "title": "Протест заради канализация блокира Самоковско шосе"}
{"url": "https://news.bg/world/islyamska-darzhava-poe-otgovornost-za-atakata-v-afganistan.html", "text": "Групировката \"Ислямска държава\" е поела отговорност за днешната атака в Афганистан. Тя е направила това чрез агенцията си \"Амак\", цитирана от \"Ройтерс\".Не са били дадени никакви детайли по случая, които да докажат това твърдение. Припомняме, че няколко взрива в афганистанския град Джалалабад убиха най-малко 15 души, а повече от 40 други бяха ранени.Нападателите са били десетина души. Експлозиите станаха близо до митническото управление в града.След взривовете започнала престрелка между силите за сигурност и въоръжени мъже. В информации се уточнява, че координираната атака е станала след експлозиите.Това става след серия от кръвопролитни инциденти в Афганистан в последно време, като най-тежкият беше бомбен атентат в столицата Кабул, при който загинаха около 60 души и стотици бяха ранени.", "date": "2018.05.13", "title": "\"Ислямска държава\" пое отговорност за атаката в Афганистан "}
{"url": "https://news.bg/weather/slantse-dazhd-na-mesta-gramotevichni-buri.html", "text": "Сутрешните часове на неделния ден ще бъдат слънчеви на повечето места.Във втората половина на деня и през нощта срещу понеделник в западните и централните райони на страната ще се образува купеста и купесто-дъждовна облачност. На много места се очакват краткотрайни превалявания.В планините и в югозападните райони валежите ще са обилни, придружени с гръмотевици. Възможно е временно усилване на вятъра.Максималните температури ще са в интервала 20-25 градуса.Минималните са между 8 и 14 градуса.", "date": "2018.05.13", "title": "Слънце, дъжд, на места – гръмотевични бури"}
{"url": "https://news.bg/int-politics/mnogohilyadni-protesti-v-rumaniya-poiskaha-ostavkata-na-premiera.html", "text": "Хиляди румънци протестираха срещу политиката на правителството, като излязоха на масови акции в столицата Букурещ и в други румънски градове, предаде БНР.Недоволството е предизвикано най-вече от спорната съдебна реформа, която според протестиращите ще направи по-трудно воденето на дела срещу високопоставени представители за корупция.На \"Площада на Победата\" в Букурещ демонстрантите издигнаха мотото \"Ние искаме Европа, не диктатура!\". Те поискаха оставката на премиера Виорика Дънчила, както и на председателя на долната камара на парламента Ливиу Драгня, и на председателя на Сената Калин Попеску Таричану.Участниците в протестите отправиха критики и към икономическите мерки на правителството.Освен в Букурещ, протестни акции имаше в Тимишоара, Сибиу, Брашов, Крайова и други градове. Те бяха организирани от редица обществени организации.", "date": "2018.05.13", "title": "Многохилядни протести в Румъния, поискаха оставката на премиера"}
{"url": "https://news.bg/entertainment/neta-ot-izrael-e-pobeditelkata-v-evroviziya.html", "text": "Песента на Израел \"Тоу\" в изпълнение на Нета Барзилай , чийто финал се проведе тази вечер в Лисабон. На второ място се класира Кипър, а на трето - Австрия.България зае 14 място сред финалистите.\"Благодаря, че избрахте различното! Благодаря, че приехте различията ни! Обичам страната си, следващия път ще се видим в Йерусалим!\" - възкликна победителката Нета, която с визията и с представянето си разчупи канона на традиционните представи за участниците в подобни конкурси.Тя обаче е твърде далеч от вокалното изящество на победителя от миналата година Салвадор Собрал.Собрал, който се завърна на сцената след сърдечна трансплантация, беше посрещнат с бурни аплодисменти от интернационалната публика в залата.За изпълнението на песента \"Amar Pelos Dois\", която му донесе миналогодишния триумф, той покани на сцената бразилската музикална легенда Гаетано Валосо, с когото заедно изпяха затрогващата балада. По думите на Собрал, най-хубавото нещо след победата му в конкурса, е именно това, че тя го е срещнала с Валосо. Бразилецът е носител на \"Грами\".Тазгодишният победител Израел събра общо 529 точки от вота на публиката и националните журита, Кипър - 436, Австрия - 342. На четвърто място е Германия с 340 точки, на пето - Италия с 308. България е със 166 точки.Шоуто тази вечер беше съпроводено с неочакван инцидент - неизвестен мъж се появи на сцената и измъкна микрофона от ръцете на британската участничка Сюзън Мери Корк с псевдоним SuRie. В опит да прекъсне изпълнението й, той изкрещя, но за броени секунди беше хванат и изведен от охранителите. SuRie запази присъствие на духа и завърши песента си.Организаторите на конкурса от EBU й предложиха да я изпълни отново, но тя отказа, като поясни, че се гордее с изпълнението си и не намира причини да повтаря песента.", "date": "2018.05.13", "title": "Нета от Израел е победителката в „Евровизия“"}
{"url": "https://news.bg/press/gerb-ohladiha-nadezhdite-na-bsp-za-predsrochni-izbori-sds-shte-ima-nov-predsedatel-protest-na-meditsinskite-sestri.html", "text": "Премиерът Борисов няма да подава оставка и предсрочни избори няма да има, въпреки атаките от страна на БСП - това са някои от тематичните акценти на неделните вестници.\"Фалшива новина, която се разпространява е, че чакам да мине председателството, за да дам оставка, каза премиерът Бойко Борисов пред партийни активисти на Регионалната политическа академия на ГЕРБ - Стара Загора. \"Държавата никога не е била с толкова добри параметри, колкото сега. Растат доходите, най-ниската безработица. Първият мандат като дойдохме, бяха 12-13% безработица. Расте БВП, растат доходите\", мотивира се Борисов цитиран от \"Фокус\". \"Предсрочни парламентарни избори не стоят на дневен ред. Ангажиментът ни е за четиригодишен мандат\", заяви и заместник-председателят на ГЕРБ Цветан Цветанов. Борисов каза, че е поел ангажимент към транспортните фирми, където работят са 70-80 хиляди шофьори. \"В понеделник еврокомисарката по транспорт ще бъде в 14.00 часа при мен, за да направим среща с транспортния бранш\", допълни Борисов. Той отрича, че президентът Макрон се обърнал към него да бърза с реформите на връчването на наградата \"Карл Велики\" в Аахен. \"Една дума не е казал по въпроса, а точно обратното. За толкова неща с канцлера са ме помолили да им помогна и да свършим работа. Понеже много ги е яд, защото специален гост в Брюксел на срещата на Франция, Германия, Холандия, Белгия е Борисов, сега в Германия президентът Макрон и аз. И пак им е неприятно и дай да почваме с фалшивите новини. Едва ли не специален гост съм, но да ми направи забележка. Малко поне да имаха срама\", възмути се Борисов от критиките към него. Борисов се върна на случката в Аахен и каза, че Макрон не бил недобронамерен. \"Той си постави неговата програма и каза: \"Ако едните искат бързо да се развиват, а другите не правят реформи, не им се работи или ги мързи, или не са достатъчно стегнати, или не се справят с мигрантската вълна - то други правят някакви промени вътре, отнемат правата на съдебни органи, на медии. България в това отношение е пример - не само във върховенството на закона\", заключи Борисов. И Рахой ще дойде на срещата за Западните Балкани... Премиерът Рахой ще дойде на 15 и 16 май на двустранно посещение, за да може и той да участва и да не ни създава проблеми. Благодарен съм за този жест специално към България\", добави той. Испания е една от държавите, които не признават Косово (б.р.). \"Сега всички казват колко съм бил прав, че не съм се изпокарал и аз с президента Ердоган и България ни е най-сигурното място. Ама колко и тогава \"хейт\" отнесохме, понеже е много модерна тази дума. Ако сега Стара Загора има 2000-3000 мигранти, кметът какво ще прави\", попита риторично премиерът. Получихме много топло и мило писмо от президента на САЩ Доналд Тръмп, предлага да се видим в скоро време на тема Западни Балкани, каза още Борисов...\" - в. \"Дневник.\"Предсрочни парламентарни избори не стоят на дневен ред. Ангажиментът ни е за четиригодишен мандат. Това е заявил зам.-председателят на ГЕРБ Цветан Цветанов, цитиран от пресцентъра на партията. \"Политическите ни опоненти смятат, че внушенията и скандалите ще им донесат повече политически дивидент, а така се губи доверието на хората в политиците\", казал Цветанов. Партийният заместник на Борисов обяснил, че ГЕРБ използвали българското председателство на ЕС, за да подобрят политическата култура в България. \"Силата на председателството е, че ще се даде обективна оценка за лидерството на Борисов, ще е и оценка към всички администрации, ангажирани в процеса\", заявил още Цветанов...\" - в. \"Сега\".\"Предсрочни парламентарни избори не стоят на дневен ред. Ангажиментът ни е за четиригодишен мандат. Това заяви заместник-председателят на ГЕРБ и председател на ПГ на партията Цветан Цветанов пред повече от 160 участници в Регионалната политическа академия на ГЕРБ - Стара Загора, съобщиха от партията. Форумът се проведе на Старозагорските минерални бани и събра на едно място всички кметове, зам.-кметове и общински съветници от ГЕРБ в Старозагорска област. \"Управлението на местната власт и на държавата е благодарение на подкрепата, която сме получили от хората\", посочи Цветан Цветанов. Той допълни, че са направени добри екипи по места, за да се натрупа онзи капацитет, който днес ни отличава от останалите партии. \"Политическите ни опоненти смятат, че внушенията и скандалите ще им донесат повече политически дивидент, а така се губи доверието на хората в политиците\", категоричен бе зам.-председателят на ГЕРБ. По думите му около 1000 са проведените мероприятия, свързани с председателството. \"Стараем се през това време да подобрим политическата култура. Силата на председателството е, че ще се даде обективна оценка за лидерството на Борисов, ще е и оценка към всички администрации, ангажирани в процеса\", обясни Цветанов и допълни, че през последните години популизмът навсякъде взема връх. \"Ролята на кметовете, общинските съветници, министрите и депутатите е много важна. Те трябва да обясняват на хората какво сме направили и постигнали през последните години, за да не позволим популизмът да надделее\", посъветва той...\" - в. \"Труд\".Протестът на медицинските сестри също е сред актуалните теми.\"Стотици медицински сестри и други медицински специалисти излязоха на протест в София. Те настояват за поне 1500 лв. заплата, за да се спре изтичането на млади специалисти в чужбина и поискаха подкрепа от всички българи. Според тях това да не е протест на \"белите престилки\", а на целия народ. Те скандираха: \"Не можете без нас\". Днес е професионалният им празник. На протеста бе приета протестна декларация, в която медиците заявяват, че са най-многочислени в сектор \"Здравеопазване\" и поискаха политическо съгласие в сферата, промяна на модела за финансиране, стартова заплата в размер на три минимални работни заплати за медицинските служители, както и разработване на дългосрочна стратегия за развитие на системата и възможност за кариерно израстване. Медиците обявиха, че не приемат пренебрежителното отношение към професията си и обявиха готовност за протестни действия, докато не бъдат изпълнени исканията им. В първия работен ден декларацията ще бъде внесена във всички институции, които имат отношение към нея. Протестиращите носеха самолетни билети, на които пише \"Тръгвам си\". Медицинска сестра от Видин си бе подготвила символично и куфара. Според тях работата им е тежка, а апаратурата - недопустимо стара и в много лошо състояние заради липсата на пари. Често работят на по 3-4 места.\" - в. \"Дневник\".\"Медицински сестри, акушерки, фелдшери, лаборанти и рехабилитатори от цялата страна настояват за стартова заплата в размер на три минимални работни заплати за сектора. Основните проблеми за тях, освен ниските възнаграждения, са недостигът на кадри, липсата на млади специалисти и диференцирано заплащане и недостатъчните възможности за кариерно развитие, предава БНР. \"Нощен труд, работа в почивни дни - на месец 650-700 лева. Според нас заплащанията са абсолютно мизерни и не оправдават работата\", каза участничка в протеста. В сряда министърът на здравеопазването Кирил Ананиев се срещна с председателят на Асоциацията Милка Василева, а по нейните думи протестът днес не е за свалянето на Ананиев, а за да се чуят проблемите на съсловието...\" - в. \"24 часа\".\"Организатор на протеста е Българската асоциация на професионалистите по здравни грижи, а проявата се подкрепя от редица пациентски, синдикални и съсловни организации. По данни на инициаторите у нас в момента работят около 25 000 медицински сестри, а на системата са нужни още 30 000. Акушерките наброяват 4000, а са нужни още толкова. Средната им възраст е над 53 години, обясни пред Дарик Милка Василева, председател на асоциацията, организирала недоволството...\" - в. \"Стандарт\".Вестниците съобщават също, че Божидар Лукарски няма да се кандидатира за нов мандат начело на СДС.\"Божидар Лукарски се отказва от битката за лидерското място в СДС Избор на лидер и членове на ръководството ще има в Съюза на демократичните сили. Това реши Националният съвет на \"синята\" партия днес на извънредно заседание, съобщава bTV. Настоящият председател на СДС Божидар Лукарски се отказва от битката за поста. Отчетно-изборната конференция ще се проведе на 7 юли. Решението беше взето на фона на исканията на различни структури на СДС за оставка на Лукарски и заплахи, че опозицията в партията може да проведе свое алтернативно заседание в Пловдив. Преди 2 седмици искането за оставка на лидера беше съпроводено с батални сцени, след като крилото около него обвини вътрешната опозиция, че изпълнява чужд план за разрушаването на СДС, докато насреща пък полетяха критики за лансираната от Лукарски позиция, че политическата сила трябва да търси съвместни действия с управляващите националисти.\" - в. \"Сега\".\"Божидар Лукарски няма да се кандидатира за нов мандат като лидер на СДС. Това стана ясно след заседание на Националния съвет на сините. Мотивът на Лукарски да не се бори за нов мандат е, че председателският пост има нужда от освежаване. На 7 юли да се проведе конгрес на СДС и там да се избира нов председател, реши форумът днес. На отчетно-изборната конференция ще се състои и дебатът за бъдещето на синята партия. Известно е, че самият Лукарски е за сближаването й с патриотичните партии, които в момента са в управлението на страната. Националният съвет даде свободата на организациите си по страната да избират сами с кого да се коалират на местни избори, без да е нужна санкция на националното ръководство. Божидар Лукарски, който изпълнява функциите си до избор на негов наследник, бе избран за лидер на 6 юли 2013 г. Така той ще закръгли 5 години начело на \"Раковски\" 134 и ще остане в историята като вторият най-дългогодишен председател на СДС след Иван Костов.\" - в. \"24 часа\".В. \"Стандарт\" отделя място на коментар по бюджета на ЕС: \"Финансовата рамка на Европейската общност след 2021 година е добра, балансирана и предлага много възможности на страните членки. Това коментира в \"Седмицата\" на Дарик Искра Михайлова, председател на Комисията по регионално развитие в ЕП. Парите за сближаване са намалени с около 6 процента, но финансовата рамка е много по-гъвкава и са възможни нови комбинации, които да компенсират излизането на Великобритания, посочи тя. Що се отнася до идеята фондовете да бъдат свързани със спазването на върховенството на закона, Михайлова посочи, че са нужни тълкувания какво точно се разбира под това и най-важното, в крайна сметка, не трябва да се стига до влияние върху крайните потребители на средствата. Либералите искат да има общи европейски данъци, например за финансовите трансакции и околната среда, допълни Михайлова. По отношение въвеждането на еврото, Михайлова каза, че еврото е общата европейска валута и всички страни трябва да въведат еврото, но да спазват всички критерии за членство. Трябва да се върви и към създаването на обща европейска армия, изрази мнение Искра Михайлова. От значение обаче е какви ще бъдат отношенията на ЕС с НАТО.\"", "date": "2018.05.13", "title": "ГЕРБ охладиха надеждите на БСП за предсрочни избори, СДС ще има нов председател, протест на медицинските сестри…"}
{"url": "https://news.bg/int-politics/prezidentat-na-armeniya-utvardi-novoto-pravitelstvo.html", "text": "Новият премиер на Армения - Никол Пашинян, вече има сформирано правителство, предадоха информационните агенции.Кабинетът вече е в пълен състав, а президентът Армен Саркисян подписа укази за назначаване на министрите.Радио \"Азатутюн\" съобщи, че за вицепремиер е утвърден Мгер Григорян, министър на външните работи ще бъде Зограб Мнацаканян, социален министър - Мане Тандилян, министър на финансите - Атом Джанджугазян. Икономиката ще оглави Арцвик Минасян, правосъдието - Артак Зейналян, здравеопазването - Арсен Торосян, селското стопанство - Артур Хачатрян, спорта и въпросите на младежта - Левон Ваградян. Екологията е поверена на Ерик Григорян, транспортът - на Ашот Акопян, енергетиката - на Артур Григорян, извънредните ситуации - на Грачиа Ростомян, културата - на Лилит Мукунц.Всички назначения са предложени от Пашинян.По-рано през седмицата за първи вицепремиер беше утвърден Арарат Мирзоян, а Тигран Авинян получи вицепремиерски пост. Министър на отбраната стана Давид Тоноян, а Сурен Папикян беше назначен за министър на териториалното управление. Араик Арутюнян е новият министър на образованието, Мхитар Айрапетян - на диаспората.Полицията беше оглавена от Валерий Осипян, а Службата за национална сигурност - от Артур Ванецян.", "date": "2018.05.13", "title": "Президентът на Армения утвърди новото правителство"}
{"url": "https://news.bg/world/v-gruziya-protestirashti-poiskaha-ostavkite-na-premiera-i-vatreshniya-ministar.html", "text": "Хиляди грузинци се събраха пред парламента на страната и поискаха оставките на премиера Георгий Квирикашвили и на вътрешния министър Георгий Гахария, предаде Дойче веле.Недоволството беше предизвикано от спецоперацията, проведена през нощта срещу събота в два нощни клуба в столицата Тбилиси.Около мястото на протеста бяха разположени спецчасти с водни оръдия.Не се съобщава за инциденти. Няма и коментар от страна на властите. Същевременно стана ясно, че са били задържани няколко десетки души, които по-късно са били освободени.Според местни медии, в масовата акция са се включили между 2000 и 5000 души. Те настояха също да бъдат уволнени служителите на полицията, които са командвали спецоперацията.Протестите ще продължат докато властите не изпълнят исканията на хората, заяви един от организаторите - Бека Цикаришвили.\"Властите ни обявиха война, но ние непременно ще я спечелим. Искаме наказания за всички, които са организирали насилието в клубовете.\" - подчерта Цикаришвили.Силовите действия бяха предприети в столичните нощни клубове \"Басиани\" и \"Галери\". Според полицията става дума за операция срещу разпространението на наркотици. Съобщава се, че са задържани 8 души, за които се предполага, че търгуват с дрога.Очевидци съобщават, че полицията е упражнила насилие срещу посетителите на клубовете.", "date": "2018.05.13", "title": "В Грузия протестиращи поискаха оставките на премиера и вътрешния министър"}
{"url": "https://news.bg/world/tanap-puska-gaz-kam-evropa-prez-yuni-zaobikalya-rusiya.html", "text": "Трансанадолският газопровод TANAP, който ще пренася газ от Азербайджан към Турция и Европа, заобикаляйки Русия, ще бъде пуснат в експлоатация на 12 юни, предаде Дойче веле.Информацията беше огласена от турския министър на енергетиката и природните ресурси Берат Албайрак.По думите му, в церемонията по откриването ще участват лично президентите на Турция - Реджеп Таип Ердоган, и на Азербайджан - Илхам Алиев.Самите доставки на газ ще започнат на 30 юни.Работата по проекта за построяването на Трансанадолския газопровод започна през март 2015 г.Планира се той да доставя в Западна Европа газ от азербайджанското находище \"Шах Дениз 2\".TANAP представлява цяла система от газопроводи от грузинско-турската до турско-гръцката граница, включваща и морски участък. Капацитетът на газопровода - с обща дължина около 1850 километра, е най-малко 16 милиарда кубични метра.", "date": "2018.05.13", "title": "TANAP пуска газ към Европа през юни, заобикаля Русия"}
{"url": "https://news.bg/world/siriya-ilyuziyata-che-voynata-mozhe-da-spre.html", "text": ".Сирийският президент Башар Асад изрази сериозна загриженост. Той заяви, че в Сирия се води \"световна война\". \"Вероятно това не е Трета световна война, но е световна война. Не е ядрена война, но вече не е и Студена война\", допълни той. В интервю за гръцкия вестник \"Катимерини\" Асад заяви, че се надява да не се стигне до война между великите сили. Само едно правителство можело да спре подобно развитие на нещата, а именно \"разумното ръководство в Русия\". Асад явно цели да оправдае военния ангажимент на своя най-важен закрилник както в международноправно, така и в политическо отношение.Излизащият в Лондон вестник \"Ал Кудс ал Араби\" се спира на един друг аспект от изявленията на Асад. След като той се \"надява\" да не се стигне до гореща война, това показва само едно: че вече не дърпа конците в политиката. Случващото се в Сирия отдавна се определя от други сили, пише вестникът и дава за пример . \"Битката между тях се води на територията и във въздушното пространство на трета страна (Сирия)\"Русия остава пасивнаНе е ясно доколко така възхваляваното от Асад \"разумно ръководство\" в Москва е в състояние и има волята да спре конфликта. Израелският вестник \"Джерусалем пост\" се съмнява в това. За Русия, пише вестникът, са важни две неща. \"От една страна, тя иска да предотврати евентуален погрешен удар по собствените си войски. А от друга, иска да задържи на власт сирийския президент\". С всичко останало Русия може да продължи да живее\", пише вестникът малко след разговорите между израелския премиер Нетаняху и руския президент Путин. \"Също както Нетаняху от време на време призовава Путин да ограничи иранското влияние в региона, така и Рохани призовава Путин да прекрати израелските действия\". Вестникът обаче изразява съмение в смисъла на тези апели от двете страни. \"Путин изслушва и двамата, но не предприема нищо. Нито поставя бариери пред Израел, нито слага белезници на Иран\", пише \"Джерусалем пост\". Най-важното за Русия е запазването на властта на Асад. \"И докато този интерес не е застрашен, битката (между Израел и Иран) не е руска битка\", пише вестникът.Илюзията, че войната може да спреПо този начин обаче Путин дава предимство на Иран, пише вестник \"Ал Акбар\", който е близък до ливанската групировка Хизбула. Тъй като истинската опасност не е войната, пише вестникът. \"Винаги е имало война в региона. Истинската опасност е илюзията, че войната може да бъде предотвратена и че сегашната война е последната, както и надеждата, че това, което става около теб, няма да те засегне лично\", пише вестникът. . По този начин той погреба и всички опити за възникването на либерален лагер в Иран.И двете страни не могат да постигнат военните си целиПонастоящем и двете страни се опитват очевидно да осуетят нова ескалация. И имат добри основания за това. Защото Израел не може предотврати изцяло иранското присъствие в Сирия с военни удари. Също както не може и да попречи на Иран да използва модерни оръжия. Иран също не е в състояние да води успешна война. Страната е в окаяно икономическо положение, пише вестник \"Ал Араби ал Джадид\". А нейните най-важни съюзници - режимът на Асад и Хизбула - са отслабени във военно отношение. Освен това Иран трябва да се съобразява с интересите на Запада. При евентуална война Иран рискува за дълго да бъде отслабен неговия военен потенциал, а Израел рискува да стане мишена за стотици модерни ракети. \"Това означава, че и в бъдеще Сирия ще си остане арена за международните актьори\", пише вестникът.Предупредителни сигнали от ГерманияВключително и от тази гледна точка Германия критикува обявеното от Доналд Тръмп излизане на САЩ от ядреното споразумение с Иран. Федералната канцлерка Ангела Меркел заяви, че \"това е повод за сериозна загриженост и съжаление\". Тя допълни че тази стъпка \"накърнява доверието в международния ред\". \"Ако всеки прави каквото му е угодно, тогава това е лоша новина за света\", заяви Ангела Меркел.", "date": "2018.05.13", "title": "Сирия - илюзията, че войната може да спре"}
{"url": "https://news.bg/world/valna-na-otpor-sreshtu-severen-potok-2-ot-polititsi-i-ekolozi.html", "text": "Вълна на отпор се надига срещу строителството на газопровода \"Северен поток 2\", проектиран, за да доставя руски газ към Европа. Вчера еколози от сдружението \"Nabu\" обявиха, че искат спиране на проекта по съдебен път, а днес излезе интервю с посланика на САЩ в Берлин Ричард Гренел с остър коментар по темата. Преди това и еврокомисарката по въпросите на конкуренцията Маргрете Вестагер беше категорична в критиката си.Американският дипломат, който отговори на въпросите на германската медийна група \"Funke\", предупреждава Германия и Европа, че \"Северен поток 2\" е проводник на влиянието на Кремъл. По думите му, сегашната стратегия по отношение на проекта е \"много проблематична\" и САЩ са особено загрижени във връзка с това.Междувременно от сдружението \"Nabu\" са сезирали Върховния административен съд в Грайфсвалд, за да спрат планираното за 12 май започване на работа по участъка от газопровода в Грайфсвалдския залив.Еколозите са убедени, че проектът ще нанесе непоправими вреди на крехката екосистема в района Те подчертават също, че газопроводът е излишен, тъй като търсенето на руски газ в Европа не е достатъчно голямо, за да оправдае строителството му.Еврокомисарката по конкуренцията Маргрете Вестагер, също в интервю за \"Funke\" заяви, че \"Северен поток 2\" не отговаря на европейските интереси.\"Общата ни стратегия предвижда получаване на енергоносители от различни източници, за да се намали зависимостта от Русия\", подчерта Вестагер.Работата по газопровода вече започна, въпреки че не всички страни са издали съответните разрешения за това. Остър отпор срещу реализацията му има в Полша и в балтийските страни, както и от страна на редица екологични организации.", "date": "2018.05.13", "title": "Вълна на отпор срещу „Северен поток 2“ от политици и еколози"}
{"url": "https://news.bg/bulgaria/obshtinari-razdavat-bezplaten-kompost-v-tsentara-na-sofiya.html", "text": "Днес служители на Столичната община ще раздават безплатен компост на гражданите между 10:00 и 13:00 часа пред централния вход на националния стадион \"Васил Левски\".Инициативата е част от кампанията на Столична община за раздаване на до 10 кг безплатен компост на всички граждани, заплатили такса \"битови отпадъци\" и поради това, за да получат своя компост, гражданите ще трябва да представят на място самата квитанция за заплатената такса за 2017 или 2018 г.Компостът се произвежда от преработката на био и зелени градски отпадъцив Инсталацията за биологично третиране \"Хан Богров\" на Завода за третиране на отпадъците на Столичната община. Той е естествен обогатител на почвата, който задържа влагата и помага за по-лесното и бързо усвояване на хранителните вещества от растенията.През 2017 г. е раздаден безплатно на граждани 20,57 т. висококачествен компост, а за 2015г. и 2016г. количеството е общо над 21т. Припомняме, че през 2014 г. беше въведена в експлоатация инсталацията за биологично третиране на площадка \"Хан Богров\", която се състои от Инсталация за компостиране на биоразградими отпадъци и Инсталация за компостиране на зелени отпадъци. Общият капацитет на инсталацията е 44 000 тона/годишно. С изградените инсталации от отпадъци се произвеждат ресурси - ел. енергия и компост.През 2017 г. в компостиращите инсталации за хранителни и зелени отпадъци се отчитат: Преработени 13 927 т. зелени и 8558 т. хранителни биоотпадъци; 8 876 тона произведен компост; 20,57 т. раздаден компост на граждани; 70 000,49 лв. приходи от продажба на компост; 2109 MWh произведена електрическа енергия. ", "date": "2018.05.13", "title": "Общинари раздават безплатен компост в центъра на София"}
{"url": "https://news.bg/crime/bivsh-deputat-ot-gerb-bi-baba-zaradi-parkomyasto.html", "text": "Бившият депутат от ГЕРБ Костадин Язов набил възрастна жена заради спор за паркомясто. Това твърди потърпевшата пред Нова телевизия.Инцидентът станал в Пловдив. 71-годишната Таня Вътова разказа как ѝ се наложило да пази паркомясто, тъй като чакала пратка. Предупредила управителя на заведението за временното неудобство, което ще им създаде.Бившият депутат обаче решил да паркира пред заведението. Вътова започнала да му маха, че не може да паркира. Бившият законотворец започнал да я избутва с колата си, докато намести колата си.Жената потърсила помощ от управителя. Той обяснил на Язов, че трябва да премести колата си. В отговор жената получила удар в гърба.Жената попада в интензивното. Свидетели на случката са го разпознали. Самият Язов твърди, че нямало нищо вярно в разказаното от Таня Вътова. Дори заподозря, че това се прави с цел да му искат пари.", "date": "2018.05.13", "title": "Бивш депутат от ГЕРБ би баба заради паркомясто"}
{"url": "https://news.bg/world/teroristat-ot-parizh-bil-ot-chechnya.html", "text": "Терористът, извършил атаката с нож в центъра на Париж снощи, е роден през 1997 г. в руската република Чечня, като е имал френско гражданство от 2010 г., съобщи източник от френските съдебни власти, цитиран от световните информационни агенции.Нападателят уби 29-годишен мъж и рани още четирима души в оживения Втори район на Париж около операта, преди да бъде застрелян от полицията.Терористът, чието име според френски медии е Хамзат Азимов, е крещял \"Аллах акбар\", разкриват очевидци.Френски официален представител разкри, че чеченецът е бил познат на полицията за радикализъм, въпреки че не е бил арестуван или осъждан. Намирал се е в националната база данни, в която има хиляди хора, заподозрени за връзки с радикални ислямисти. Терористичната групировка ДАЕШ (\"Ислямска държава\") по-късно пое отговорност за атаката, като обяви, че един от техните \"войници\" е извършил нападението.Съдебният източник уточни пред френските медии, че родителите на терориста са били задържани за разпит.Вътрешният министър Жерар Коломб посочи, че жертвата на атаката е 29-годишен минувач, но не даде повече подробности.Нападателят е започнал да наръгва пешеходци около 21 часа местно време (22 българско).Очевидци го описват като млад мъж с кафява коса и брада, облечен в черни панталони.Мъжът се е опитал да влезе в няколко бара и ресторанта, но е бил блокиран от хората, намиращи се вътре.Полицията е пристигнала в рамките на няколко минути. Първоначално униформените са опитали да спрат нападателя с електрошок, преди да го застрелят.", "date": "2018.05.13", "title": "Терористът от Париж бил от Чечня"}
{"url": "https://news.bg/crime/shofyor-ubi-peshehodets-na-patya-i-izbyaga.html", "text": "Мъж е загинал на място, след като е блъснат от автомобил на пътя Пловдив - Пещера след село Оризари в посока в Пловдив, съобщават от МВР.Сигналът за инцидента е подаден след 21:30 часа снощи.Все още не е ясна самоличността на загиналия.Шофьорът на автомобила е избягал, полицията го издирва. ", "date": "2018.05.13", "title": "Шофьор уби пешеходец на пътя и избяга"}
{"url": "https://news.bg/society/spasitelite-izdirvashti-boyan-petrov-ne-sa-se-obadili-v-bazoviya-lager.html", "text": "Спасителният екип, който издирва алпиниста Боян Петров, не се е обадил тази сутрин в базовия лагер под връх Шиша Пангма в Хималаите, за да информират къде се намират, съобщава БиТиВи.Вчера издирването по въздух не откри следи от Боян Петров под върха.Шерпите не откриха алпиниста и в лагер 2 и лагер 3. Беше намерена само палатката му, но в нея не е имало нищо. Днес се очаква едната група спасители да тръгне от лагер 3 към върха. Другата група, която остана до лагер 2, ще обходи по-обстойно района между него и лагер 3.Днес не се очаква да има операция по въздух. Машините са в Катманду и са в готовност да излетят отново при нужда. Те могат да стигнат до върха за 50 минути.", "date": "2018.05.13", "title": "Спасителите, издирващи Боян Петров, не са се обадили в базовия лагер"}
{"url": "https://news.bg/finance/13-may-denyat-na-danachnata-svoboda-na-balgarite.html", "text": "Днес (13 май) е денят, в който спираме да работим за държавата и започваме да печелим за себе си.Датата е известна като ден на данъчната свобода. През 2018-та година българите трябва да работим 132 дни, за да се издължим към хазната.Според Института по пазарна икономика през тази година българите ще изработваме средно по 289 милиона лева на ден.Според експерти с всяка следваща година данъчната свобода идва все по-късно, което означава нарастване на данъчната тежест.Сметката разпределя тежестта върху всички български граждани, включително деца и пенсионери. За работещите, които понасят данъчната тежест, денят на данъчната свобода ще дойде по-късно - в края на юни.", "date": "2018.05.13", "title": "13 май - денят на данъчната свобода на българите"}
{"url": "https://news.bg/world/daesh-izbiha-i-raniha-desetki-pri-bombeni-napadeniya-sreshtu-tsarkvi-v-indoneziya.html", "text": "Три бомбени нападения са били извършени в три църкви в Индонезия, съобщава \"Ройтерс\".При атаките са загинали най-малко 11 души и около 40 са ранени, като трите бомбени нападения са били извършени почти едновременно по време на сутрешните литургии в храмове във втория по големина индонезийски пристанищен град Сурабая.Атакуваните църкви са \"Санта Мария\", \"Дипонегро\" и \"Пантекоста\". Първият взрив е отекнал в католическа църква, а другите два - в две протестантски църкви.Атаките са били извършени от атентатори самоубийци с мотоциклети и автомобили. Те са били членове на едно семейство. Майка и две от децата ѝ са се взривили в една от църквите, докато бащата и трима сина са ударили другите две църкви. Атаката е най-кръвопролитната в Индонезия от 2005 г. насам. Терористичната групировка ДАЕШ (\"Ислямска държава\") пое отговорност за бомбените атентати. Атаките бяха извършени няколко дни след като полицията потуши бунт и сложи край на криза със заложници в затвор край Джакарта. В операцията загинаха петима души и още петима бяха ранени. ДАЕШ пое отговорност за атаката. Не е изключено атаките срещу църквите да са свързани с този бунт. Индонезия е най-многолюдната мюсюлманска страна в света, като от 2000 г. е разтърсвана от атентати. Християните, много от които са от китайското малцинство, са около 9 на сто от населението на Индонезия, което е 260 милиона.", "date": "2018.05.13", "title": "ДАЕШ избиха и раниха десетки при бомбени нападения срещу църкви в Индонезия"}
{"url": "https://news.bg/int-politics/fregata-na-rusiya-i-samoletonosach-na-sasht-igrayat-na-kotka-i-mishka-v-sredizemno-more.html", "text": "Руският боен кораб \"Ярослав Мъдри\" е наблюдавал действията на американския самолетоносач \"Хари Труман\" в Средиземно море, играейки си с него на \"котка и мишка\", съобщава британската .Журналисти от телевизията са снимали видео, на което е заснета руската фрегата. Американските и руските моряци поддържат радиовръзка по протоколите, създадени още по времето на Студената война, което позволява да избягват инциденти.Британската телевизия припомня, че през юни 2016 г. \"Ярослав Мъдри\" и \"Хари Труман\" вече се срещнаха в Средиземно море. Тогава американският разрушител Gravely, който придружаваше самолетоносача, предприе опасна маневра за \"прогонване\" на руската фрегата. Разрушителят приближи \"Ярослав Мъдри\" на 60-70 метра.Тогава от Пентагона заявиха, че руските моряци са подали фалшиви сигнали, опитвайки се да се доближат до американския разрушител и да се намесят в действията на американския военноморски флот.Руските военни обявиха изявленията на Пентагона за \"непрофесионални\", като отбелязаха, че руската фрегата се е намирала на повече от пет морски мили и не може по никакъв начин да повлияе на маневрите на американския самолетоносач.", "date": "2018.05.13", "title": "Фрегата на Русия и самолетоносач на САЩ играят на \"котка и мишка\" в Средиземно море"}
{"url": "https://news.bg/society/zhenata-na-boyan-petrov-gubi-nadezhda-za-otselyavaneto-mu.html", "text": "Радослава Ненова, жената на изчезналия в Хималаите алпинист Боян Петров, написа в профила си във \"Фейсбук\", че е взела решение спасителите да не изкачват връх Шиша Пангма днес, за да не рискуват живота си.Тя предпочита на слизане спасителните екипи да претърсят районите, където има шанс да открият Боян жив.\"Вчера в много труден за мен разговор взех решение да не се изкачва върхът днес. От лагер 3 нагоре няма да го намерим жив. Колкото и да ми се иска да не губя надежда - за мен животът и оцеляването на всички участници в спасителната акция е много важен и макар да ми е много трудно, не виждам смисъл да бъдат застрашени и други животи\", пише тя.\"Затова, предпочитам на слизане спасителните екипи да претърсят районите, където има шанс да открият Боян жив\", обяснява Радослава.\"Ако за Боян битката е приключила, нека си остане в планината. Каквото и да се случи до края на деня, благодарна съм за всички усилия и ще ги възнаградя. Това е животът на шерпите, знам, че като слязат, ще поемат друг риск, на друг склон, за друго изкачване..., но лично аз не желая да рискуват към върха. Всички решения по издирването от тук насетне са техни\", пише още жената на Боян Петров.", "date": "2018.05.13", "title": "Жената на Боян Петров губи надежда за оцеляването му"}
{"url": "https://news.bg/society/otbelyazvat-batashkoto-klane-s-avto-moto-pohod-ot-sofiya-do-batak.html", "text": "Мотористи родолюбци от цялата страна преминаха в авто-мото поход от София до Батак.Така те отбелязват съпротивата на хората в Батак, избити преди 142 години от османски части при кървавите събития, останали в историята под името Баташко клане, което е част от кървавото потушаване на Априлското въстание от 1876 г.Маргарита Янкулова от мотодружеството \"Кан Аспарух\" обясни пред БНР основната цел на проявата им.\"Това е нашата идея да съхраним и запазим българските традиции и да почетем паметта на загиналите, защото народ, който не помни своята история, няма как да се съхрани\", подчерта Янкулова.", "date": "2018.05.13", "title": "Отбелязват Баташкото клане с авто-мото поход от София до Батак"}
{"url": "https://news.bg/crime/cheren-dzhip-pritiska-naglo-i-opasno-avtomobil-na-trakiya.html", "text": "На магистрала \"Тракия\" отново беше регистрирано опасно шофиране. Този път то е в участък в ремонт, където движението се осъществява двупосочно в едното платно.БиТиВи уточнява, че четирима души са се връщали от командировка, когато около Белозем ги застига черен джип. Въпреки скоростта - около 100 км/час, шофьорът притиска колата с присветване на фаровете и движение в опасна близост, за да отбие и да пропусне джипа.Натискът продължил близо 10 км - до мястото, където движението става в двете платна.\"В момента, в който се изравни с нас, рязко зави надясно. Джипът мина на разстояние не повече от 5-10 см от нас. При по-рязък завой от страна на нашия шофьор, ако се беше стреснал, шансът да се обърне нашият автомобил беше много голям\", каза Деян Николов пред БиТиВи.", "date": "2018.05.13", "title": "Черен джип притиска нагло и опасно автомобил на \"Тракия\""}
{"url": "https://news.bg/society/atanas-skatov-izkachi-8200-metrov-vrah-v-himalaite.html", "text": "Българският алпинист Атанас Скатов изкачи връх Чо Ойо в Хималаите, който е висок 8201 метра, съобщава БиТиВи.Ураганен вятър е задържал Скатов три дни в лагер 2 на 7150 метра височина, а част от групата се е върнала надолу.Той слиза надолу към базовия лагер. По сателитния телефон Скатов е съобщил, че е добре.Това е първо изкачване на връх Чо Ою от българин без използване на допълнителен източник на кислород.Скатов е първият веган в света, изкачил най-високата точка на Земята - връх Еверест. ", "date": "2018.05.13", "title": "Атанас Скатов изкачи 8200-метров връх в Хималаите"}
{"url": "https://news.bg/regions/vazstanoveno-e-dvizhenieto-patya-vidin-montana.html", "text": "Вече е възстановено движението по път I-1 Видин - Монтана при км 46, в района на гр. Димово.Това съобщиха от АПИ. Трафикът временно беше ограничен и пренасочен по обходен маршрут след катастрофа.", "date": "2018.05.13", "title": "Възстановено е движението пътя Видин - Монтана"}
{"url": "https://news.bg/tourism/ot-vtornik-zabranyavat-stroitelstvoto-v-kurortite.html", "text": "От вторник влиза в сила забраната за строителството в повечето морски курорти, предаде \"Сега\".Тя се отнася за Варна, Балчик, Каварна и Шабла, Несебър, Созопол, Царево. На 1 юни ограниченията ще обхванат Варвара и Синеморец, най-късно - Поморие (15 юни) и Бургас (1 юли).Мащабното строителство в Слънчев бряг, започнало още през октомври, е на финала. , посочи зам.-председателят на хотелиерската и ресторантьорска асоциация Веселин Налбантов.Ръстът в строителството по курортите на юг е от три години. Инвестира се в спа центрове, басейни, казина и обновяване на базите. По седем са големите строителни обекти на Златни пясъци и Свети Константин и Елена. Изпълнителите уверяват, че ще се справят в срок.В курортите няма да се допуска тежка техника.\"\", подчерта Николай Няголов от община Варна.Глобите за физически лица са от хиляда до 10 хиляди лева, а за фирми - от 10 до 50 хиляди. Заради високите санкции в последните години, на север нарушителите са били единици.", "date": "2018.05.13", "title": "От вторник забраняват строителството в курортите"}
{"url": "https://news.bg/world/rekordno-niska-izbiratelna-aktivnost-v-irak.html", "text": "Избирателната активност за изборите в Ирак е най-ниската от 15 години, като едва 44,5% от хората са гласували, предаде Sky News.Това е първият вот в страната, откакто групировката \"Ислямска държава\" бе победена.Броенето на гласовете се очаква да отнеме няколко дни.Големи групи от населението, особено младите хора, са разочаровани от политическото установяване, според някои коментатори.Иракският политически пейзаж е разпокъсан.Припомняме, че листата на премиера Хайдер ал Абади води след парламентарните избори в Ирак, следвана от алианса на влиятелния шиитски учен Моктада ал Садр. Главната грижа на Абади, който е близък съюзник както на САЩ, така и на Иран, беше отстраняването на шиитските мюсюлмански групировки, които не са в алианса на Садр и които се опитват да тласнат страната още по-близо към Техеран.Сред тези опоненти бяха неговият предшественик като премиер - Нури ал Малики, и лидерът на главната шиитска паравоенна групировка Хади ал Амири, като и двамата са по-близки с Иран в сравнение с него. Техеран има огромно влияние в Ирак, след като е най-голямата шиитска сила в Близкия изток.Неофициални резултати в южните провинции показват също така, че Садр, който ръководеше кръвопролитното въстание срещу войските на САЩ в периода между 2003 и 2011 г., се представя силно.Ако ръководеният от Садр алианс завърши на второ място, това би означавало изненадващо завръщане на ислямския учен в политическия живот. ", "date": "2018.05.13", "title": "Рекордно ниска избирателна активност в Ирак "}
{"url": "https://news.bg/bulgaria/katastrofa-zatrudni-dvizhenieto-v-uchastaka-elhovo-sredets.html", "text": "Катастрофа затрудни движението в участъка Елхово-Средец. Трафикът се регулира от Пътна полиция.Това съобщиха от АПИ.  Шофьорите трябва да се движат с повишено внимание по път II-79 от км 41 до км 45 след разклона за с. Сливово.", "date": "2018.05.13", "title": "Катастрофа затрудни движението в участъка Елхово-Средец"}
