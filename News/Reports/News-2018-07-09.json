{"url": "https://news.bg/world/dzherami-hant-e-noviyat-britanski-vanshen-ministar.html", "text": "Джеръми Хънт е новият британски външен министър, предадоха световните информационни агенции. Настоящият министър на здравеопазването заменя на поста подалия оставка Борис Джонсън. За здравеопазването ще отговаря Мат Хенкок. Очакваше се наследникът му на поста да бъде обявен тази вечер. Припомняме, че министърът по Брекзит Дейвид Дейвис също обяви, че се оттегля. Това направи и вторият човек в същото министерство Стив Бейкър.На мястото на Дейвис бе избран Доминик Рааб. Двамата не подкрепят споразумението за \"мек развод\" с Брюксел. Това са поредните оставки в британския кабинет и те сериозно разклащат поста на премиера Тереза Мей. Тя е изправена пред вод на недоверие в парламента, а може да загуби и лидерското място сред консерваторите. Фаворит за поста там е Борис Джонсън. ", "date": "2018.07.09", "title": "Джеръми Хънт е новият британски външен министър "}
{"url": "https://news.bg/world/tusk-se-chudi-dali-velikobritaniya-se-otkazva-ot-brekzit.html", "text": "Председателят на Европейския съвет Доналд Туск се чуди на висок глас дали Великобритания може да промени курса и да отхвърли Брекзит.Туск коментира темата в \"Туитър\", след като стана ясно и че британският външен министър Борис Джонсън е подал оставка. По-рано беше съобщено, че двама британски министри, поддръжници на Брекзит, са напуснали кабинета. Единият от тях е министърът за Брекзит Дейвид Дейвис.\"\", написа Туск в социалната мрежа.", "date": "2018.07.09", "title": "Туск се чуди дали Великобритания се отказва от Брекзит"}
{"url": "https://news.bg/comments/v-evropa-po-evropeyski.html", "text": "Миналата седмица Европейският парламент гласува забрана за сключване на ранни и насилствени бракове. Фиксирана бе минимална възраст от 18 години за встъпване в брак на територията на целия ЕС (досега в някои държави тя бе по-ниска). Евродепутатите призоваха забраната за ранни и насилствени бракове да бъде въведена в националните законодателства на държавите-членки и да се гарантира нейното спазване.На пръв поглед добра новина. Европа се обявява срещу практики, които са чужди на цивилизационната й същност, но неофициално се прилагат на нейна територия. Като че ли се дава отговор на питането, което поставих в предишната ми статия: \"Трябва ли ние, европейците, да отстояваме и развиваме нашата европейска цивилизационна идентичност (в чиято основа е християнството) или напротив - да приемем външни за нея влияния паралелно с имиграцията от външни за Европа култури?\". Само че се пораждат два основателни въпроса.Първият е как ще се избегне заобикалянето на тази забрана в страни, в които съжителството без брак е равнопоставено с брака? Какво правим, когато тези нежелани от ЕС \"бракове\" просто не се официализират пред църквата или общината, но реално съществуват и са валидни в рамките на общността, която ги практикува?И по-важният въпрос: как изобщо тези обичаи ще бъдат прекратени на територията на ЕС, при условие, че те в момента се практикуват изключително в т.нар. \"no go zones\" (напр. Моленбеек в Белгия), където отдавна са се оформили мултикултурни анклави и официалната власт там е на практика номинална?Повече от ясно е, че за да се приложат на практика тези добри идеи, това няма да стане (само) със законодателни промени, а ще трябва твърдост и воля за изпълнението им. И много, много, много бой за онези, които упорстват да си прилагат \"културните традиции\" в разрез с европейските ценности. Независимо дали става дума за балкански цигани, или за мигранти от Африка и Близкия изток в Западна Европа. И в това няма нищо неевропейско, след като се защитават достиженията на европейската цивилизация. Навремето правителствата на Маргарет Тачър във Великобритания не се притесняваха да използват изтезания срещу терористи от ИРА, палки и конна полиция срещу стачкуващи миньори и сълзотворен газ срещу улични вандали.В случая премахването на тези грозни практики (ранни и насилствени бракове) преминава през връщане на държавата в мултикултурните гета, най-вероятно и с военна сила. И оттам нататък всеки, който смята, че има право да налага собствените си, но чужди за Европа правила, ще трябва да усети физическата репресия на държавата срещу себе си. Буквално.Само че днешните джендър неутрални западноевропейски \"лидери\" едва ли ще се решат на такива стъпки. А и дори да се появи някой куражлия, веднага ще му скочат разни правозащитни организации и ще го обвинят в \"погазване на европейските ценности\".И за да е пълна картинката, редно е да се уточни, че това гласуване в ЕП върви в пакет с нов призив на евродепутатите към държавите-членки да ратифицират просмуканата от феминистки малоумия \"Истанбулска конвенция\". За същността на този документ и пагубната му роля спрямо жените (които основно са жертвите и на забранените от ЕП \"бракове\") вече писах. Сега остава да видим дали още някоя държава ще се поддаде на манипулацията...Въпреки всички резерви, това решение на ЕП е стъпка в правилната посока. Европа е място на различни идентичности, които обаче живеят по общи правила. И тези правила не подлежат на ревизия. В Европа - по европейски!", "date": "2018.07.09", "title": "В Европа - по европейски!"}
{"url": "https://news.bg/crime/organizatsii-se-obedinyavat-v-zashtita-na-darvetata-po-ul-graf-ignatiev.html", "text": "Гражданска инициатива настоява Столична община да пази дърветата по ул. \"Граф Игнатиев\" по време на ремонтните дейности там. От Гражданска инициатива \"Зелени улици\", Местна организация \"Средец\" на ПП \"Зелените\", Гражданска инициатива за обществен и релсов транспорт информират, че общината не спазва обещанията по отношение на запазване на съществуващата дървесна растителност.\"Част от дърветата са отсечени, някои са повредени от строителните машини и немарливото отношение на работниците, други в момента са с оголени корени и има опасност да изсъхнат\", пише в официалната позиция на гражданската инициатива.Според тях нито общината, нито надзорниците на обекта приемат сериозно отговорността по опазването на зелената система в София.От Инициативата се обръщат към общината и стартират подписка със следните искания:", "date": "2018.07.09", "title": "Организации се обединяват в защита на дърветата по ул. \"Граф Игнатиев\""}
{"url": "https://news.bg/world/podgotvyame-stsenariy-i-za-brekzit-bez-sdelka-s-es-uvedomi-mey-parlamenta.html", "text": "Кабинетът на Великобритания постигна съгласие, че трябва да засили приготовленията за сценарий за напускане на ЕС \"без сделка\".Това съобщи британският премиер Тереза Мей пред парламента минути след официалната информация, че външният министър Борис Джонсън е подал оставка, информират местни медии.По-рано беше съобщено, че двама британски министри, поддръжници на Брекзит, са напуснали кабинета. Единият от тях е министърът за Брекзит Дейвид Дейвис.Министър-председателят обобщи плана си за Брекзит.Мей подчерта, че правителството е отговорно да подготви различни алтернативи. Според нея свободното движение на стоки е единственият начин да се гарантира достъп до пазара на ЕС.Тя заяви, че двата модела, предложени от ЕС, са неприемливи. Никой премиер не може да приеме план, който разделя Северна Ирландия от Великобритания, категоричен премиерът.Тереза Мей изтъкна, че оставане на Обединеното кралство в единния пазар и митническия съюз на ЕС би означавало приемане на свободното движение, спазване на законите на ЕС и изплащане на големи суми на Европа.Ако ЕС продължи в същата посока, има сериозен риск от непорядъчен Брекзит \"без споразумение\", предупреди тя в Камарата на общините.Но без споразумение ще има огромни последици за Великобритания и ЕС. Така че кабинетът постигна съгласие да предложи нов модел, отбеляза тя.Според нея свободното движение на стоки също така е единственият начин да се избегне \"твърда\" граница с Ирландия, граница между Ирландия и Обединеното кралство, и единственият начин да се защити веригата на доставки. Тя разкри, че предлага четири стъпки, за да се гарантира това. По думите й тези стъпки са споменати в публикувания в петък вечерта документ на правителството от три страници.Някои хора казват, че Великобритания няма да може да сключи търговски споразумения заради плана ми. Това е погрешно, подчерта Мей.Премиерът поясни, че планът й ще изисква ЕС да помисли отново.Тереза Мей потвърди, че бялата книга на правителството за Брекзит ще бъде публикувана в четвъртък.В началото на речта си пред законодателния орган тя благодари на Дейвис и Джонсън за свършената от тях работа.", "date": "2018.07.09", "title": "Подготвяме сценарий и за Брекзит без сделка с ЕС, уведоми Мей парламента"}
{"url": "https://news.bg/int-politics/kataluniya-ne-se-otkazva-da-se-bori-za-nezavisimost-ot-ispaniya.html", "text": "Президентът на Каталуния Ким Тора обяви след среща с испанския премиер Педро Санчес, че североизточната испанска област няма да се откаже от опитите си да спечели независимост от Испания, съобщават испанските медии.Тора е отбелязал, че каталунският народ е подкрепил независимостта на областта на референдума през октомври миналата година и подчерта, че е казал на Санчес, че правителството на Каталуния \"не се отказва от никоя от формулите за получаване на независимост\".Тора е изразил надежда, че двете страни ще установят \"двустранни отношения\" и \"искрен диалог\" въпреки \"много отдалечените политически визии\".Парламентът на Каталуния обяви независимост малко след референдума през октомври, което накара испанското правителство да суспендира автономията на областта и да установи пряко управление над областта. През юни Санчес призова за \"конструктивни\" преговори с каталунските власти и добави, че иска да \"нормализира институционалните връзки с каталунското правителство\".", "date": "2018.07.09", "title": "Каталуния не се отказва да се бори за независимост от Испания"}
{"url": "https://news.bg/world/makron-obyavi-namalyavane-na-byudzhetnite-razhodi.html", "text": "Намаляване на бюджетните разходи. Това обяви френският президент Еманюел Макрон. Той направи това в речта си пред френските депутати от двете камари по време на рядка извънредна сесия на френския парламент, предадоха световните информационни агенции. В словото си, продължило около час, той представи отчет за последната година, в която е бил на власт и запозна народните представители за плановете за икономическата си политика, които ще следва през следващите 4 години. То бе бойкотирано от някои депутати, които го обвиниха в \"монархизъм\".Макрон уточни по време на речта си, че през следващите седмици се очаква детайлно да бъдат представени бюджетните промени, които ще бъдат въведени. Той се защити от обвиненията, че е \"президент на бизнеса и богатите\", като заяви, че работейки за бизнеса, се работи в полза на цялата нация. подчерта той През септември се очаква да бъдеразкрит и планът за борба с бедността и безработицата. Специални място отдели в речта си той на неравенството във френското общество и как властите трябва да се борят с него. Макрон счита, че Той обаче отрече като спекулации твърденията, че ще бъдат орязани и пенсиите, на което опозицията реагира със смях. Нищо няма да се промени за сегашните пенсионери. Но пенсиите се плащат от работещите сега, припомни Макрон. Макрон призна относно изминалата година като президент, че не е успял във във всичко и няма убеждението, че ще го постигне. Но негов дълг като държавен глава е да не се отказва. Речта на френския президент е рядка, коментират медиите. Макрон е едва третият френски президент, който произнася такава. Това бе очаквано. Припомняме, че Макрон обяви по-рано, че Франция трябва да спре да влага големи суми пари в социална система, която не успява да спаси бедните от бедност.\"Погледнете къде се намираме в социалната държава. Ние влагаме големи суми в социални помощи, а хората все още са бедни. Няма изход. Хората, които са родени бедни, остават бедни\", изтъква Макрон в клипа, който беше публикуван от Елисейския дворец в социалните мрежи.Макрон беше избран преди година с мандат да отвори икономиката и да създаде по-ефективна социална система, но е налице надигащо се недоволство от левите среди в неговата центристка партия, като политиката му се разглежда като благоприятна за богатите.Противниците на Макрон и левите избиратели, които обрисуват 40-годишния президент като икономически либерал и \"Тачърист под прикритие\", го нападнаха остро. Това е, изтъкват те, още едно напомняне, че Макрон е \"президент на богатите\", който говори отвисоко за бедните.", "date": "2018.07.09", "title": "Макрон обяви намаляване на бюджетните разходи "}
{"url": "https://news.bg/politics/radev-poddarzha-dobrosasedstvoto-v-turtsiya.html", "text": "Президентът Румен Радев е в Анкара, за да подкрепи добросъседството ни с Турция. Това стана ясно от негово изказване пред медиите в турската столица.\"Моят стремеж е да градя отношения на взаимно доверие и уважение с всички президенти на всички наши съседни страни\", заяви президентът и добави, че не трябва да се забравя, че реалността особено в нашия регион е, че добросъседството играе ключова роля за опазване на мира и стабилността.Припомняме, българският държавен глава е единственият президент на държава-членка на ЕС, който присъства инаугурацията на турският президент Реджеп Тайип Ердоган.Радев е категоричен, че многократно е обръщал внимание на турската намеса в българските избори и \"религиозни дела\".\"Убеден съм, че ненамесата във вътрешните работи е основата на това, така необходимо на всички ни, добросъседство. Тук съм, защото уважавам избора на турския народ и очаквам същото от страна на нашите съседи\", акцентира президентът.От думите на Радев стана ясно, че Турция е най-големият търговски партньор на България извън Европейския съюз. Освен това той напомни, че Турция е и югоизточната \"врата\" на Европа, която удържа миграционния натиск.\"След катастрофалния провал на енергийната ни политика, Турция се превръща и в решаващ фактор по отношение на надеждността на нашата енергийна сигурност\", добави държавният глава.", "date": "2018.07.09", "title": "Радев поддържа добросъседството в Турция"}
{"url": "https://news.bg/int-politics/posolstvoto-na-rusiya-v-london-obyavi-otravyaneto-v-eymsbari-za-antiruska-propaganda.html", "text": "Посолството на Русия във Великобритания обяви, че ще разглежда отравянето в английския град Еймсбъри, при което почина 44-годишната Доун Стърджис, като антируска провокация при липса на достъп до разследването, съобщава \"Ройтерс\".В критично състояние след отравянето се намира 45-годишният Чарли Роули, който е приятел на починалата Стърджис. Ръководителят на отдела за борба с тероризма в британската полиция заяви по-рано днес, че Стърджис е починалата, след като е била отровена с нервнопаралитично вещество новичок, с който също така бяха отровени бившият руски шпионин Сергей Скрипал и дъщеря му Юлия през март в град Солсбъри, който се намира на около 10 км от Еймсбъри.\"Без достъп до документите по разследването и до двамата ни граждани (семейство Скрипал), ще разглеждаме инцидентите в Солсбъри и Еймсбъри като безотговорна антируска провокация от страна на официален Лондон\", изтъкват от руското посолство във Великобритания.Кремъл коментира по-рано днес, че съжалявал за смъртта на Доун Стърджис.", "date": "2018.07.09", "title": "Посолството на Русия в Лондон обяви отравянето в Еймсбъри за \"антируска пропаганда\""}
{"url": "https://news.bg/world/harvi-uaynstiyn-pusnat-pod-garantsiya.html", "text": "Филмовият продуцент Харви Уайнстийн е пуснат под гаранция от американски съдия, докато се бори с обвинения в изнасилване и сексуален тормоз, информират АП и \"Ройтерс\".Уайнстийн пледира невинен при появата си пред съда днес в Манхатън, Ню Йорк. Той беше вкаран в съдебната зала с белезници на ръцете.Адвокатът му Бен Брафман подчерта, че няма доказателства, че 66-годишният ще се укрие.Срещу Уайнстийн са повдигнати нови обвинения, включително две обвинения в сексуално нападение, за което максималната присъда е доживотен затвор. Случаят е от 2006 г.Брафман поясни, че Уайнстийн вярва, че обвиненията са лъжа.По-рано голямо жури повдигна обвинения срещу продуцента, че е насилвал две жени. Едната от жертвите е заявила пред разследващите, че е изнасилена от 66-годишния Уайнстийн в хотелска стая. Другата жертва, бившата актриса Лусия Еванс, разкри, че е била принудена от продуцента да правят орален секс в кабинета му през 2004 г.Повече от 70 жени обвиняват 66-годишния съосновател на филмовото студио Miramax и Weinstein Co в изнасилване и сексуален тормоз.Влиятелният продуцент отрича обвиненията.Случаят доведе до сформиране на движението срещу сексуалния тормоз #MeToo. Първи съобщиха \"Ню Йорк таймс\" и \"Ню Йоркър\" през 2017 г.", "date": "2018.07.09", "title": "Харви Уайнстийн пуснат под гаранция"}
{"url": "https://news.bg/world/v-berlin-li-katsyan-obeshta-kitay-da-otvori-pazarite-si.html", "text": "Премиерът на Китай Ли Къцян заяви, че страната още повече ще отвори пазарите си за чуждестранни инвеститори, информира \"Ройтерс\".На пресконференция с германския канцлер Ангела Меркел след разговори в Берлин, Ли Къцян обеща, че интелектуалната собственост на германските компании няма да бъде поставена под заплаха, ако развият бизнеса си в азиатската страна.Той изрази надежда, че повече германски компании ще прехвърлят производството си в Китай.Междувременно канцлерът заяви, че Европейският съюз е готов да започне преговори за вносните мита със САЩ. Тя подчерта, че ЕС търси решение на търговския спор с Вашингтон.\"Готови сме да преговаряме със САЩ, ние трябва да постигнем споразумение, от друга страна ние ще трябва да предприемем мерки, както го сторихме във връзка с митата върху стоманата и алуминия\", подчерта тя и допълни, че последствията от наложените от Китай и САЩ мита ще се усетят от всички, включително и от германските компании.", "date": "2018.07.09", "title": "В Берлин Ли Къцян обеща Китай да отвори пазарите си"}
{"url": "https://news.bg/world/tramp-kitay-mozhe-da-provali-yadrenoto-razorazhavane-na-severna-koreya.html", "text": "Китай може да провали ядреното разоръжаване на Северна Корея. Това допусна американски президент Доналд Тръмп, цитиран от \"Ройтерс\". Според него, Пекин, известен поддръжник на Пхенян, ще си отмъсти по този начин на Вашингтон заради търговията и критиките към отказа му да окаже повече натиск върху КНДР за ядрената му програма по-рано. Тръмп обаче изрази убеждение, че корейският лидер ще сътрудничи, както е било договорено. По-рано от Северна Корея заявиха, че \"твърдата решимост\" на Пхенян за ограничаване на ядрената програма може да бъде преразгледана, след като Съединените щати едностранно засилиха натиска си.Изолираната комунистическа страна също така заклейми годишния доклад на Държавния департамент на САЩ относно трафика на хора, в който Северна Корея е класифицирана като една от страните с най-голям трафик на хора.Държавният секретар на САЩ Майк Помпео приключи посещението си в КНДР с признанието, че преговорите по разоръжаването ще бъдат \"трудни\".", "date": "2018.07.09", "title": "Тръмп:  Китай може да провали ядреното разоръжаване на Северна Корея"}
{"url": "https://news.bg/world/v-sasht-publikuvaha-nevizhdani-videomateriali-s-yadreni-izpitaniya.html", "text": "В САЩ за първи път публикуваха разсекретени видеоматериали от Студената война, информира \"Фокс нюз\".В разгара на Студената война САЩ изпитваха ядрени оръжия в случай, че се наложи да ги използват.Националната библиотека \"Лорънс Ливърмор\" в Калифорния публикува видеоматериали на . Забележителните кадри показват изпитанието на ядрени оръжия. Повече от 250 видеоматериала са публикувани. Всички те са разсекретени. Експлозиите са от периода 1945-1962 г.Пет години са били необходими на екип от специалисти в библиотеката, за да подготвят кадрите.През 17-годишния период са извършени 210 ядрени изпитания. Повечето са проведени в Тихия океан или в Невада.", "date": "2018.07.09", "title": "В САЩ публикуваха невиждани видеоматериали с ядрени изпитания "}
{"url": "https://news.bg/crime/balgarsko-bebe-i-saprugata-na-balgarin-sa-sred-zhertvite-v-turtsiya.html", "text": "Съпругата и детето на българин с турско гражданство са загинали във влаковата катастрофа в турската провинция Текирдат. Това станало ясно след повторната проверка на личните данни на жертвите. Тази информация съобщи Министерство на външните работи.Загиналата жена е само с турско гражданство. Детето на възраст под 1 година обаче е български гражданин по право, тъй като единият родител също е български гражданин.За властите в Турция обаче бебето е турски гражданин. Това е причината до този момент те посочват в отговор на официалните запитвания на външно министертво, че няма българи сред жертвите.Генералното консулство на Република България в Одрин и Генералното консулство на Република България в Истанбул извършват допълнителни проверки дали сред ранените и хоспитализирани пътници има български граждани. Проверява се и дали има пострадали български граждани, на които е оказана медицинска помощ на място и след това са били освободени.", "date": "2018.07.09", "title": "Българско бебе и съпругата на българин са сред жертвите в Турция"}
{"url": "https://news.bg/weather/valezhite-prodalzhavat-zhalt-kod-v-8-oblasti-za-vtornik.html", "text": "Валежите продължават и днес. Това съобщават от НИМХ на БАН. Дъждът ще е придружен с гръмотевици. Кодът е в сила за областите Велико Търново, Габрово, Ловеч, Плевен, Русе, Сливен, Стара Загора и Търговище. В отделни райони от областта се очакват до 30 л/кв.м.Максималните температури ще са между 23 и 28 градуса. ", "date": "2018.07.09", "title": "Валежите продължават, жълт код в 8 области за вторник"}
{"url": "https://news.bg/world/zapadnite-balkani-obsadi-zaharieva-na-konferentsiya-v-london.html", "text": "Западните Балкани бяха сред основните обсъждани теми по време на срещата на външния ни министър Екатерина Захариева с колегите ѝ от Западните Балкани, Великобритания, Австрия, Германия, Италия, Франция, Полша, Хърватия и Словения. Те се събраха на конференция в Лондон. Това съобщиха от пресцентъра на Външно министерство.\"С тези думи Захариева се обърна към колегите си.Захариева припомни, че именно европейската перспектива е основният стимул за всички положителни развития в региона от последната година.\" посочи първият ни дипломат, като подчерта, че дори само консенсусът сред 28-те страни-членки за последното решение в Съвет Общи въпроси е вече успех. Конференцията е в рамките на Петата среща на върха на Берлинския процес, която ще се проведе утре в Лондон.Тя подчерта ключовото значение на темите, върху които ще се фокусира Лондонската среща - сигурност, миграция, младежи, но двустранни отношения и помирение.Инициативата бе лансирана през 2014 г. от канцлера на Германия Ангела Меркел. Оттогава всяка година се провежда среща на върха на участващите страни. По време на последната среща в Триест, в която бе включена и България, бяха одобрени инвестиции на стойност над половин милиард евро, от които 194 млн. евро ще бъдат осигурени от ЕС, а останалата част - от заеми от Европейската инвестиционна банка, Европейската банка за възстановяване и развитие, както и чрез национално съфинансиране от страните от Западните Балкани.Сред одобрените през 2017 г. проекти бяха газовият интерконектор между Сърбия и България, железопътна връзка между страната ни и Република Македония като част от транспортен коридор №8, както и железопътната връзка между България и Сърбия в рамките на европейския коридор №10.", "date": "2018.07.09", "title": "Западните Балкани обсъди Захариева на конференция в Лондон "}
{"url": "https://news.bg/politics/sultanka-petrova-e-bila-nikoy-kogato-naemali-ohranata-na-partiyniya-dom.html", "text": "Когато говорим за конфликт на интереси, те къде са? Това запита вицепремиерът Красимир Каракачанов по повод намесването на името на зам.-министъра Султанка Петрова в инцидента съсПрипомняме, охранителят е открит след като два дни е издирван от семейството си. Той от две години работи във фирмата, която пази преустройването на бившия Партиен дом. Тръгнал е за нощна смяна в петък следобед. Оттогава близките му нямат контакт с него. Те са подали сигнал в полицията денонощие след изчезването.След подаването на сигнала в полицията, от охранителната фирма им се обажда жена, която заявява, че от Пето районно са ги уведомили, че младият мъж е паднал в шахта и е починал.Починалият охранител е бил един от най-добрите служители на фирмата, по думите на ръководителя на компанията Филип Чипев, който е зет на зам.-министър Султанка Петрова. Инцидентът се свърза с името на зам.-министър Петрова и защото нейният съпруг е собственик на охранителната фирма. В тази връзка от БСП поискаха оставката на Петрова, като призоваха в отворено писмо до тримата лидери на Обединените патриоти Валери Симеонов, Красимир Каракачанов и Волен Сидеров да изтеглят кадъра си.Тази охранителна фирма не е сключвала договор с Народното събрание, отсече Каракачанов и добави, че НС е сключило една година по-рано договор със строителна фирма, която изпълнява проекта за новата зала. \"Самата фирма сключва договори със своите подизпълнители, включително с охранителната фирма. Договорът е сключен на 21 април 2017 г., когато г-жа Петрова не е била абсолютно никой\", категоричен бе Каракачанов.\"Ако инцидентът е по вина на фирмата, би следвало тогава да говорим за някакъв морал\", обясни Каракакачанов и добави, че ако нещо друго се е случило не може да се говори за отговорност.Той разясни, че НСО няма ангажимент да охранява строителен обект, то охранява периметърът.Разцепление в редиците на Обединени патриоти едва ли ще има, акцентира Каракачанов по повод задочния конфликт с вицепремиера Валери Симеонов. Определено това са неприятни неща, посочи Каракачанов.", "date": "2018.07.09", "title": "Султанка Петрова е била никой, когато наемали охраната на Партийния дом"}
{"url": "https://news.bg/bulgaria/nyama-postradali-balgari-pri-vlakovata-katastrofa-v-turtsiya.html", "text": "Към 13.30 часа на 9 юли, понеделник, няма данни за загинали, ранени и пострадали българи при влаковата катастрофа в Турция, включително и хора с двойно гражданство. Информацията е на генералното консулство на България в Одрин.Припомняме, при  загинаха най-малко 24 души, а други 318 бяха ранени. 124 души са хоспитализирани. Някои са в тежко състояние.От консулството ни в Одрин уточняват, че инцидентът е възникнал в 17 часа местно време в района на село Сарълар, община Чорлу, област Текирда.Шест вагона от пътническия скоростен влак дерайлират. По първоначални данни причината за инцидента е свличане на земни маси, причинени от проливните дъждове през последния месец в района.Повече информация и подробности за пострадалите може да се получи на дежурния телефон на генералното консулство на Република България в Одрин: + 90 533 7396140", "date": "2018.07.09", "title": "Няма пострадали българи при влаковата катастрофа в Турция"}
{"url": "https://news.bg/disasters/radev-izprashta-saboleznovaniya-na-yaponskiya-imperator.html", "text": "Държавният глава Румен Радев изрази съболезнованията си към японският император по повод жертвите при поройните дъждове в Япония.Радев изпрати съболезнователен адрес към императора на Япония Акихито, за да изрази подкрепата и съболезнованията си за десетките загинали при наводненията.Бих искал да изразя своята съпричастност с всички пострадали от природното бедствие и увереността си за бързото възстановяване на засегнатите райони, пише презиентът в съобщението си.Припомняме, \" В седем префектури бе обявено ниво на извънредна тревога. По последна информация загиналите са над 114.", "date": "2018.07.09", "title": "Радев изпраща съболезнования на японския император"}
{"url": "https://news.bg/crime/priklyuchi-razsledvaneto-na-katastrofata-na-mi-17.html", "text": "Приключи разследването на Комисията за разследване на авиокатастрофата с хеликоптер Ми-17. Експертите са подготвили доклад за възможните причини, съобщиха от Министерството на отбраната.Припомняме, на 11 юни 2018 г., около 20:30 часа, в ри падане на вертолет Ми-17 загинаха майор Пламен Пантилеев и майор Стоян Неделчев. При инцидента бе ранен офицерски кандидат Алексей Каменов.Докладът на комисията е поверителен и ще бъде предоставен на Военно-окръжна прокуратура - Пловдив. След приключване на досъдебното производство окончателното заключение за причините за катастрофата ще бъдат предоставени от Военно-окръжна прокуратура - Пловдив.Междувременно тази сутрин от ВМА в добро здравословно състояние бе изписан офицерски кандидат Алексей Каменов, борден техник на авариралия хеликоптер.", "date": "2018.07.09", "title": "Приключи разследването на катастрофата на МИ-17"}
{"url": "https://news.bg/int-politics/rusiya-obyavi-za-absurd-svarzvaneto-i-s-otravyaneto-v-eymsbari.html", "text": "Кремъл отхвърли обвиненията, че Русия е отговорна за отравянето с нервнопаралитично вещество в английския град Еймсбъри, което доведе до смъртта на една жена, докато нейният приятел се намира в критично състояние.\"Не знаем Русия по някакъв начин да е спомената, или по някакъв начин да е свързана с това. Смятаме, че във всеки случай това би било абсурдно\", изтъкна говорителят на Кремъл Дмитрий Песков и обяви, че свързването на Русия с отравянето е \"абсурд\".Той поднесе съболезнованията си за смъртта на жената и коментира, че Русия била \"дълбоко разтревожена за продължаващите случаи на тези отравяния\" във Великобритания. Песков добави, че такива атаки представляват опасност не само в Обединеното кралство, но също така и за Европа като цяло.Запитан дали смъртта на жената би могла да засенчи предстоящата среща между американския президент Доналд Тръмп и руския му колега Владимир Путин през следващата седмица, Песков отговорил, че отравянето \"няма отношение\" към срещата. Той каза, че това \"е проблем на Великобритания и е проблем за това, по какъв начин Великобритания е заинтересована от истинското разследване\".Москва твърди, че Лондон е отхвърлил предложенията ѝ за съвместно разследване на отравянията.На 30 юни Даун Стърджис и Чарли Роули бяха намерени припаднали в Еймсбъри, след като бяха изложени на новичок, същото нервнопаралитично вещество, използвано при атаката срещу бившия двоен руски шпионин Сергей Скрипал и дъщеря му Юлия в Солсбъри.", "date": "2018.07.09", "title": "Русия обяви за \"абсурд\" свързването ѝ с отравянето в Еймсбъри"}
{"url": "https://news.bg/bulgaria/targovtsite-na-goriva-gotovi-na-vsichko-no-ne-davat-biznesa-si.html", "text": "Ще си запаля камионите, ще си запаля бензиностанцията и няма да я дам на никой за без пари. Това заяви на пресконференция Ангел Даскалов - член на УС на Националното сдружение на търговците и превозвачите на горива след среща с вицепремиера и лидер на НФСБ Валери Симеонов в централата на партията.\"Руснаците казват: По-добре лош мир, отколкото добра война. Аз отивам на втория вариант - добрата война\", заяви Даскалов, след като вече няколко пъти протестираха под прозорците на Министерски съвет и въпреки това не са изслушани от премиера. Поводът за протестите и недоволството е спорният проект на Ревизоро за търговията с горива, който освен уставен капитал, въвежда и много високи банкови гаранции.Даскалов бе категоричен, че крайната цел на готвените нормативни промени е ликвидацията на този 20% дял от пазара на горива у нас.Вицепремиерът Валери Симеонов даде подкрепата си на малките търговци.\"Не мога да приема опитите за ограничаване на малкия бизнес с горивата чрез един лобистки закон\", заяви от своя страна вицепремиерът Симеонов. \"В случая се правят опити един цял бранш да бъде премахнат, за да се даде \"служебна победа\" за някои по-големи фирми. Една демократична държава, каквато е и нашата, има основен ангажимент да подпомага дребните производители. Всеки опит тези хора да се представят като измамници и хора, които въртят сивия сектор, са само нескопосани аргументи, за да скрие истинския смисъл на този закон\", категоричен бе Симеонов.\"Заставам зад тях като вицепремиер по икономическа и демографска политика и бивш представител на малкия и среден бизнес в България\", заяви Симеонов.От Националното сдружение на търговците и превозвачите на горива очакват, ако се приемат промените, да фалират 400 фирми. Освен това търговците предупреждават: До една година очаквайте три лева бензин и три лева дизел, без промяна на цената на нефта.Освен това, ако бъде приет законът такъв, какъвто е, страната ни я очаква нова наказателна процедура от ЕК. По същество тя касае въпросната банкова гаранция, която се отнася до евентуални санкции срещу конкретния търговец. ЕК възприема подобни плащания и обезщетения като незаконосъобразни, тъй като в случая те не са преминали през процедура на нотификация и са в разрез с директиви на ЕС. За това предупреди адвокат Грета Ганева. Тя обясни, че въпросните изисквания за банкови гаранции в особено големи размери - 500 хиляди лева представляват по същество обезпечения. По думите й тези обезпечения могат да бъдат единствено и само за бъдещи санкции. Тоест прибират се гаранции, че в бъдеще търговците ще бъдат санкционирани. \"ЕК - третира такъв тип обезщетения като незаконосъобразни\", предупреди адвокат Ганева. Тя обясни, че така наречения \"регистрационен режим\" има всички характеристики на лицензионен такъв, защото ще завършва с административен акт на съответния министър, който ще издаде удостоверение за издаден акт.Симо Симов от асоциацията изрази своята категорична увереност, че в този му вид законът не е в полза на държавата. По думите му той изцяло ще обслужи едрия капитал. \"Ние не сме против закона, ние сме за диалога, ако някой ни приеме, ние можем да сътворим по-добър закон\", заяви Симов.Относно лицензионният режим Даскалов заяви: \"Нашата съдба се решава от Членовете на Българската петролна и газова асоциация\".Той изтъкна, че досега не са имали с премиера абсолютно никаква среща. След протеста на 4-ти юли секретарката на г-н Бойко Борисов е позвънила председателя на сдружението, но такава среща не се е състояла. Единствено вицепремиерът Симеонов е откликнал и се е срещнал с тях.\"Това не е начинът правителството да прибира пари в България. Имаме конкретни предложения, но никой не иска да ни чуе\", каза още Даскалов.", "date": "2018.07.09", "title": "Търговците на горива готови на всичко, но не дават бизнеса си"}
{"url": "https://news.bg/world/eritreya-i-etiopiya-prekratiha-voynata.html", "text": "Етиопия и Еритрея обявиха край на \"състоянието на война\" и постигнаха споразумение за откриване на посолства, развитие на пристанища и възобновяване на полети, информира \"Ройтерс\".Осведомителната агенция отбелязва, че в рамките на няколко седмици двете държави предприеха зашеметяващо разведряване на отношенията след две десетилетия на вражда. Конфликтът дестабилизира региона.Двете страни се подписаха под декларация за прекратяване на \"състоянието на война\".Новият премиер на Етиопия Аби Ахмед се подписа под споразумение за възобновяване на отношенията с президента на Еритрея Исаяс Афверки.Хиляди граждани на Еритрея излязоха по улиците, за да отпразнуват помирението.Аби Ахмед пое властта през април и обяви реформи. При най-смелия си ход през миналия месец Ахмед предложи мир на Еритрея.При 20-годишния конфликт между двете държави загинаха около 80 000 души.В споразумението е заложено: прекратяване на войната; установяване на близки политически, икономически, социални и културни отношения, включително и сътрудничество в сигурността; възобновяване на търговските, икономическите и дипломатическите отношения; прилагане на решение за границите и двете държави ще работят за регионален мир.", "date": "2018.07.09", "title": "Еритрея и Етиопия прекратиха войната"}
{"url": "https://news.bg/economics/rast-v-stroitelstvoto-promishlenostta-i-targoviyata-na-drebno-prez-may-2018-g.html", "text": "През месец май 2018 година индексът на промишленото производство нараства с 1.8% в сравнение с месец април 2018 година. Това сочат данни на Национални статистически институт (НСИ) относно индексите на промишленото производство, на оборота при търговията на дребно и на строителната продукция през месец май 2018 година спрямо предходния месец април. Спрямо месец април през май 2018 година увеличение на индекса на промишленото производство се регистрира в преработващата промишленост (2.6%) и в добивната промишленост (0.8%). Намаление се отчита в производството и разпределението на електрическа и топлоенергия и газ - с 0.4%.По значителен ръст в преработващата промишленост се наблюдава при:Индексът на оборота в търговията на дребно през май нараства с 0.6% спрямо предходния месец. Наблюдава се увеличение на оборота спрямо предходния месец при:Индексът на строителната продукция през май 2018 г. нараства с 0.7% над равнището от предходния месец.Отчетените от НСИ месечни изменения през месец май спрямо месец април сочат, че индексът на произведената строителна продукция е над равнището от предходния месец. Нарастването на продукцията от гражданското/инженерното строителство е с 1%, а от сградното строителство - с 0.5%.", "date": "2018.07.09", "title": "Ръст в строителството, промишлеността и търговията на дребно през май 2018 г."}
{"url": "https://news.bg/politics/s-orden-madarski-konnik-otlichiha-poslanika-na-r-kipar-stavros-avgustidis.html", "text": "Посланикът на Република Кипър в България Ставрос Августидис бе удостоен с орден \"Мадарски конник\" първа степен от президента Румен Радев, съобщиха от администрацията на президента.\"Това отличие е признание и на връзката, която България отдава на връзката си с Република Кипър\", заяви държавният глава по време на церемонията. Президентът изтъкна, че в рамките на този пълноценен 4-годишен мандат са се развивали отношения на най-високо политическо ниво. Изграждаха се отношения на приятелство и добросъседство и взаимно доверие между нашите два народа, заяви Радев.Президентът изреди, че са подписани важни спогодби, високо ценени в България. Това са важната за нас спогодба между МТСП (на България) и Министерството на труда и социалните дейности за условията и защита на трудовите права. Подписано е споразумение между НОИ на България и националната дирекция на Кипър.\"Посланик Августидис е тънък познавач на софийските исторически забележителности. Те му дадоха допълнително вдъхновение за разгръщане на неговия творчески талант. Картините му са впечатляващи, изложбите бяха посветени за благотворителност в помощ на българските деца\", заяви българският държавен глава за таланта на кипърския дипломат.Държавният глава открои личния принос на посланик Августидис за силния импулс в развитието на двустранните търговско-икономически връзки и в областта на енергетиката.Посланик Августидис благодари на президента Румен Радев за връчения орден и подчерта, че за Кипър, България е приятел и стратегически партньор. \"Имаме общи цели, общи задачи, общи надежди. Много е важно да развиваме отношенията между обикновените хора и да им даваме нова енергия\", каза посланик Ставрос Августидис и допълни, че България ще остане завинаги в сърцето му.", "date": "2018.07.09", "title": "С орден \"Мадарски конник\" отличиха посланика на Р Кипър Ставрос Августидис"}
{"url": "https://news.bg/world/pompeo-na-iznenadvashta-vizita-v-afganistan.html", "text": "Държавният секретар на САЩ Майк Помпео направи изненадваща визита в Кабул, за да разговаря с афганистанските лидери, съобщи афганистански представител, цитиран от АФП.Посещението на Помпео, отбелязва агенцията, е на фона на подновения оптимизъм за мир в раздираната от конфликт държава.Източникът потвърди, че държавният секретар на САЩ е пристигнал на необявена визита. Той ще даде пресконференция с президента Ашраф Гани.Това е първото официално посещение на Помпео в Афганистан, откакто зае най-висшия дипломатически пост в САЩ през април.Припомняме, през юни талибаните и афганистанското правителство постигнаха безпрецедентно примирие за Рамазана. Източник от силите на реда заяви пред АФП, че в страната е регистриран спад на нападенията от миналия месец.", "date": "2018.07.09", "title": "Помпео на изненадваща визита в Афганистан"}
{"url": "https://news.bg/regions/avarii-v-toploprenosnata-mrezha-v-5-stolichni-kvartala.html", "text": "Жители на 5 столични квартала останаха без топла вода заради аварии в топлопреносната мрежа.От \"Топлофикация\" обясняват, че се работи по отстраняването на авариите.От авариите са засегнати:Ж.к. \"Надежда\" 1 - бл.145, бл.146, ЦДГ \"Пчелица\", ул.\"К.Дрангов\" №55.Ж.к. \"Надежда\" 3 - блокове от 301 до 319, бл.328, бл.333, бл.334, бл.335.Ж.к. \"Надежда\" 5 - блокове от 501 до 510, бл.520, хотел \"Надежда\".Ж.к. \"Люлин\" 9 - блокове от 909 до 913, блокове от 954 до 959, 12 ДКЦ.Ж.к. \"Сердика\" - в карето между бул.\"Инж. Ив.Иванов\", ул.\"Три уши\", ул.\"Охридско езеро\", ул.\"Сини вир\" и бл.6 на бул.\"К.Величков\".По-рано днес аварии възникнаха и в столичния квартал \"Обеля\".", "date": "2018.07.09", "title": "Аварии в топлопреносната мрежа в 5 столични квартала"}
{"url": "https://news.bg/world/otrovenite-v-eymsbari-imali-doseg-sas-sada-v-koyto-e-bil-novichokat.html", "text": "Британската полиция обяви, че последните две жертви на отравяне с нервнопаралитично вещество новичок трябва да са имали досег със съда, в който се е намирало отровното вещество и който е източник на замърсяването, съобщават британските медии.Помощник-комисарят Нийл Басу, който е ръководител на отдела за борба с тероризма в британската полиция, уточни, че смъртта на 44-годишната Доун Стърджис вчера показва, че тя и нейният партньор Чарли Роули са били изложени на \"голяма доза\" от нервнопаралитичното бойно отровно вещество.Той допълни, че работната хипотеза е, че тяхното излагане на отровното вещество е свързано с по-ранната атака с новичок през март срещу бившия руски шпионин Сергей Скрипал и дъщеря му Юлия в град Солсбъри, който се намира на около 10 км от Еймсбъри. Той обаче отбеляза, че все още няма 100-процентови доказателства за връзка между двете отравяния.Басу отбеляза, че повече от 100 полицаи работят, опитвайки се да обследват всички райони, където Стърджис и Роули са били, преди да се разболеят преди девет дни. Обследването е съсредоточено върху техните домове и парк в Солсбъри.Роули остава в критично състояние в болница в Солсбъри.", "date": "2018.07.09", "title": "Отровените в Еймсбъри имали досег със съда, в който е бил новичокът"}
{"url": "https://news.bg/comments/sdelka-tramp-putin-za-siriya-samo-na-garba-na-iran.html", "text": "Президентът на САЩ Доналд Тръмп трябва да се срещне с руския си колега Владимир Путин на 16 юли в Хелзинки, за първата голяма среща на върха на четири очи между двамата мъже. Едно ръкостискане, дълго време отклонявано от Белия дом, тъй като можеше да мине за акт на снизходителност към Москва, към която съмненията за намеса в американските избори са твърди. Тази среща е трън в очите на западните съюзници на Вашингтон, които имат основателна причина да се съмняват в симпатиите на Доналд Тръмп към НАТО. Но американският президент вярва в клишето за лидера, който посреща проблемите фронтално и в способността си да убеждава колегите си на четири очи, коментира ливанското издание L'Orient-Le JourДневният ред на срещата е плаващ: анексията на Крим и проруските бунтовници в източната част на Украйна, разследването за руската намеса в кампанията на САЩ и отравянето на бившия руския шпионин Сергей Скрипал във Великобритания. Иранското присъствие в Сирия би трябвало да има приоритет. Евентуална сделка за Сирия между двете страни ще бъде парадокс. След няколко месеца на интензивни преговори между Русия, Йордания и САЩ, през лятото на 2017 г. беше постигнато споразумение за деескалация в югозападна Сирия. Фронтовите линии бяха замразени съгласно следната география: буферна зона, свободна от иранско присъствие, разширява обхвата си с 5 километра от зоната на контакт между режима и опозицията и на 10 км от йорданската граница и линията на примирие, демаркираща окупираните от Израел Голански възвишения. Доналд Тръмп улучва Владимир Путин в момент, когато единственият успех, постигнат от двете суперсили в ретроспективното им търсене на \"пакт\" помежду им в Сирия вече е опроверган от настъплението на Дамаск и Москва в провинция Дераа.На 21 юни, когато се появиха първите съобщения за присъствието на сирийски сили в зоната за прекратяване на огъня, Вашингтон спокойно се позова на \"сериозните последици от тези нарушения\". Апатия, свързана с информация на Ройтерс от същата седмица: американски екип за свръзка е влязъл в контакт с опозицията в Дераа, което означава, че бунтовниците ще трябва да се справят без американска помощ. Израелски офицер заяви вчера пред вестник \"Аарец\", че \"историята приключи\" в Южна Сирия. Той посочва, че руско-американското споразумение този път би могло да бъде по-широко и Съединените щати и Израел да са доволни от пълното завръщане на режима в Юга, при условие, че Кремъл сформира полицията, като филтрира силите про-Асад от нейните ирански или проирански елементи. С други думи, Вашингтон и Москва могат да постигнат съгласие по сирийския въпрос, но само ако е на гърба на Иран.\"Крим срещу Голан\"През последните няколко дни в медиите бяха изказани няколко хипотези за алтернативните разменни монети между Москва и Вашингтон. \"Съединените щати биха могли да предложат на руснаците да напуснат територията в източна Сирия срещу обещанието, че иранците ще се оттеглят от тази страна\", казва Игор Деланое, зам.-директор на Френско-руската медийна обсерватория. Възможността да се \"направи жест\" за Крим, срещу хипотетичната добра воля на руснаците да накарат иранците да напуснат, също е последователно спрягана в пресата.Един такъв \"договор\" вероятно би означавал да получиш фалшива банкнота от страна на Москва. Русия не разполага със средствата да извършва хирургично сортиране на този етап на объркване между редовните сили и помощните военни части. Шиитските милиции са облечени с униформата на сирийската армия, докато войниците на последната са възприели с течение на войната все по-милиционерски стил, смесвайки конвенционалния камуфлаж с маратонки, дънки и тениска с цивилни мотиви. Иранското присъствие беше по-разпознаваемо в Сирия, но Москва няма права над него. В началото на юни руските сили придружиха 11-а дивизия на сирийската армия, за да \"евакуират\" Хизбулла от Кусайр. Операцията приключи с оттеглянето за по-малко от 24 часа на сирийските и руските войски. Този епизод вероятно е бил начин за тестване на иранската реакция. Преди всичко той показа, че Техеран е трудно изкореним, или поне че Москва не е склонна да струпа достатъчно военна тежест, за да форсира изхода. Това, което чака Израел в южната част на Сирия, е \"плевене\": сезонни удари за намаляване на иранската заплаха до поносимо ниво.\"За този президент (Доналд Тръмп) на \"сделката\", приносът на Русия може да е малък. Няма въпрос, по който Москва наистина има какво да му предложи и няма въпрос, по който Русия наистина може да му попречи. Той създава представата за човек, който за разлика от Обама, може да \"контролира\" злодеите на този свят, като Ким или Путин\", обяснява Татяна Кастуева - Жан, директор на Центъра Русия / Nei към Френския институт за международни отношения. \"Самото обявяване на срещата, комуникацията около нея, имиджът на ръкостискането - това са важните неща. Налага се един паралел със срещата на върха с Ким: вероятно ще се излезе с обща декларация за борбата срещу тероризма\", казва тя. Но обявяването на срещата вече е само по себе си залог, който се предлага на Владимир Путин и в който не знаем дали отсрещната страна ще участва: руският президент се среща с американския си колега на равна нога. Това е демонстрация на сирийската политика на Тръмп, срещу която не изглежда Москва да има надеждна утешителна награда за американските интереси.", "date": "2018.07.09", "title": "Сделка Тръмп-Путин за Сирия - само на гърба на Иран"}
{"url": "https://news.bg/crime/prokuraturata-razsledva-intsidenta-v-partiyniya-dom.html", "text": "Софийска градска прокуратура образува досъдебно производство по случая с умрелия охранител в сградата на бившия Партиен дом. СГП ще разследва смъртта на 25-годишния Даниел Тасев, който бе открит мъртъв в шахта на строеж в сграда на Народното събрание.Прокуратурата информира, че основната версия е че, мъжът по непредпазливост или немарливост е паднал в шахтата. Извършен е оглед на мястото на инцидента.От Софийска градска прокуратура са назначили съдебно-медицинска експертиза, за да се установи причината за смъртта.Ще бъде проверено спазено ли е трудовото законодателство и изискванията за безопасност на труда, както и документацията на фирмата, в която е работил Тасев. Освен това предстои прокуратурата да изиска записите от видео-наблюдението.ИА \"Главна инспекция по труда\" веднага е била уведомена за инцидента и е започнала проверка още на 7 юли вечерта. Сигнал е бил подаден от фирмата- работодател на пострадалото лице, веднага след като загиналият е открит.От Инспекцията по труда първи са посетили мястото на инцидента още около 19.30 ч. на 07 юли. Инцидентът е станал в необезопасена шахта на строителния обект, поради което е стартирана проверка по всички работни места на него. Обектът е проверяван през 2017 г. в рамките на засиления контрол, който ИА ГИТ упражнява в сектор \"Строителство\",. Тогава инспекцията открила нарушения. От ИА ГИТ изказват съболезнования на близките на загиналия.Припомняме, охранителят е открит след като два дни е издирван от семейството си. Той от две години работи във фирмата, която пази преустройването на бившия Партиен дом. Тръгнал е за нощна смяна в петък следобед. Оттогава близките му нямат контакт с него. Те са подали сигнал в полицията денонощие след изчезването.След подаването на сигнала в полицията, от охранителната фирма им се обажда жена, която заявява, че от Пето районно са ги уведомили, че младият мъж е паднал в шахта и е починал.Починалият охранител е бил един от най-добрите служители на фирмата, по думите на ръководителя на компанията Филип Чипев, който е зет на зам.-министър Султанка Петрова. Инцидентът се свърза с името на зам.-министър Петрова и защото нейният съпруг е собственик на охранителната фирма. В тази връзка от БСП поискаха оставката на Петрова, като призоваха в отворено писмо до тримата лидери на Обединените патриоти Валери Симеонов, Красимир Каракачанов и Волен Сидеров да изтеглят кадъра си.Във фаталната нощ по неизяснени причини младият мъж е напуснал поста си, за да говори със служител на НСО.Шахтата, в която е намерено тялото му, е извън обсега на камерите.", "date": "2018.07.09", "title": "Прокуратурата разследва инцидента в Партийния дом"}
{"url": "https://news.bg/int-politics/tramp-skastri-germaniya-za-niskite-voenni-razhodi.html", "text": "Президентът на САЩ Доналд Тръмп обяви в профила си в \"Туитър\", че \"не е честно, нито е приемливо\" страната му да \"изразходва много повече\" за Организацията на северноатлантическия договор (НАТО) отколкото всеки друг член.В предизборната си кампания през 2016 г. той обеща да накара съюзническите държави да поемат справедлив дял от военните разходи. Тръмп е на посещение в Европа през тази седмица, като ще присъства на срещата на върха на НАТО в Брюксел на 11 и 12 юли.\"Въпреки че тези страни увеличават вноските си, откакто встъпих в длъжност, те трябва да сторят много повече. Германия харчи 1% от брутния си вътрешен продукт, докато САЩ харчат 4%, а Европа се възползва от НАТО много повече отколкото САЩ. По някои изчисления, САЩ плащат за 90% от разходите на НАТО, като много страни са много далеч от ангажимента да разходват 2% от БВП. На всичкото отгоре Европейският съюз има търговски излишък от 151 млрд. долара (Тръмп е сбъркал милиарди с милиони в публикацията си, б. р.) със САЩ, с големи търговски бариери за американските стоки. НЕ!\", отсече американският държавен глава.", "date": "2018.07.09", "title": "Тръмп скастри Германия за ниските военни разходи"}
{"url": "https://news.bg/world/kndr-iznudvala-izrael-prez-1999-g.html", "text": "Северна Корея е отправила предложение към Израел през 1999 г.: 1 милиард долара в замяна прекратяване на споразумения за продажба на ракети на Иран и други врагове на еврейската държава.Това пише в статия \"Уолстрийт джърнъл\", позовавайки се на бивш севернокорейски дипломат, информират израелски медии.Предложението е направено от посланика на КНДР в Швеция пред израелския си колега по време на среща в кафене в Стокхолм.Израел е отхвърлил предложението. Няколко дни по-късно Тел Авив е предложил хуманитарна помощ във формата на храна, според дипломата.Оттогава КНДР редовно предоставя оръжия, балистични ракети и ядрени технологии на Иран и Сирия. Според експерт, цитиран от вестника, Пхенян продава конвенционални оръжия и балистични ракети на Ислямската република най-рано от 80-те години на миналия век.Тази информация показва как КНДР се е опитала да използва заплахата от разпространение на ядрени оръжия и технологии с цел изнудване на врагове и сдобиване със средства, за да финансира ракетната и ядрената си програма.", "date": "2018.07.09", "title": "КНДР изнудвала Израел през 1999 г."}
{"url": "https://news.bg/bulgaria/19-ot-balgarite-ochakvat-es-da-se-razpadne.html", "text": "Всеки пети българин е на мнение, че Европейският съюз ще се разпадне в следващите 10 години. Това сочат данни на социологическата агенция \"Медиана\" за обществените и политически нагласи на обществото у нас. Сондажът е направен в периода от 1 до 6 юли 2018 година, като в него са участвали 1 008 пълнолетни българи.На въпрос дали ЕС ще оцелее в следващите 10 години 19% от анкетираните българи са отговори, че ЕС ще се разпадне в посочения период. Мнозинството от българи са на мнение, че ЕС ще оцелее - 37%. Въпреки това данните сочат за повишаването на нивата на евроскептицизъм сред населението у нас.13% от българите смятат, че ЕС нито ще оцелее, нито ще се разпадне, а ще се трансформира.32% от българите не могат да преценят или нямат мнение по въпроса. Отговорилите по този начин се нареждат на втора позиция, което също може да бъде показателно за нагласите на българите спрямо ЕС и неговите институции само няколко дни след като приключи Българското председателство на Съвета на ЕС.Наблюдават се доста сериозни промени в нагласите на българите през последните няколко месеца относно това дали от европредседателството има или ще има някаква полза за България.През май 2018 година 49% от българите са били на мнение, че от председателството има и ще има полза за България. Няколко дни след края на председателството (юли 2018 г.) този процент е само 37%, или с 12 процентни пункта по-нисък.Обратното - ако през май 2018 година 28% от българите са заявили, че от председателството няма и няма да има никаква полза за страната ни, през юли този процент се е увеличил с цели 15 процентни пункта - до 43%.Поне 20% от българите нямат мнение по въпроса - както през май, така и през юли.Спрямо нагласите на българите към властта у нас не се отчитат сериозни колебания през последните месеци. На въпрос дали управлението на кабинета \"Борисов 3\" вдъхва доверие или по-скоро разочарова, 27% от запитаните през месец юли са отговорили, че вдъхва доверие спрямо 29% през месец май. Мнозинството българи са по-скоро разочаровани от управлението на правителството - 54% през май и 56% през юли, или ръст на недоверието с 2%.Приблизително същите леки колебания се отчитат и при нагласите на хората относно това дали третият кабинет на премира Борисов ще изкара пълен мандат. През месец май тази година 46% от анкетираните са били на мнение, че настоящото правителство ще изкара пълен мандат. През юли процентът намалява с 3 процентни пункта до 43%. Наблюдава се ръст при тези, които желаят правителството \"да си ходи предсрочно\" - 26% през май спрямо 29% през настоящия месец юли.Голям процент от българите заявяват, че темата им е безразлична (20%). Близо 10% пък не знаят или не могат да преценят.Отчита се и спад на оценката на работата на правителството. Ако през месец май хората писаха на \"Борисов 3\" оценка \"Среден\" (3.44), то през юли тази оценка е \"Среден\" (3.40).Въпреки тези резултати, ако изборите бяха днес, ГЕРБ отново щяха да са първа политическа сила с 24.8% от вота на населението. БСП остават на второ място с 20.5%, а ОП - на трето с 9.7%. Ако изборите бяха през юли 2018 г. ДПС биха събрали 8.3% от вота, \"Воля\" - 2.1%, АБВ - 1.9%, \"Демократична България\" - 1.6%, Реформаторски блок - 1.4%, СДС - 0.4%.4.7% от анкетираните са дали спонтанен отговор, че биха гласували за партията на шоумена Слави Трифонов, въпреки че такава партия към момента не съществува.Данните на \"Медиана\" сочат и друго - българите продължават и все повече да жадуват за политическа алтернатива. Електоралният потенциал на някои хипотетични формации, като тази на Слави Трифонов и президента Румен Радев, се увеличава.През месец май 30.4% от анкетираните сочат, че е възможно да гласуват за евентуална партия на шоумена Слави Трифонов. През юли по този показател се отбелязва ръст с 1.4% до 31.8%.През месец май тази година 36.7% заявяват, че е възможно да гласуват за евентуална партия на държавния глава Румен Радев. През месец юли този процент се е увеличил с 1.5 процентни пункта до 38.2%.", "date": "2018.07.09", "title": "19% от българите очакват ЕС да се разпадне"}
{"url": "https://news.bg/politics/gerb-prevarnaha-predsedatelstvoto-v-pr-kampaniya-talkuva-denitsa-zlateva.html", "text": "Тежкият труд по подготвянето и осъществяването на Българското председателство на Съвета на ЕС беше положен от служителите в българската администрация и дипломация. В българското общество обаче остана усещането, че европредседателството беше превърнато в ПР акция на премиера Борисов и ГЕРБ. По този начин зам.-председателят на БСП Деница Златкова коментира пред БНР края на европредседателството ни.\"Искам да изразя поздравления към българската администрация и дипломация за работата им през тези 6 месеца. Публичният образ на европредседателството се концентрираше между дейността и срещите на премиера и част от министрите, но основната дейност, този тежък труд, лежеше на плещите на професионалните дипломати, служителите в министерствата, МВР, НСО, НДК. В българското общество, обаче остана усещането, че европредседателството бе превърнато в ПР акция на премиера и ГЕРБ\", заяви Златева, която бе ангажирана с въпросите по организирането на председателството в качеството си на вицепремиер в служебното правителство на Огнян Герджиков.Според Златева най-големият успех на председателството ще бъде, ако държавите членки затворят три теми за България - приемането ни в Шенген, влизането ни в чакалнята на Еврозоната и премахването на мониторинговия механизъм. \"Очаквам част от тези теми да бъдат поставени по време на австрийското председателство\", каза още зам.-председателят на БСП.По думите на Златева предстои тази седмица БСП да представи своята оценка от свършеното по време на председателстовото. \"В края на миналата година БСП бе единствената партия, която представи документ, свързан с приоритетите за eвропредседателството. Политическата оценка на партията за европредседателството ще бъде представена през тази седмица\", обясни тя и добави, че БСП като политическа сила е работила изключително активно по един от основните приоритети - Западните Балкани. \"Ролята на Кристиан Вигенин като председател на комисията по европейско въпроси бе много голяма. БСП даде изключително голям принос към успешното парламентарно измерение на европредседателството, въпреки че към нас имаше много критики, че го саботираме\", категорична бе Златева.Деница Златева припомни, че на 1 декември парламентът е приел решение за позицията си по проекта на програмата на председателството. \"В това решение има една изключително важна точка, която, за съжаление, през изминалите 6 месеца бе неглижирана от премиера и част от министрите. Тя казва, че министрите трябва да информират редовно парламентарните комисии по напредъка на организацията на приоритетите, а министър-председателят за резултатите от заседанията на Европейския съвет\", уточни още Златева. По думите ѝ обаче за тези 6 месеца премиерът се е появил само веднъж в парламента и то след декларация на лидера БСП, а парламентът е останал игнориран по време на председателството.", "date": "2018.07.09", "title": "ГЕРБ превърнаха председателството в ПР кампания, тълкува Деница Златева"}
{"url": "https://news.bg/world/iran-iska-da-iztegli-eur300-mln-ot-smetki-v-germaniya.html", "text": "Германските власти разглеждат молба на Иран да изтегли 300 милиона евро от банкови сметки в европейската държава и да ги прехвърли в Ислямската република.Това пише германският вестник \"Билд\", позовавайки се на правителствени източници, предаде \"Ройтерс\".Техеран се опитва да изтегли парите си от Europaeisch-Iranische Handelsbank AG, защото се притеснява, че може да остане без средства, когато новите санкции на САЩ срещу иранския финансов сектор влязат в сила, допълва изданието.От ноември влизат нови санкции на САЩ срещу Иран. Вашингтон призовава всички държави да спрат изкупуването на ирански петрол, а също така чуждестранните фирми да прекратят бизнес отношенията с Ислямската република или ще бъдат санкционирани.Една от най-големите компании в морския транспорт CMA CGM обяви в събота, че се изтегля от Иран заради санкциите на САЩ.Иран се обърна към германските финансови власти, че се нуждае от парите, за да бъдат върнати на иранските граждани, които нямат достъп заради блокорани карти.Финансовите органи разглеждат молбата на Техеран, пише \"Билд\".САЩ и Израел се опасяват, че средствата могат да бъдат използвани за въоръжаване на групи в Близкия изток, но германски правителствени лица подчертаха, че няма индикации за такива планове, допълва германският вестник.", "date": "2018.07.09", "title": "Иран иска да изтегли €300 млн. от сметки в Германия"}
{"url": "https://news.bg/crime/politsaite-vav-vidin-zaloviha-dvama-21-godishni-za-vaorazhen-grabezh.html", "text": "Служителите на реда във Видин задържаха двама мъже, извършили въоръжен грабеж от частен дом в събота, 7 юли.В сутрешните часове на 7 юли жител от Видин подал сигнал за извършения грабеж. Мъжът обяснил, че трима маскирани нахлули в жилището му в комплекс \"Крум Бъчваров\". Маскираните нанесли спрямо мъжа няколко удара с юмруци и го заплашили с пистолети. След това те отнели сумата от 500 лева и други вещи - DVD плеър, плейстейшън и дрон с дистанционно и камера.Полицаите се заели със случая и започнали действия по установяването на самоличността на маскираните обирджии. В рамките на предприетите действия криминалистите хванали дирите на тримата извършители и към 19 часа на същия ден полицаите задържали двама от тях. И двамата арестувани са на 21-годишна възраст.След това властите претърсили четири адреса, в които открили и иззели откраднатите вещи. Те намерили и два пистолета с празни пълнители.Полицаите установили самоличността и на третия извършител - 20-годишен мъж от село Покрайна. Към момента той е обявен за общодържавно издирване.В неделя, 8 юли, двамата задържани са привлечени като обвиняеми по образуваното по случая досъдебно производство. С постановление на прокурор от Районната прокуратура във Видин на двамата е взета мярка за неотклонение \"задържане под стража\" за срок до 72 часа.Разследването по случая продължава под наблюдението на прокуратурата.", "date": "2018.07.09", "title": "Полицаите във Видин заловиха двама 21-годишни за въоръжен грабеж"}
{"url": "https://news.bg/regions/za-shumen-remont-v-pochivnite-dni-pitame-sasedite-i-kmeta.html", "text": "Новата Наредба за обществения ред в Столична община ще трябва да реши категорично проблема с шума в София. Това е очакването на общинския съветник Симеон Славчев, който е съпредседател на \"Политическа група 5\" в Столичният общински съвет.Забраняват се шумните ремонти между 14.00 ч. до 16.00 часа и от 22.00 ч. до 8.00 часа. За да ремонтирате дома си в събота-неделя, ви е необходимо разрешение от районния кмет и от съседите. Разрешението ще бъде само за регламентираните часове.Глобата за неспазване на часовете, разрешени за строителни дейности, е 100 - 200 лв. за физическо лице и 200 - 400 лв. за юридическо лице. При рецидив, сумата нараства до 200 - 400 лв.Тези забрани не засягат ремонта, възложен от Столична община, например на булевардите и метрото.След масовото недоволство в проектонаредбата отпадна забраната да не се пие бира в парка.В проектонаредбата се очаква предложение с ясни критерии, по които районния кмет ще определя местата за уличните артисти и пърформънси.В управлението на Столична община се засилва гражданското участие. Това смята общинският съветник Симеон Славчев, който е съпредседател на \"Политическа група 5\" в Столичният общински съвет. Почти пет месеца след второто обсъждане на проектодокумента, са анализирани всички предложения за Наредбата, която ще бъде разгледана на заседанието на СОС на 26 юли т.г.\"Удовлетворен съм, че успяхме да променим модела на управление и гражданите от тук нататък ще имат все по-голяма и активна роля\", заяви общинският съветник Симеон Славчев.\"Новата наредба ще реши част от проблемите на столичани, но не всички и не веднага. Въпреки това е стъпка напред, а нормативният документ може да бъде допълван, коригиран и актуализиран по всяко време в зависимост от проблемите и необходимостите на гражданите\", допълни Славчев.", "date": "2018.07.09", "title": "За шумен ремонт в почивните дни питаме съседите и кмета"}
{"url": "https://news.bg/crime/hvanaha-alo-izmamnik-v-plevensko.html", "text": "Полицията в Плевен арестува ало-измамник подлъгал две възрастни жени в града. 32-годишният мъж е задържан за измами по позната схема \"съдействие на полицията\".Още на 24 юли миналата година бил получен сигнал от 90-годишна жена. Тя се оплакала, че е станала жертва на телефонна измама. Жената разказала, че непознат многократно звънял в дома й и се представял за полицейски инспектор. Той я убедил да \"съдейства\", хвърляйки през терасата си общо 6 970 лв.От 32-годишния измамник пострадала и друга жена. 3 дни по-късно с обаждания по телефона той подвел и 79-годишна жена. Тя пострадала с общо 8000 лв. Жената изхвърлила в плик през терасата и личната си карта, и две дебитни карти заедно с пин кодовете за тях.След разследване полицаите установили, че извършителят на престъпленията е 32-годишен мъж от село Неофит Рилски, Варненско. Мъжът е обвинен в участие в телефонна измама и му е наложена мярка за неотклонение \"задържане под стража\"", "date": "2018.07.09", "title": "Хванаха ало-измамник в Плевенско"}
{"url": "https://news.bg/world/ot-nissan-priznaha-za-podpravyane-na-dannite-za-vrednite-emisii-na-avtomobilite.html", "text": "Японският автомобилен гигант Nissan обяви, че е установил подправяне на данните за вредните емисии и за горивната ефективност на автомобилите в почти всички заводи в Япония, информират АФП и Би Би Си.Компанията обаче не съобщи колко коли са засегнати, но поясни, че тестовете за емисиите и горивната ефективност \"са отклонени от предписаните тестове\". Производителят допълва, че инспекцията се основава на променени измервателни стойности.От Nissan обещават \"пълно и всеобхватно разследване\", а също така ще предприемат \"съответните мерки\", за да не се повтаря.Акциите на компанията паднаха с 4,5% днес, след като от Nissan предупредиха инвеститорите, че ще излязат с информация за емисиите.През миналата година компанията изтегли 1,2 милиона автомобила в Япония, след като регулатори съобщиха, че проверките за безопасност не отговарят на изискванията в страната.Последвало разследване защо инспекциите за безопасност не отговарят на стандартите на правителството доведоха до последните разкрития.Признанието на Nissan идва след разразилия се през последните години скандал с германския Volkswagen. През миналия месец германската компания беше глобена с 1 милиард евро от прокуратурата в европейската държава за продажбата на повече от 10 милиона автомобила през периода 2007-2015 г., на които е бил поставен софтуер, преправял тестовете за вредни емисии.", "date": "2018.07.09", "title": "От Nissan признаха за подправяне на данните за вредните емисии на автомобилите"}
{"url": "https://news.bg/int-politics/pravozashtitnitsi-nastoyavat-izrael-da-spre-da-vaorazhava-neonatsisti-v-ukrayna.html", "text": "Група от повече от 40 правозащитници са подали жалба до Върховния съд на Израел, настоявайки за прекратяване на износа на израелски оръжия за Украйна, съобщават израелските медии.Правозащитниците твърдят, че тези оръжия служат на сили, които открито възприемат неонацистка идеология и цитират доказателства, че крайнодесният батальон \"Азов\", чиито членове са част от въоръжените сили на Украйна и са подкрепяни от министерството на вътрешните работи на страната, използва тези оръжия.По-ранна жалба до Министерството на отбраната на Израел е била посрещната без отговор.Съображенията на министерството за издаване на разрешителни за износ на оръжия не се разкриват на израелската общественост, но изглежда, че появата на израелски оръжия в ръцете на отявлени неонацисти трябва да бъде съображение, използвано за противопоставянето на предоставянето на такъв лиценз.Въпреки това това не е първият път, в който израелските военни въоръжават сили, които прегръщат националсоциалистическа идеология.В миналото Израел е въоръжавал антисемитски режими, като военната хунта в Аржентина, която изби хиляди евреи в лагери.Израел също така е въоръжавал нацисти като военнопрестъпника Клаус Барби в Боливия. В случая на Украйна, силите, използващи израелски оръжия, открито заявяват подкрепата си за расистки и антисемитски идеи в различни публикации.Батальонът \"Азов\" беше създаден в Украйна след окупирането на Крим от Русия през 2014 г. Символите на батальона са известни националсоциалистически такива. Неговите членове използват нацисткия поздрав и носят свастики и отличителни знаци на нацистката паравоенна организация СС.Освен това някои от тях открито признават, че имат неонацистки възгледи и че отричат Холокоста. Един от членовете на батальона заяви в интервю, че той се сражава с Русия, тъй като Путин бил евреин. Сержант на \"Азов\" изтъкна, че е националсоциалист, въпреки че не подкрепя геноцида, и докато малцинствата в Украйна не настояват за специални права, той няма да има проблем с тях.Основателят на батальона Андрий Билецки, който сега е депутат в украинския парламент, преди това е оглавявал неонацистка групировка, наречена \"Патриот на Украйна\", която вече е разпусната. Нейните членове са основното ядро на \"Азов\".\"Историческата мисия на нашата страна в този критичен момент е да водим последния поход на бялата раса към нейното оцеляване\", изтъква Билецки, като допълва: \"Това е поход срещу подхората, които са ръководени от семитската раса.\"Според информации на правозащитни организации членовете на батальона са заподозрени във военни престъпления, изтезания и сексуално насилие.В съчетание с нарастващата мощ на \"Азов\", който има повече от 3000 членове, се наблюдава нарастване на антисемитските инциденти и атаките срещу малцинствата в Украйна. Неонацистки групировки са нападали евреи и еврейски възпоменателни обекти в цяла Украйна, както и журналисти, цигани и членове на ЛГБТ общността.", "date": "2018.07.09", "title": "Правозащитници настояват Израел да спре да въоръжава неонацисти в Украйна"}
{"url": "https://news.bg/world/dominik-raab-e-noviyat-britanski-ministar-za-brekzit.html", "text": "Доминик Рааб е новият британски министър за Брекзит, съобщиха от британското правителство, цитирано от \"Гардиън\" и Би Би Си.Преди това Рааб беше министър на местното самоуправление и жилищното настаняване. Заемал е длъжността министър на правосъдието.Той е назначен на ключовия пост след оставката на Дейвид Дейвис. Той взе решението, след като премиерът Тереза Мей си осигури подкрепа за плана за излизане на Великобритания от ЕС, критикуван от привържениците на Брекзит като твърде \"мек\".Рааб е един от яростните привърженици на Брекзит.44-годишният е адвокат по професия. Той е избран за депутат в британския парламент през 2010 г. В правителството е от 2015 г.\"Гардиън\" коментира, че назначаването на Рааб е удар върху Майкъл Гоув, който беше очевидният заместник на Дейвис. Този ход на премиера Тереза Мей показва, че тя е сериозна по отношение да привлече нов талант в кабинета. Освен това Мей показва, че е открита за удължаване на преходния период след Брекзит. Но назначаването на Рааб ще засегне жилищната политика - един от приоритетите на правителството. Рааб управляваше ведомството едва 6 месеца. От 2010 г. министерството е оглавявано от осем души.", "date": "2018.07.09", "title": "Доминик Рааб е новият британски министър за Брекзит"}
{"url": "https://news.bg/politics/ot-vmro-iskat-zakrivane-na-tsentrovete-za-migranti-v-sofiya.html", "text": "Евродепутатът и зам.-председател на ВМРО Ангел Джамбазки съвместно с общинския съветник и председател на \"Патриоти за София\" Карлос Контрера внесоха писмо до Министерския съвет. Те настояват да бъдат зарити центровете за настаняване на мигранти на територията на София, съобщиха от ВМРО.Писмото им е за Регистрационно-приемателния център в София към Държавна агенция за бежанците, находящ се в столичен район \"Овча купел\", бул. \"Монтевидео\" 21А и съответните му поделения в кв. \"Военна рампа\" и кв. \"Враждебна\".Подобно решение е от компетенциите на Министерския съвет, който действа според Закона за убежището и бежанците. Според Джамбазки и Контрера със закриването на центровете ще се реши един от основните въпроси, свързани със сигурността в столицата.\"В резултат от тежкия натиск върху границата и нахлуването на значителен брой нелегални имигранти столицата беше наводнена с хиляди пришълци. Една от причините беше грубата политическа грешка тези центрове да се разкрият в гр. София и то от отворен тип\", пише в писмото на двамата патриоти.Според тях тази ситуация подложи на сериозно изпитание както системата за сигурност, така и живота и здравето на столичани, защото регистрираните \"на конвейер\" млади мъже - мигранти са подложили на терор цели квартали.Джамбазки и Контрера припомнят , извършени от регистриран и свободно придвижващ се мигрант в магазин на ул. \"Пиротска\" - на метри от сградата на Министерския съвет.\"Кварталите \"Овча купел\", \"Враждебна\", \"Военна рампа\", \"Толстой\" и районът около \"Лъвов мост\" се превърнаха в опасни за преминаване места. Развихри се незаконна дейност с уреждане на документи в Дирекция \"Миграция\" на бул. \"Княгиня Мария Луиза\", пишат до Министерския съвет двамата патриоти. Според тях свободното придвижване на мигранти е влошило качеството на живот на значителен брой български граждани.Патриотите от ВМРО настояват и правителството да заеме позиция с искане да бъдат преразгледани Дъблинските регламенти.\"Столичани не желаят да се повтарят картините от 2013 г. насам, когато цели квартали бяха окупирани от мигранти. Специално за района на кв. \"Овча купел\" и сега тлее напрежение. Там все още пребивават мигранти, които са на свободен режим и тормозят живущите в района\", пишат двамата патриоти.Джамбазки и Контрера са категорични, че въпросните три регистрационно-приемателни центъра нямат място на територията на Столична община, както и че центрове у нас не трябва да бъдат от открит, а от затворен тип.", "date": "2018.07.09", "title": "От ВМРО искат закриване на центровете за мигранти в София"}
{"url": "https://news.bg/world/oshte-chetiri-momcheta-sa-spaseni-ot-peshterata-v-tayland.html", "text": "Спасиха още четири момчета от блокираната група деца в наводнената пещера в Тайланд, съобщават \"Гардиън\" и БиБиСи.Тайландските пехотинци потвърдиха, че общо осем момчета са спасени. Не се разкрива самоличността им. В пещерата остават още четири деца и треньорът.Преди повече от две седмици 12 момчета от футболен отбор и техният треньор заседнаха в наводнена от дъждове пещера в Северен Тайланд.Вчера спасителните екипи, в които участват десетки водолази, спасиха четири деца при първата фаза от операцията. В неделя водолазите прекараха в пещерата повече от 8 часа.Днес около 11,00 часа местно време водолазите към спасителния екип започнаха втората фаза от спасителната операция в пещерата в Северен Тайланд, където футболистите са блокирани вече 16 дни.Петото момче при втората фаза от операцията беше извадено от пещерата към 16,30 часа. Около 18,00 часа спасители изкараха шестото момче, а час по-късно още две деца. В рамките на 3-4 часа спасителите извадиха четири момчета.Момчетата бяха откарани с линейка до хеликоптер. Местна телевизия уточнява, че на хеликоптера са необходими 20 минути, за да достигне до площадка за кацане, която е на 700 метра от болницата.Премиерът на страната отмени планирана визита, за да не прекъсне спасителната операция. Той трябваше да посети мястото към 18,00 часа, но реши да остане до Чианг Рай, където момчетата са хоспитализирани. Те са под карантина, за да се избегне риск от инфекция.Децата са на възраст между 11 и 16 г., а треньорът е на 25 г.Вчера спасителите решиха да предприемат първия етап от операцията заради благоприятни условия: спадане на нивото на водата в пещерата, готовността на екипа и физическото и психическо състояние на момчетата. Спадът на нивото на водата се дължи на хилядите помпи, които са поставени от спасителните екипи, а също така заради по-малкото количество дъжд през последните 48 часа.Операцията е изключително усложнена, тъй като децата трябва да изминат разстояние от 3,2 километра, което включва плуване под студена и мътна вода с препятствия като тесни подводни участъци и скали.Си Ен Ен съобщава, че спасителната операция е прекратена за днес.В неделя операцията беше прекратена след спасяването на четири деца. Властите обявиха, че паузата ще позволи възстановяване на изчерпаните нива на кислород в пещерата.", "date": "2018.07.09", "title": "Още четири момчета са спасени от пещерата в Тайланд"}
{"url": "https://news.bg/crime/razliv-na-neft-na-plazha-v-kiten.html", "text": "Нефтен разлив има на южния плаж в Китен, предаде БНР. Петното е дошло след като лодка е аварирала във водата.Капитанът и негов помощник влезли в морето, за да изпробват как работи лодката след ремонт. Машината обаче се развалила отново, а повредата предизвикала нефтен разлив.Очевидец, който е на почивка в Китен, разказа пред обществената медия, че нефтеното петно просто се движи по брега. Във водата няма почти никой, посочи той.", "date": "2018.07.09", "title": "Разлив на нефт на плажа в Китен"}
{"url": "https://news.bg/crime/ban-izgotvya-novi-psihotestove-za-profesionalnite-shofyori.html", "text": "За три пъти по-кратко време изследват психологическата годност на водача на моторно превозно средство. Това ще стане с края на проект \"Повишаване на нивото на пътна безопасност чрез разработване на методики за изследване на психологическата годност на водачи на моторни превозни средства\", сключен между Института за изследване на населението и човека към БАН и Министерство на транспорта, информационните технологии и съобщенията. Методиката за оценка на психологическата годност на водача е авторска и ще бъде предоставена в края на изпълнението на проекта през месец декември на ресорното министерство.В изследователския интерес попадат професионалните шофьори или тези, които са категория С - автобуси, камиони, таксиметрови коли и рисковите шофьори - тези, които са с отнети точки или пък са хванати в тежки пътнотранспортни произшествия. Досега психологическата годност на водачите е изследвана по критерии, които са разработени в далечната 1974 г. от Психологическата лаборатория към Министерство на транспорта и БАН. Оттогава досега са се случили редица социално-икономически и политически въздействия, които поставят друг вид провокация към отделния човек. Проектът е на стойност 378 хиляди лева и се финансира по ОП \"Транспорт\", приоритетна ос 5 - \"Техническа помощ\" и преследва създаването на нова методология, която да проследи до каква степен това, което е било актуално тогава през 1974 г. е актуално да се мери в момента. \"На практика голяма част от факторите, които тогава са се мерили, вече в световната практика, не се изследват. Не са значими не се съотнасят с проблемите на пътя. Втората причина да се сменят е, че тези методики са компрометирани, защото са използвани много дълго време\", заяви доц. Христова. По думите й дългото прилагане на методиката води до нейното заучаване.Антонета Христова аргументира необходимостта от разработването на нова методология за оценка като изтъкна статистиката на КАТ. Според данните 95% от катастрофите са резултат от човешки фактор, 10% са свързани с техническата неизправност на автомобилите и 30% - свързани с околната среда. Много често пътно-транспортните произшествия са в комплексни причини. \"Усилието за превенция и работа по пътна безопасност би трябвало да бъде приоритетно насочена към темата за човека, причините, които се коренят в човека, как бихме могли да организираме превантивна работа и интервенция\", обясни доц. Антоанета Христова.Освен методика за оценка на психологическата годност на водачите от Института за изследване на населението и човека ще предоставят и профил на рисковия шофьор.Калина Василева от Министерство на транспорта коментира, че пътната безопасност е един от основните приоритети. \"Тази методика ще гарантира преминаването на водачите през един по-строг контрол, задълбочен анализ на бъдещите водачи и тези, които са системни нарушители на пътя\".На практика се очаква с прилагането на новата методика, освен да се скъси срокът за изследване на психологическата годност на водача, така и за вариативност на провежданите психо тестове. Тоест въпросите ще варират.Изследвани са личностните и когнитивни способности на човека, неговата възможност за концентрация, внимание, памет, визуално-пространствени функции и възможността му да отсява определени пространствени стимули.Целта на методиката е да се оцени способността за безопасно шофиране и да се отсеят рисковите водачи на пътя. Изследвано е влиянието на афекта на пътя, употребата на психоактивни вещества. Така например в интервютата, които са проведени попадат и лица, които изтърпяват присъда в затворническо общежитие заради употребата на алкохол. Оценени като рискови тези водачи са склонни да прехвърлят отговорността за вината на външните фактори, а не да търсят проблема в себе си. Геймърите също се свързват с проблема със затрудненото възприятие на действителността. Визуално-пространствените функции са свързани и с конкретни дефицити, свързани с възрастовите промени у човека - намаляване на периферното зрение с възрастта, отслабване на слуха.", "date": "2018.07.09", "title": "БАН изготвя нови психотестове за професионалните шофьори"}
{"url": "https://news.bg/crime/prokuraturata-nablyudava-razsledvaneto-na-vzriveniya-bankomat-v-plovdiv.html", "text": "Разследването на разбития банкомат в Пловдив е под наблюдението на пловдивската районна прокуратура, съобщиха от държавното обвинение.Припомняме, на 7 юли бе взривен банкомат в града под тепетата. Първоначално не бе ясна сумата, взета от грабителите..В досъдебното производство е описано че: \"чрез разрушаване на прегради, здраво направени за защита на имот - повреждане на банкомат, са били отнети чужди движими вещи - около 200 000 лева, от владението на собственика - банка, без съгласието на ръководството, с намерение противозаконно да ги присвоят\".Разследването продължава, увериха от прокуратурата.", "date": "2018.07.09", "title": "Прокуратурата наблюдава разследването на взривения банкомат в Пловдив "}
{"url": "https://news.bg/int-politics/posolstvoto-na-rusiya-v-sasht-nastoya-tsru-da-si-obnovi-kartata-i-da-vklyuchi-krim.html", "text": "Посолството на Русия в САЩ, в отговор на поздравление на Централното разузнавателно управление (ЦРУ) към участниците в четвъртфиналите на Световното първенство по футбол, го посъветва да коригира картата на Русия, добавяйки Крим на нея.Преди четвърфиналния мач Русия-Хърватия ЦРУ е публикувало в \"Туитър\" подборка от факти за Русия от \"Световна книга на фактите на ЦРУ\". В една от публикациите е била приложена карта на страната, в друга - основните статистически данни за нея.\"Поздравленията са приети, ЦРУ. Моля, актуализирайте картата си за Русия и статистиката\", пишат руските дипломати в \"Туитър\".Към съобщението им е прикрепена карта на Русия, като Крим е включен в нейния състав. Също така са приведени по-нови данни за населението и района.Крим беше анексиран от Русия през март 2014 г. Според руския президент Владимир Путин въпросът за Крим е \"приключен окончателно.\"Руският национален отбор по футбол загуби с дузпи в събота четвърфиналния мач срещу Хърватия, която стана последният полуфиналист в турнира. Това е най-добрият резултат на \"Сборная\" на Световно първенство в историята.", "date": "2018.07.09", "title": "Посолството на Русия в САЩ настоя ЦРУ да си обнови картата и да включи Крим"}
{"url": "https://news.bg/regions/spasi-sofiya-nastoyava-za-liniya-na-noshtniya-gradski-transport-do-letishteto.html", "text": "Активистите от Спаси София внесоха в Столичната община предложения за подобрение на нощния транспорт в София.Според организацията вече три месеца след въвеждането на услугата все още има проблеми, които имат отрицателни последствия върху нейната привлекателност.С предложението активистите искат СО да предприеме серия от мерки, които да направят пътуването с нощните автобуси по-достъпно, приятно и улеснено, предимно възползвайки се от наличния ресурс, с който ЦГМ разполага.Сред основните предложения на Спаси София е възможността за ползване на абонаментните карти и в нощните линии. Предложението е към сегашните цени на абонаментните карти да се добавя дадена сума и те да важат за нощните линии. Например хората, които закупуват месечни карти за градския транспорт, да дават по 5 или 10 лв. повече и да използват и нощните рейсове.\"Притежателите на абонаментни карти са най-лоялните пътници, защото имат директен финансов стимул да ползват градския транспорт при всяка възможност и именно затова те трябва да бъдат активно привлечени към услугата нощен транспорт\", обясни Андрей Зографски от Спаси София. По думите му в повечето европейски градове абонаментните карти се ползват и за пътувания в нощните автобуси.Друго предложение е въвеждането на нова нощна линия, свързваща двата терминала на Летище София с центъра, която ще предостави алтернатива на пътниците. В периода от 23.30 до 6 часа кацат и излитат по около 20 самолета, което е важен аргумент за нуждата от градски транспорт според организацията.\"Говорим за няколко хиляди потенциални ползватели на услугата всяка нощ. Те са изолирани от града и нямат опции за придвижване, различни от личните автомобили и такситата. Това са клиенти, които лесно биха могли да бъдат привлечени да ползват нощния градски транспорт и този потенциал не бива да се пропилява\", посочи Гергин Борисов от организацията. Според него летището е част от ключовата транспортна и туристическа инфраструктура, която не трябва да бъде изолирана от градския транспорт.Третото предложение е за популяризирането на самата услуга. От \"Спаси София\" подчертават, че общината и ЦГМ не правят достатъчно за популяризация на нощния транспорт, поради което немалко столичани и гости на града въобще не знаят, че се предлага такава услуга. Активистите призовават Столичната община да се възползва от собствените си канали и безплатно да промотира услугата.\"Електронните табла, спирките и превозните средства на градския транспорт имат място за реклама, на които трябва да се изписват ясни и иновативни послания, които да привличат нови пътници\", пишат от организацията.Останалите предложения включват нуждата от поставяне на спирка в района на НДК, монтиране на няколко спиркови навеса на най-натоварените спирки в центъра и подобрена координация между линиите с цел улеснено прекачване.\"Въпреки че пътниците постоянно нарастват, убедени сме, че има възможност за много подобрения, които да направят услугата далеч по-удобна, достъпна и предпочитана. Отговорността за изпълнението им лежи върху зам.-кмета г-н Евгени Крусев и директора на ЦГМ г-н Христиан Петров, от които очакваме сериозно да помислят как тази услуга може да бъде подобрена\", информират още от \"Спаси София\".Припомняме, организацията беше сред най-силните застъпници за въвеждането на нощния градски транспорт. Миналата година от \"Спаси София\" събраха над .", "date": "2018.07.09", "title": "\"Спаси София\" настоява за линия на нощния градски транспорт до летището"}
{"url": "https://news.bg/politics/bsp-prizovaha-patriotite-da-otteglyat-sultanka-petrova-ot-ministerstvoto.html", "text": "От БСП призоваха патриотите да изтеглят зам.-министър Султанка Петрова от социалното министерство. Това стана с писмо до вицепремиерите Валери Симеонов и Красимир Каракачанов и до депутата Волен Сидеров.Повод за писмото им е . Близките на загиналия искат да открият истината за смъртта му. Те не са били уведомени от охранителната фирма за това, че тялото му е открито в шахта в стратегическия обект.\"Изразяваме съболезнования на семейството и близките на загиналия при ремонта на Партийния дом Даниел Тасев. Като достойни патриоти, дайте пример, че за Вас конфликтът на интереси в политиката е недопустим\", пише в писмото от левицата.\"Вие смело се противопоставихте на назначаването на \"калинки\" на ГЕРБ и \"партизански назначения\". Призоваваме Ви да продължите със същото отношение към съвместяването в едно семейство на пост заместник- министър и управление на фирма, която охранява Народното събрание\", пишат от БСП.Припомняме, след новината за трагичния инцидент, стана ясно, че Султанка Петрова е съпруга на управителя на охранителната фирма, която пази ремонта на новата сграда на парламента. Управител на тази фирма е техният зет.Според текста на писмото, когато властта и парите са здраво обвързани, за хората остава засилващото се чувство за несправедливост. От БСП призовават да се прекрати тази връзка.", "date": "2018.07.09", "title": "БСП призоваха патриотите да оттеглят Султанка Петрова от министерството"}
{"url": "https://news.bg/disasters/ilan-mask-izprobva-podvodnitsata-sazdadena-za-spasyavane-na-detsata-v-tayland.html", "text": "Американският изобретател Илън Мъск направи тестове на миниподводница, създадена специално за спасяването на децата от наводнената пещера в Тайланд, съобщи самият Мъск в профила си в Туитър. Той публикува видео с подводните изпитания, които се проведоха в басейн в Лос Анжелис. На записа се вижда как един водолаз дърпа подводницата след себе си, докато друг я тласка отзад.За корпус на апарата е използвана тръба от ракета Falcon 9 за подаване на течен кислород.Илън Мъск вече изпрати в Тайланд специалисти, които да помогнат при спасителната акция.Той предложи на тайландските власти да се използва миниподводница с достатъчно малки размери, за да може да преминава през тесните проходи на пещерата. Освен това апаратът е конструиран така, че да е достатъчно лек, за да могат да го придвижват двама водолази.Според плановете на Мъск, спасителният апарат ще бъде изпратен в Тайланд веднага след приключване на изпитанията.", "date": "2018.07.09", "title": "Илън Мъск изпробва подводницата, създадена за спасяване на децата в Тайланд"}
{"url": "https://news.bg/crime/razsledvat-smartta-na-ohranitel-na-remonta-v-partiyniya-dom.html", "text": "Охранител в сградата на Партийния дом е издирван два дни от семейството си, преди да бъде открит мъртъв в шахта на сградата на Народното събрание, която е между президенството и Министерския съвет, съобщи bTV. Основната версия на разследващите е за трудова злополука.Охранителят Даниел Тасев е 25-годишен. Той от две години работи във фирмата, която пази преустройването на бившия Партиен дом. Тръгнал е за нощна смяна в петък следобед. Оттогава близките му нямат контакт с него. Те са подали сигнал в полицията денонощие след изчезването.След подаването на сигнала в полицията, от охранителната фирма им се обажда жена, която заявява, че от Пето районно са ги уведомили, че младият мъж е паднал в шахта и е починал.Починалият охранител е бил един от най-добрите служители на фирмата, по думите на ръководителя на компанията Филип Чипев, който е зет на зам.-министър Султанка Петрова. Във фаталната нощ по неизяснени причини младият мъж е напуснал поста си, за да говори със служител на НСО.Шахтата, в която е намерено тялото му, е извън обсега на камерите.От МВР работят по хипотезата за трудова злополука, но близките са притеснени и настояват да знаят истината.Лелята на охранителя се пита: \"Каква шахта, колко е дълбока, няма ли камери, кой може нещо да ти каже. Тя (жената от охранителната фирма - б.р.) изказа съболезнования, с каквото иска да помогне, дори и парична сума, при което аз да ви кажа отказах. Аз просто искам да разберем истината\".Роднините не знаят дали охранителят сам е паднал в дупката. \"Дали някой го бутнал и точно как е станало, това много ме интересува и ще се боря\", каза дядото на починалия Даниел - Дамян Еленков.Във фирмата, наета за охрана на строежа в бившия Партиен дом, преди години съдружник е сегашният заместник-министър на труда и социалната политика Султанка Петрова, която бе и депутат от Патриотичния фронт. Пред медията Петрова заявява, че сега в компанията управител е нейният съпруг Петю Петров.За инцидента Петрова заяви, че охранителят е бил до 9:30 вечерта и е разговарял с охраната от НСО на портала на сградата. \"Може би, когато се е прибирал към помещението да се е случил този инцидент. Вече един Бог знае подхлъзнал ли се е, какво е станало... Това, което съм предложила като подкрепа не е било по някакъв начин, за да подкупим или да направим нещо\", заяви Султанка Петрова относно информацията, че жена от името на фирмата е предложила пари на семейството.По информация на главния секретар на парламента Стефана Караславова охраната на обекта е наета от строителната фирма, която прави преустройството на новата заседателна зала.", "date": "2018.07.09", "title": "Разследват смъртта на охранител на ремонта в Партийния дом "}
{"url": "https://news.bg/crime/prodalzhava-izdirvaneto-na-6-godishno-momiche-v-reka-luda-yana.html", "text": "Полиция и спасители продължават издирването на 6-годишното момиче в река Луда Яна. 8-годишната й сестричка беше намерена удавена във водите на реката в неделя, съобщи БНТ.Сигналът за инцидента е подаден в неделя по обяд от хора, които са забелязали, че на един от островите в реката има тяло на дете. Двете сестри са от многодетно семейство. Те са били оставени на грижите на по-големите деца, докато майка им е била на работа.Бащата на децата работи в чужбина. Според една от версиите двете сестрички са се опитали да преминат през мост, който още в четвъртък е бил разрушен от буйните води на реката.", "date": "2018.07.09", "title": "Продължава издирването на 6-годишно момиче в река Луда Яна"}
{"url": "https://news.bg/bulgaria/27-i-den-ot-gladnata-stachka-na-bosiya-otnovo-izliza-na-protest.html", "text": "Николай Колев-Босия е в гладна стачка вече 27-и ден. Днес той отново ще излезе на протест, след като в събота и неделя остана в дома си, за да стабилизира здравословното си състояние.Тази сутрин Босия съобщи в блога си, че негови приятели са се опитали да го убедят да прекрати гладуването, като те започнат вместо него щафетна гладна стачка. Той обаче е категоричен, че ще продължи.", "date": "2018.07.09", "title": "27-и ден от гладната стачка на Босия – отново излиза на протест"}
{"url": "https://news.bg/society/nad-10-000-raketi-protiv-gradushki-sa-izstrelyani-dosega-prez-2018-g.html", "text": "Досега през 2018 година на територията на страната са изстреляни над 10 000 ракети против градушки, съобщи БНТ.По информация на Агенцията за борба с градушките настоящият сезон се очертава доста тежък.За равносметка - през миналата 2017 година на територията на страната са били изстреляни 4 000 ракети. Тази година е възможно да се приближим до най-тежкия сезон - този през 2014 година, когато бяха изстреляни 14 000 ракети.Не всички площи обаче са защитени от градушки. Затова от догодина се планира самолетно засяване на облаците, за да може да се защитават и урбанизираните територии.На местата, където е имало най-голяма честота на градоносни процеси, там са построени нови ракетни площадки.Синоптиците прогнозират, че от сряда се очаква дъждовете да спрат.", "date": "2018.07.09", "title": "Над 10 000 ракети против градушки са изстреляни досега през 2018 г."}
{"url": "https://news.bg/society/izplashtat-aktualiziranite-pensii.html", "text": "Започна изплащането на актуализираните пенсии. То ще продължи до 20 юли. Преизчислени са пенсиите, свързани с трудова дейност, отпуснати до края на миналата година. При тях увеличението е с 3, 8 %, информираха от НОИ.Минималната пенсията за осигурителен стаж и възраст става 207 лева и 60 стотинки. Социалната пенсия за старост също е преизчислена и вече ще бъде 125 лева и 58 стотинки.От 1 юли 2018 г. има и нов минимален размер на пенсията за осигурителен стаж и възраст - 207,60 лв.Нови минимални размери имат пенсиите за непълен стаж - те стават 176,46 лв. (85% от 207,60 лв.).Минималният праг на пенсиите за инвалидност става - при трудова злополука между 176,46 лв. и 238,74 лв. (между 85% и 115% от 207,60 лв.). Минималната инвалидна пенсия при болест става между 207,60 и 259,50 лв. (между 100% и 125% от 207,60 лв.).Минималният размер на наследствените пенсии става 155,70 лв. (75% от 207,60 лв.).От 1 юли 2018 г. се увеличава и размерът на социалната пенсия за старост - 125,58 лв. Спрямо него са определени нови размери на всички пенсии, несвързани с трудова дейност. Такива са пенсиите за военна инвалидност, пенсиите за гражданска инвалидност, социалните пенсии за инвалидност и персоналните пенсии, както и различните видове добавки към пенсиите, които се определят в процент от социалната пенсия за старост.От НОИ напомнят, че в случаите на служебно преизчисляване или определяне на нов размер на пенсиите не се изпращат разпореждания на хората.Информация може да се получи чрез електронната услуга на НОИ \"Справка за издадени пенсионни разпореждания\", която се достъпва чрез интернет страницата на института с въвеждане на ПИК и ЕГН. Пенсионерите могат да заявят безплатното получаване на екземпляр от разпореждането в съответното териториално поделение на НОИ.", "date": "2018.07.09", "title": "Изплащат актуализираните пенсии"}
{"url": "https://news.bg/politics/karakachanov-za-migrantite-da-ne-dopuskame-podobni-hora-da-se-vrashtat-v-balgariya.html", "text": "\"Нека да помислим и да кажем на хората кой е българският интерес, а той е подобни хора да не бъдат допускани да се връщат в България.\" Това заяви пред Нова вицепремиерът и министър на отбраната Красимир Каракачанов.Каракачанов се обяви твърдо против връщането на мигранти в България. \"Откъде накъде България ще връща 45 00 нелегални имигранти? Нито предишното, нито сегашното българско правителство са канили нелегалните имигранти да идват в Европа. България понесе много загуби. Все още командироваме полицаи на границата, за да помагат на \"Гранична полиция\", отсече вицепремиерът.По думите му политиката на Германия и някои други държави, които \"безотговорно канят нелегални имигранти\", може да доведе до проблем. Поради това Каракачанов се радва, че правителството е взело ясна и категорична позиция по въпроса.\"Нещо, което ние повтаряме от 5 години - да не се допуска влизането на нелегални имигранти през българската граница и по никакъв начин да не се допуска връщане на нелегални имигранти в страната ни\", обясни още Каракачанов и припомни първата бежанска вълна, когато хиляди мигранти преминаха границата на страната ни по пътя си към Западна Европа.\"Тези хора преди 4-5 години не тръгнаха от Близкия Изток, Афганистан или от Африка, за да дойдат в България. Те дойдоха, поканени от Ангела Меркел и други либерални европейски политици, които казаха, че Европа е отворена за тях. България за тях беше само един транзитен коридор\", обясни Каракачанов.Според военния министър ако мигрантите, които вече се намират в Германия и други западни страни, бъдат върнати към Гърция, това няма да реши проблема, защото бежанците след време отново щели да тръгнат да бягат към Запада. \"Тази вълна от хора, която те искат да върнат от Европа в Гърция, отново ще тръгне към Европа. Какъв е смисълът на подобни безумия? И за каква солидарност говорим\", недоумява Каракачанов.За това той е категоричен, че в този случай трябва да се следва българския интерес, а той бил \"подобни хора да не бъдат допускани да се връщат в България\".", "date": "2018.07.09", "title": "Каракачанов за мигрантите: Да не допускаме подобни хора да се връщат в България"}
{"url": "https://news.bg/regions/dvama-zaginali-sled-udar-ot-vlak-u-nas.html", "text": "Жена почина на място, след като беше блъсната от товарен влак, съобщи БНТ.Инцидентът е станал около 7.30 часа тази сутрин на гара \"Усойка\", община Бобошево, област Дупница.Към момента на удара жената е пресичала прелеза. По данни на обществената телевизия жената не е пресичала жп линиите на пешеходния прелез. Предполага се, че тя не е чула наближаващия влак. Загиналата е на видима възраст около 60 години. Екипи на полицията са пристигнали на мястото и правят оглед.Движението на влаковете от Дупница до Кулата и обратно беше временно преустановено.Към 11.13 часа движението на влаковете беше възстановено.Междувременно от пресслужбата на МВР съобщиха, че вчера, 8 юли, и друг човек е загинал вследствие на удар от влак. Около 22 часа в районното управление в Бургас е получен сигнал за инцидента. Установено е, че машинистите на бързия влак, пътуващ от София към Бургас, забелязали човек, който седи на релсите. Машинистите видели човека при навлизане в завой между гара \"Долно Езерово\" и разпределителен пост \"Лозово\". Машинистите на влаковата композиция веднага задействали аварийната спирачка на влака, но въпреки това се стига до удар, при който мъжът загива на място.При извършения оглед от органите на реда самоличността на мъжа не е установена. Той е на видима възраст около 60 - 65 години.Работата и по двата случая продължава.", "date": "2018.07.09", "title": "Двама загинали след удар от влак у нас"}
{"url": "https://news.bg/crime/obraha-poshtata-v-svetovrachene.html", "text": "Грабеж е станал в пощата в софийския квартал Световрачене. Маскирани мъже са нахлули в пощенски клон в софийския квартал, съобщи МВР.По първоначална информация на БНР те са успели да ограбят около 3 хиляди лева, които са били налични към момента. Обирът е станал пред очите на възрастни хора, които са чакали да получат пенсиите си. Нападателите са били въоръжени с бухалки и кози крак, единият нападател - с пистолет.Сигналът е получен малко след 9 часа в полицията, информираха от МВР. По първоначална информация, трима маскирани влезли в пощата, заплашили служителите, отнели сума пари и избягали. Няма данни за пострадали. Полицията издирва грабителите.Задействан е паник бутона, като охранителите за пристигнали в рамките на минута - две, но колкото е продължил и самият обир.При обира няма пострадали, с изключение на една жена - пощенска служителка, която е била ударена в ръката.Това не е първият обир на пощенски клон в страната за последните години.Припомняме, през нощта на 3 срещу 4 април 2018 г. неизвестни са проникнали с взлом в , община Доспат. Сградата е на два етажа и се намира в центъра на селото. От Районна прокуратура-Девин тогава разследваха взломна кражба на каса с пари.След . бяха з. По-късно те бяха освободени поради липса на доказателства. Полицията е извършила заградителни мероприятия. Разпитват се свидетелите.", "date": "2018.07.09", "title": "Обраха пощата в Световрачене"}
{"url": "https://news.bg/society/vsekidnevni-tokovi-udari-machat-zhitelite-na-selo-polikraishte.html", "text": "Жителите на село Поликраище излязоха на протест срещу електроразпределително дружество, предаде БНР.От няколко месеца жителите на село Поликраище, община Горна Оряховица, се оплакват от чести токови удари и лошо качество на услугата като цяло.Местните са писали и подавали жалби многократно, но без резултат. Поради това хората заплашват, че ще затворят главния път Русе-Велико Търново, който минава през селото.Хората обясняват, че заради многото токови удари те търпят сериозни материални щети. 68-годишният Марин Тихов, който е земеделец, твърди, че електроуредите му са изгорели заради лошото качество на услугата - той е загубил два хладилника и един компютър.Междувременно щетите за местния сладкарски цех са доста по-сериозни. Честото спиране на тока и токовите удари носят загуби и щети на цеха, които възлизат за десетки хиляди левове.Управителят на сладкарския цех Йоана Великова обяснява, че са подавали многократно сигнали. Отсреща им отговаряли с думите: \"Работим по случая и ще пратим екип!\"\"При нас проблемът е, че при постоянните токови удари, машините които сме взели за нови, спират. Налага се да спираме производствения процес, което води до производствени загуби. Наложи се да слагаме до всяка машина UPS и прекъсвачи, които са сериозни разходи... Това продължава от януари месец, а от два месеца са постоянно. По 10-15 пъти на ден има токови удари. Идваха от енергото два-три пъти, спират тока на цялото село, правят профилактика, а ние не работим и на следващия ден след профилактиката\", добавя тя пред Нова.Един от жителите на селото обяснил, че е ходил 61 пъти до ЕНЕРГО ПРО и 121 пъти е звънял да подава сигнали по телефона. По думите му от 21 май до 5 юли неговото DVR устройство е отчело 987 токови удара, като рекордът бил на 29 юни, когато в рамките на един час е имало 16 токови удара.Темата коментира и кметът на селото Марин Тодоранов. По думите му от общината са изпратили няколко сигнала по телефона. На 19 юни е изпратен и официален сигнал до ЕНЕРГО ПРО, Комисията за защита на потребителите (КЗП) и Комисията за енергийно и водно регулиране (КЕВР). В общината не е получен отговор от нито една от страните.След намесата на медии и изпращането на официално запитване на телевизията към електроразпределителното дружество, в селото се появили десетки екипи, които започнали да подменят преносната мрежа.", "date": "2018.07.09", "title": "Всекидневни токови удари мъчат жителите на село Поликраище"}
{"url": "https://news.bg/int-politics/avstriya-vremenno-vavede-proverka-na-klyuchovi-gkpp-ta.html", "text": "Австрия въведе временно ограничение за влизане на границите си, съобщи Дойче веле.Във Виена утвърдиха въвеждането на проверка на ключови гранични КПП-та заради срещата на вътрешните министри на страните от ЕС в австрийския Инсбрук. Тази стъпка не е свързана с проблема с бежанците, уверяват властите. Временният завишен контрол е въведен в нощта срещу понеделник.Както предава агенция ДПА в частност това засяга част от аутобана между германския Киферсфелден и австрийския Куфщайн и КПП Бренер на границата между италианската автономна провинция Южен Тирол и австрийската федерална провинция Тирол.Проверки ще има и на границата на Германия с австрийския Тирол. Според пътната полиция, автомобилите трябва да намалят скоростта до 30 км в час на указаните места за преминаване на визуален контрол. За да се избегнат задръстванията, на влизане ще работят две ленти. Въпреки това остава съветът шофьорите да отчитат забавяне.Веведеният режим ще действа до 13 юли. Официално от Виена обясняват необходимостта от обезпечаване на безопасността за срещата на вътрешните министри на страните от ЕС в австрийския Инсбрук. Тази мярка няма отношение към проблема на бежанците, информират властите. \"Търсим възможни нарушители, не обезателно мигранти\", заявяват от полицията.По-рано министърът на вътрешните работи на Германия Хорст Зеехофер след среща с федералния канцлер на Австрия Себастиян Курц заяви, че компромисът, достигнат от ХСС и ХДС за мигрантите, няма да натежи на Виена.\"Ние няма да възлагаме на Австрия отговорност за бежанците, която не влиза в нейните отговорности - нито сега, нито в бъдеще\", подчерта председателят на ХСС.Става дума за мигрантите, регистрирани в други страни на ЕС. Ако Германия и други държави-членки на ЕС не са включвали споразумение, което регулира процедурите за възвръщане на бежанци, мигрантите ще бъдат спирани на германската граница и няма да бъдат пускани на територията на ФРГ.Във връзка с това, че Австрия и ФРГ имат съвместни гранични участъци, Курц по-рано заяви: \"Ако Германия приема мерки на национално ниво, то това, разбира се, ще доведе до това, че ние в Австрия, вероятно и в други страни, трябва да реагираме\".", "date": "2018.07.09", "title": "Австрия временно въведе проверка на ключови ГКПП-та"}
{"url": "https://news.bg/politics/karakachanov-iska-da-si-govori-po-chesto-sas-simeonov.html", "text": "Каракачанов не си говорил често с неговия коалиционен партньор и колега Валери Симеонов. От там произхождал проблемът с разногласията между партиите в коалицията \"Обединено патриоти\". Това заяви пред Нова вицепремиерът и министър на отбраната Красимир Каракачанов.Каракачанов определи отношенията в коалицията като семейни отношения и даде пример - той говорил всеки ден със съпругата си, с която били заедно от 28 години, но от време на време имали различния. С Валери Симеонов разговорите били по-редки, от където произтичал и проблемът.В тази връзка Каракачанов заяви, че винаги е отворен за диалог с колегите си и коалиционните партньори.Военният министър коментира и разногласията с ГЕРБ относно предложението да се увеличи акциза върху електронните цигари. По думите му той подкрепя всяка мярка, която ще донесе повече средства в бюджета. Това обаче трябвало да стане по ясен начин.\"Когато имаш идеята да вдигаш някакъв акциз, нещо, което би разбунило обществото, най-малкото възникват няколко въпроса - защо се прави сега, какъв би бил ефектът. Не може в петък, половин час преди да си тръгнат народните представители от парламента, да отидеш с два листа и да им кажеш: \"Хайде, подписвайте, че бързаме\". Малко уважение е необходимо. В края на краищата ние сме коалиционни партньори. И за да няма турболенции, трябва да има диалог, а този въпрос не беше обсъждан\", допълни Каракачанов.", "date": "2018.07.09", "title": "Каракачанов иска да си говори по-често със Симеонов"}
{"url": "https://news.bg/int-politics/podaliyat-ostavka-deyvis-kam-tereza-mey-vie-podkopavate-brekzit.html", "text": "Подалият оставка министър за Брекзит Дейвид Дейвис коментира, че се е оттеглил от поста, тъй като политиките на британския премиер Тереза Мей са подкопали преговорите за Брекзит с Брюксел и че британският парламент няма да възвърне пълните си правомощия, след като Великобритания излезе от Европейския съюз.\"Общата насока на политиката ще ни остави, в най-добрия случай, в слаба преговорна позиция и вероятно в неизбежна\", пише Дейвис в писмо, с което уведомява Тереза Мей за оставката си.\"От моя гледна точка неизбежната последица от предложените политики ще бъде предполагаемият контрол на парламента да бъде илюзорен, а не реален\", допълва вече бившият министър.Дейвис също така е предупредил Тереза Мей, че няма да подкрепи споразумение с ЕС, което включва близки отношения между Великобритания и Общността, след като страната формално излезе от блока.  От своя страна британският премиер е приела оставката на Дейвид Дейвис.\"Бих искал да ви благодаря горещо за всичко, което направихте през последните две години като министър, за да оформите нашето излизане от ЕС\", изтъква Тереза Мей.Питър Боун, който е депутат от Консервативната партия и привърженик на Брекзит, подкрепи решението на Дейвис да подаде оставка и го нарече \"принципно и смело\".\"Предложенията на премиера за Брекзит, които са само формални, не са приемливи\", подчертава Питър Боун.Малко след оставката на Дейвис, Стив Бейкър, друг висш служител в министерството за Брекзит, подаде оставка от правителството.Според агенция \"Ройтерс\", която се позовава на свои източници, след среща в резиденцията на Тереза Мей тя \"сякаш е убедила\" най-отявлените агитатори за Брекзит в правителството, включително Дейвис, да подкрепят нейното предложение за \"зона за свободна търговия на стоки\" с ЕС. Обаче Дейвис е изразил безпокойството си във връзка с компромисния план в навечерието на срещата, като в крайна сметка е изпратил писмо до Тереза Мей, определяйки плановете ѝ като \"неприложими\".Други консервативни депутати, привърженици на Брекзит, разкритикуваха т. нар. \"мирно споразумение\", постигнато в резиденцията на Тереза Мей, посочвайки, че плановете на премиера предлагат Брекзит само формално.Британските медии съобщиха по-рано, че Тереза Мей е имала за цел да привлече всички министри от кабинета да подкрепят стратегията ѝ за Брекзит, но ако не успее да спечели подкрепата на всички, тя е готова да уволни министрите си.", "date": "2018.07.09", "title": "Подалият оставка Дейвис към Тереза Мей: Вие подкопавате Брекзит"}
{"url": "https://news.bg/world/velikobritaniya-s-nay-golyamata-mobilizatsiya-na-politsai-ot-2011-g-zaradi-tramp.html", "text": "Британската полиция планира най-голямата мобилизация на служители на реда от безредиците през 2011 г., тъй като хиляди британци ще участват на организирания протест във връзка с визитата на президента на САЩ Доналд Тръмп на Острова по-късно тази седмица, пише \"Гардиън\".Хиляди полицаи от страната ще бъдат прехвърлени в Лондон заради подготвяните демонстрации срещу президента, който ще пристигне в четвъртък. Тръмп ще посети Лондон, Уиндзор и Шотландия по време на двудневна визита.Представител на полицията коментира, че поисканите ресурси са в мащаб, изискван, \"ако Лондон е подпален\". Властите ще разположат въоръжени полицаи, въоръжени звена за борба с контратероризма, полицаи за опазване на обществения ред и обучени кучета.Шефове на полицията поясниха, че поисканият от Националния полицейски координационен център брой служители на реда е твърде висок и те се борят за намаляването му.По план ще бъдат мобилизирани 6 000 полицаи. Около 4 000 служители на реда ще бъдат мобилизирани за подпомагане на колегите си в районите, където ще премине Тръмп.Тръмп ще пристигне с Air Force One на летище Stansted. Той ще посети Лондон, резиденцията на премиера в Бъкингамшир и Уиндзорския замък. След това визитата му продължава в Шотландия, където полицията обяви, че разходите могат да набъбнат до милиони британски лири.", "date": "2018.07.09", "title": "Великобритания с най-голямата мобилизация на полицаи от 2011 г. заради Тръмп"}
{"url": "https://news.bg/regions/kola-se-preobarna-po-tavan-i-zadrasti-patya-burgas-slanchev-bryag.html", "text": "Лек автомобил се преобърна и задръсти пътя между Бургас и Слънчев бряг. Това заяви за news.bg говорителят на Областната дирекция на МВР в Бургас Цветелина Рандева. Произшествието е възникнало край детелината за Солниците и Каблешково. Инцидентът е станал около 10 часа.Лекият автомобил е самокатастрофирал. Колата се е обърнала по таван. Няма данни за сериозно пострадали хора.Катастрофиралият автомобил все още не е изтеглен от пътното платно и лентата в посока Сарафово и Слънчев бряг е блокирана. Това е причината и за задръстването.Полицията в Бургас апелира водачите по възможност да не използват пътната отсечка в посока Сарафово заради образувалото се задръстване.", "date": "2018.07.09", "title": "Кола се преобърна по таван и задръсти пътя Бургас-Слънчев бряг"}
{"url": "https://news.bg/society/sinoptitsite-otlozhiha-s-mesets-spiraneto-na-prognozata-za-vremeto.html", "text": "Синоптиците отложиха с месец ултиматума си за спиране на прогнозите за времето - от днес за 9 август, съобщи БНР.Красимир Стоев от института заяви, че проблемът на протестиращите синоптици е решен частично. По думите му след срещата с министъра на образованието и науката имаше обещания от страна на ръководството на БАН, които още не са изпълнени.\"Частично са отпуснати около 120 000 лева, които фактически покриват нуждите на института за още месец. Датата-ултиматум \"пари или без прогноза за времето\" от 9 юли се променя на 9 август. Положението става доста сериозно и не знам как ще се реши, при условие, че обещания има от всички страни, но не се изпълняват, дори обещания, поети от председателя на БАН пред министъра\", заяви Стоев.Според него, от института ще търсят и преки контакти с правителството и премиера, за да има по-справедливо заплащане на труда на метеоролозите.", "date": "2018.07.09", "title": "Синоптиците отложиха с месец спирането на прогнозата за времето"}
{"url": "https://news.bg/world/otrovenata-s-novichok-britanka-pochina.html", "text": "Отровената с \"новичок\" британка Доун Стърджис почина, предаде Би Би Си с позоваване на британската полиция.Припомняме, 44-годишната жена беше намерена в безпомощно състояние заедно с приятеля Чарли Роули си в град Еймсбъри, графство Уилтшър - на около 10 километра северно от Солсбъри, .След инцидента двамата бяха приети в болница в критично състояние. Прогнозите на лекарите от самото начало бяха неблагоприятни.45-годишният Роули остава в болница, с опасност за живота.Премиерът Тереза Мей заяви, че е \"ужасена и шокирана\" от смъртта на жената, която идва след отравянето на семейство Скрипал в Солсбъри.Предстои да бъде направена аутопсия на Доун Стърджис, която ще даде по-точна информация за пораженията от нервно-паралитичната отрова, съобщават от полициата.По случая работят около 100 детективи от антитерористичния отдел на полицията в Уилтшър.", "date": "2018.07.09", "title": "Отровената с „новичок“ британка почина"}
{"url": "https://news.bg/world/nay-golyamata-datska-banka-v-eskalirasht-skandal-s-prane-na-mrasni-pari-ot-rusiya.html", "text": "Най-голямата банка на Дания - Danske Bank, е \"изпрала\" през естонския си клон милиарди \"кървави\" долари от Русия. През седмицата стана ясно, че става дума за 7 милиарда долара, но разследването продължава и крайната сума може да се окаже по-голяма, съобщи \"Дойче веле\".Ръководството на банката се отнася \"много сериозно\" към разкритията, увери представителят на Danske Bank Андерс Йоргенсен, цитиран от датския в. Berlingske. По думите му е твърде рано да се правят изводи преди да приключи разследването и да се види цялостната картина.В аферата са замесени десетки компании.Съобщава се за връзка между тези компании и случая с убийството на адвоката Сергей Магнитски. Юристът, който разкри прането на милиарди руски пари в Европа, загина в руски арест през 2009 г.Основно замесените фирми са регистрирани в популярни офшорни зони като Панама, Белийз, Вирджинските острови, а пощенските им адреси се намират в Москва.\"Всеки грамотен следовател ще стигне до извода, че са налице явни признаци за легализиране на незаконни доходи\", коментира британският експерт по случаите с пране на пари Греъм Бароу.Министърът на промишлеността на Дания - Расмус Ярлов, заяви, че ако информацията се потвърди, това ще означава, че става дума за \"крайно сериозен случай, хвърлящ сянка на недоверие върху цялата банкова система\".", "date": "2018.07.09", "title": "Най-голямата датска банка – в ескалиращ скандал с пране на мръсни пари от Русия"}
{"url": "https://news.bg/int-politics/ministarat-po-brekzit-podade-ostavka.html", "text": "Министърът по Брекзит Дейвид Дейвис подаде оставка, предаде Би Би Си.Новината за оттеглянето му идва ден, след като премиерът Тереза Мей си осигури подкрепа за плана за излизане на Великобритания от ЕС, критикуван от привържениците на Брекзит като твърде \"мек\".Дейвис, който заемаше поста от 2016 г., отговаряше за преговорите по напускане на общността.Привържениците на Брекзит приветстваха оставката му като \"принципно и смело решение\".Депутатът консерватор Питър Боун заяви, че Дейвис е \"направил правилното нещо\". Според Боун планът на Мей е \"неприемлив\".", "date": "2018.07.09", "title": "Министърът по Брекзит подаде оставка"}
{"url": "https://news.bg/weather/hladno-i-dazhdovno-21-oblasti-sa-s-zhalt-kod.html", "text": "Времето през първия ден от седмицата ще се задържи предимно облачно и студено за сезона.С известни прекъсвания валежите и гръмотевичните бури ще продължат през целия ден, като в централните и в западните райони те ще бъдат в значителни количества.В 21 области е в сила жълт код за порои и бури: Видин, Монтана, Враца, Плевен, Ловеч, Велико Търново, Габрово, Русе , Търговище, Разград, Силистра, Шумен, Сливен, Стара Загора, Хасково, Кърджали, Смолян, Пловдив, Пазарджик, София и София-град.Шансове за слънчеви часове има в източните и в южните райони.Максималните температури ще са основно в интервала 21-26 градуса. Нощните температури в по-голямата част от страната са между 15 и 18 градуса, по Черноморието около 20-21.", "date": "2018.07.09", "title": "Хладно и дъждовно, 21 области са с жълт код"}
{"url": "https://news.bg/press/borisov-i-li-katsyan-sa-dovolni-ot-sreshtata-v-sofiya-edna-treta-ot-petoklasnitsite-ne-se-spravyat-poskapvaneto-na-toka-i-parnoto.html", "text": "Посещението на китайския премиер у нас и срещата на страните от формата 16+1 - Централна и Източна Европа плюс Китай, са сред водещите теми на вестниците в понеделник.\"Министър-председателят Бойко Борисов и председателят на Държавния съвет на Китай Ли Къцян изразиха удовлетворение от постигнати резултати по време на срещите си в София. Те разговаряха преди отпътуването на Ли Къцян, който беше на официално четиридневно посещение в България, съобщиха от правителствената информационна служба. По време на визитата двамата правителствени ръководители разговаряха за задълбочаване на двустранното сътрудничество и за възможностите за допълнително активизиране на бизнес контактите... По време на разговора Бойко Борисов и Ли Къцян са подчертали важността на договореностите в София - ангажираността на китайската страна към проекта АЕЦ \"Белене\", участието на Китай в реализирането на инфраструктурни проекти, съгласието за създаването на Глобален център за партньорство на държавите от ЦИЕ и Китай и подписаните документи за насърчаване на икономическото и търговското сътрудничество...\" - в. \"Труд\".\"Успяхме да постигнем големи резултати не само в двустранните ни отношения. Срещата на върха на \"16+1\" също дава тласък за сътрудничество на едно по-високо ниво\", е заявил Ли Къцян. Българският премиер Борисов е предложил министърът за Българското председателство на Съвета на ЕС 2018 Лиляна Павлова да поеме организацията по създаването и управлението на бъдещия Глобален център за партньорство на държавите от Централна и Източна Европа и Китай. В разговорите Бойко Борисов и Ли Къцян са посочили, че сътрудничеството в рамките на инициативата \"16+1\" има за цел да заздрави единството в Европа и да подпомогне развитието и реализирането на проекти в различни области между държавите от региона...\" - в. \"Сега\".\"Българският премиер Борисов предложи министърът за Българското председателство на Съвета на ЕС 2018 Лиляна Павлова да поеме организацията по създаването и управлението на бъдещия Глобален център за партньорство на държавите от Централна и Източна Европа и Китай (Global Partnership Centre of CEECs and China). Следващите 6 месеца, когато продължава работата ми по европредседатеството, паралелно с това трябва съвместно с китайката страна да се структурира глобален партньорски център. Това ще е център, който ще бъде мостът към Европа и третите страни, каза министърът за българското председателство на Съвета на Европейския съюз, Лиляна Павлова по Канал 3. Имаме за цел да убедим Европа да приеме този модел, защото има притеснения към модела 16+1, защото си мислят, че е конкурентен. Ли Къцян използва България, за да излъчи посланието, че иска да работи с Европа. Искаме да обединим усилия към преговорите с Америка. България има нужда от разширяване на своите пазари. Страната ни може да стане връзката между Европа и Китай. Говорим за нещо, което е обсъждано днес и е много рано да се каже. Много е важно като първа стъпка да се изясни къде ще бъде центърът. Би следвало да има и китайски представител тук , категорична беше тя. От София, заминавайки си днес, замина в Германия за среща с Ангела Меркел. Той отправи послание от тук, защото за последните 6 месеца станахме като мост на отношенията. Тази среща може да и убеди скептичните държави, защото не всички ни подкрепят. Спазването на европейските правила ще бъде основен принцип в работата на този център. Това е най-важното, което трябва да се разбере. Ние трябва да сме гарант пред Европа, че ще отстояваме ценностите и правилата, каза още Павлова. Ние не тръгваме с пълна кошница, а с много условности. Китай също е готов да спазва европейските правила и трябва да прецени как ще преправи своя бизнес. Предизвикателството е много голямо. Задачата е уравнение с много неизвестни и те ще трябва да се намират едно по едно. И в личностен план и в работен, променихме и позиционирахме България по един различен начин. Показахме се и на глобалната сцена като устойчива страна. Показахме по време на европредседателството, че може разумът надделява, както и че може да се разчита на нас ,заяви министърът за българското председателство на Съвета на Европейския съюз...\" - в. \"Стандарт\".\"Провеждането в София на срещата от формата \"16 + 1\" е признаване на България и региона като стратегически сектор, каза в интервю за БНР министърът на икономиката Емил Караниколов. \"Това посещение е само началото. Ние им представихме транспортни и инфраструктурни проекти, които са трансгранични - за целия регион. Те бяха разгледани лично от държавния секретар на Китайската народна република. Проведе се и първата среща на междубанковите асоциации, има подписан договор за кредит между ББР и китайската Банка за развитие за около милиард и половина, от които ще се възползват български малки и средни предприятия\", коментира той. Караниколов акцентира върху споразумението, осигуряващо на производителите на тютюн достъп до китайския пазар. Споразумението е за 10 000 тона сушен тютюн. \"Стокообменът между България и Китай е около 4 милиарда, от които отрицателното салдо на България е само 200 милиона. Тоест стоките, които се вкарват от Китай, са с 200 милиона повече от тези, които ние вкарваме. По отношение на инвестициите обаче изоставаме. Това е факт. Около 170 милиона долара са инвестициите, което е изключително малко, но съм сигурен че сега ще бъдат променени\", разясни министърът. Той изрази надежда това да бъде променено, защото в края на този месец щял да дойде един от големите губернатори в Китай, който има бюджет от 300 милиона долара само за инвестиции в индустриални зони извън Китай. \"Китайците проявяват сериозен интерес към качествени хранителни продукти. Изрично казвам качествени. Китай иска качество\", подчерта Караниколов. По думите му може да има сътрудничество и в сферата на туризма. \"Само за миналата година от Китай са излезли 100 милиона туристи. Не всички, разбира се, са дошли в Европа, но голяма част. Изпращаме туристически аташе, за да може да презентира България. Премиерът на Китай каза, че е очарован от това, което е видял в историческия музей. Аз мисля, че има какво да види китайският народ от България, а през културата, разбира се, ще развием и икономиката\". \"Колкото повече инвеститори докарваме, толкова повече ще се повишат доходите. В един регион ми казаха: \"Господин министър, не ни водете инвеститори, защото ще ни откраднат работниците\". Колкото повече инвеститори започнат да се конкурират за тези работници, начинът е един - да повишават заплатите и да подобряват условията на труд. Това е нашата цел\", заяви Караниколов.\" - в. \"Дневник\".\"С разходка на Витоша въпреки лошото време е разпуснал след преговорите с източноевропейските министър-председатели китайският премиер Ли Къцян, научи \"24 часа\". Той е бил забелязан в планината от читатели на вестника в събота следобед, които ни изпратиха и снимки от разходката. Ли Къцян и съпругата му Чън Хон са били забелязани в района на морените на Златните мостове. Китайският премиер обиколил голяма част от каменните реки и останал много впечатлен от природния феномен. Преди да отлети, от София в неделя премиерът на Китай се отдал на обиколка из емблематични софийски църкви като ротондата \"Св. Георги\"...\" - в. \"24 часа\".Поскъпването на тока и парното също е сред актуалните теми.\"Средно с около 28 лв. ще се увеличи издръжката на четиричленно семейство, заради по-високите цени на природния газ, тока и парното от 1 юли. Този предварителна оценка представиха от КНСБ на семинар във Варна. Прогнозите показват, че с 1,2% се очаква да се повиши издръжката на живота само от влиянието на новите цени на топло и електроенергията. Така издръжката на четиричленно домакинство ще стигне до 2354 лв. С около 3,5-4% ще се увеличат необходимите разходи за горивата за отопление, топла вода, осветление, поддържане на електроуредите, пресметна главният икономист на КНСБ Любен Томев. Той уточни, че тази група формира около 2/3 от разходите за поддържане на жилището и 12% от общо необходимите средства за издръжка на живота. Най-силно засегнати ще бъдат живеещите в столицата, където 61,2% от жилищата са с парно отопление от централен източник, отбеляза Томев. Ако през март сметките за парно на столичани, живеещи в гарсониери, достигат до 190 лв., с новото увеличение на цените на парното през настоящите зимни месеци столичани ще плащат повече с около 11 лв., което означава, че общо разхода за целия отоплителен сезон ще нарасне с около 55-60 лв. Средната стойност на месечната фактура на домакинство клиенти на EVN през 2017 г. е от 50,86 лв. и ще нарасне до 51, 78 лв, или с 0,93 лв. месечно и 11 лв. годишно , даде друг пример икономистът на синдикатите. Той подчерта, че всичко това говори за увеличаване дела на енергийната бедност. Цитира изследване на енергийната бедност в ЕС през 2010. \"България е страната с най-високи стойности и на сериозна дистанция от другите страни-членки по комбинираните показатели: невъзможност да се поддържа жилището топло, непропорционално високи разходи за жилищата, неадекватно изолирани жилища, неизплатени сметки за комунални услуги\", обясни той. Подчерта, че доходите в България остават най-ниски в целия ЕС и на голяма дистанция от средните в ЕС. Средният месечен общ доход на лице от домакинство за 2017 г. е от 466 лв. и бележи реално нарастване с 5,5% спрямо 2016 г., а спрямо 2010 г. - с 41.3%. През 2017 г. средното българско домакинство отделя относително висок дял на разходите за жилища, вода, електроенергия и горива за битови нужди от 14,8%, докато през 2010 г. този дял е от 14,3%. В абсолютно изражение тези разходи са нараснали с 11% спрямо 2016 г. и с 52,2% спрямо 2010 г. Данни на Евростат сочат, че 36,5% от българските граждани през 2017 г. нямат възможност да поддържат домовете си достатъчно топли. В ЕС този процент е 8,2.За отоплителния сезон 2017/2018 г. на 204 635 лица и семейства е отпусната целева енергийна помощ. Общият размер за петте месеца на целия отоплителен сезон е 365,10 лв.\" - в. \"24 часа\".\"Средно с 1.2% ще нарасне издръжка на живота заради новите цени на природния газ, тока и парното, които влязоха в сила от 1 юли. Това прогнозира доклад на КНСБ, изготвен от Виолета Иванова от Института за социални и синдикални изследвания към синдиката. Природният газ поскъпна с 10.81%, топлоенергията със 7.33%, а електроенергията с 2.03%. Това означава, че издръжката на едно четиричленно семейство ще скочи с 28 лв. и ще достигне 2 354 лв. На член от семейството доходите ще нараснат със 7 лв., т.е. от 581 лв. през декември 2017 г. се очаква сега да бъдат 588 лв.\" - в. \"Монитор\".\"Най-силно засегнати ще бъдат многодетните семейства, например тези, които имат 10 деца, ще трябва да отделят от бюджета си още 84 лв. всеки месец. По-скъпите цени на енергията щели да дигнат сметките ни за горива за отопление, топла вода и осветление с почти 4%. Тези разходи пък представлявали 12 на сто от средствата за издръжка на живота, се казва още в доклада. Столичани щели да бъдат най-силно засегнати от увеличението на цената на енергията. Причината - 61 на сто от жилищата са с парно отопление. Месечно разходите им ще нараснат с около 11 лв., или ако отопляваме апартамента си от ноември до март месец ще трябва да отделим общо от семейния бюджет още около 55 лв. Това щяло да доведе и до повишаване на дела на енергийната бедност у нас. Под енергийна бедност се разбира невъзможността жилището да се поддържа топло и неспособността да се плащат сметките за комунални услуги. Изследвания сочат, че България е сред най-силно засегнатите страни от ЕС по този показател. 36 на сто от българите през изминалата година не са имали възможност да поддържат домовете си достатъчно топли, сочат данни на Евростат. За сравнение процентът средно за ЕС е 8.2%. За отоплителен сезон 2017/2018г. на 204 635 семейства е била отпусната целева енергийна помощ. Средният месечен общ доход на член от домакинството за 2017 г. е бил 466 лв. Същевременно у нас е налице и високо равнище на неравенство в страната между отделните социални групи. При най-бедните, които оцеляват с месечен доход между 138 лв. и 287 лв., сметките за електро и топлоенергия и вода ще представляват 19 на сто от разходите им. В тази група попадат пенсионерите и безработните. 1,2 млн. пенсионери у нас получават пенсия под линията на бедност - 321 лв. Това от своя страна ясно очертава и ниската покупателна способност на част от населението, както и по-големия риск от социално изключване. 70% от оранжерийната продукция пък се отоплява с газ, вследствие на което се очаква и скок на цените на плодовете и зеленчуците. Вследствие на по-високата стойност на енергията хлябът вече бил поскъпнал с 10 %. Сред изводите от изследването са, че реформите по време на прехода са довели до значителното повишаване на енергийната стойност. В подкрепа на твърдението от синдиката посочват, че макар у нас цената на електричеството да е една от най-ниските в ЕС, то динамиката на повишаването им изпреварва динамиката на доходите.\" - в. \"Стандарт\".Всекидневниците отделят място и на темите от сферата на образованието.\"Една трета от петокласниците у нас не са усвоили новата учебна програма по география. 42% от тях пък не са научили почти нищо за континента Африка - един от двата нови компонента (заедно с Антарктида), които през 2016/17 учебна година бяха добавени към досегашната програма. Това показват резултатите от извънредната миниматура за учениците в пети клас, спусната изненадващо от просветното министерство броени дни преди края на учебната година. От министерството наблягат на факта, че над 70% от тийнейджърите са постигнали резултати над поставения праг от 50%, а тълкуванието на експертите е, че \"макар и в различна степен очакваните резултати от новата учебна програма по география и икономика са постигнати от учениците в 5-и клас\". През 2016/17 г. започна реформата в средното образование, като първите, които започнаха да учат по нови учебни програми, бяха първолаците и петокласниците (тази година на ред бяха учениците от 2-ри, 6-и и 8-и клас). Специално по предмета география новото бе, че освен темите за Земята като планета, природата, обществото и стопанството на глобално и регионално ниво, към учебното съдържание се добавиха две нови теми - континентите Африка и Антарктида. Особеното в случая бе, че учениците не получиха нови учебници поради липсата на време за издаването им и учиха по старите. Целта на изненадващото външно оценяване по география и икономика за учениците в 5-и клас бе да покаже до каква степен се справят с материала от новата програма, но на практика то онагледява и как децата са се справили с материала без учебници. Външното оценяване по география бе проведено на 7 юни 2017 г. в 212 училища от всички области на страната. Участвали са 5761 ученици, или 9% от целия випуск. 50-минутният тест е бил от 25 въпроса, 7 от които - с кратък свободен отговор по модела на международните изследвания PISA, TIMSS и PIRLS. Задачите са били разпределени в две по-широки субтеми - география на Африка и общо географско познание. По първата тема въпросите са били 10, а по втората - 15. 80% от задачите в теста са проверявали разбиране на учебния материал и приложението му, а останалите 20 на сто - възпроизвеждане на наученото. От МОН твърдят, че по аналогия с практиката на международните изследвания не се предвижда задачите от теста да се оповестяват публично. Все пак оттам предоставят примерна задача, свързана с географията на Африка. Учениците е трябвало да посочат къде в Африка има най-големи годишни валежи, а възможните отговори са били - по крайбрежието на Средиземно море, в планините на Сахара, в Заирската (Конгоанска) котловина и по крайбрежието на пустинята Намиб. В друга задача петокласниците е трябвало да сметнат колко километра ще пропътуват по права линия между две африкански столици, ако разстоянието между тях на географската карта с М 1:20 000 000 е 10 см. Посочените възможности са били - 200 000 километра, 20 000 км, 2000 км и 200 км. Средният постигнат резултат от учениците е бил 15.6 точки от максимален бал 25. От МОН обясняват, че целта на външното оценяване по география е била да се види каква е постижимостта на усвояване на учебния материал от петокласниците като цяло, а не на отделния ученик. По тази причина не е предвидена скала за оценяване на постиженията на учениците с оценки от 2 до 6. \"Възприетият праг за интерпретиране постиженията на учениците е 50% от общия брой точки от теста или субтестовете\", обясняват от МОН. Това означава, че за успешно преминат тест се смята този, при който ученикът се е справил с поне 50% от въпросите. А резултатът гласи, че средният брой точки (12.5) е достигнат от 71% от учениците. 58% от учениците, участвали във външното оценяване по география и икономика, са се справили със субтест Африка. Това би трябвало да означава, че 42% от тях не са се справили, т.е. са получили под 12.5 точки и не са научили почти нищо за Африка. Малко по-висока е средната успеваемост на въпросите за общо географско познание - тук 64.86% от учениците са се справили с този субтест, т.е. 35% от тях не са се справили. Учениците са се затруднили най-вече при обясняването на факторите и елементите на африканския климат, както и при групирането на държавите по географското им разположение, посочват от МОН. Оттам изтъкват, че двата субтеста (география на Африка - 58.73%, и общо географско познание - 64.86%) имат средна постижимост \"над възприетия праг\" за анализ на резултатите за постиженията на учениците от 50%. \"Това означава, че макар и в различна степен очакваните резултати от новата учебна програма по география и икономика са постигнати от учениците в V клас\", коментират оттам. \"Повече от 2/3 (73%) от учениците успешно са усвоили учебното съдържание от новата учебна програма по география в онази нейна част (25 очаквани резултата), която се проверява със създадения за целите на външното оценяване инструментариум\", тълкуват експертите резултатите. Повече от 2/3 (58%) от учениците пък \"успешно са усвоили учебното съдържание за континента Африка от новата учебна програма в онази нейна част (10 очаквани резултата), която се проверява със създадения за целите на външното оценяване инструментариум\".\" - в. \"Сега\".\"Изявени специалисти от практиката ще могат да провеждат лекции от общия хорариум в университетите. Това ще става след решение на съответния факултетен съвет и при условие че часовете са до 10% от учебния план на бакалаврите и до 20% - от този на магистрите. Възможността е предвидена в промени в Закона за висшето образование, внесени в парламента от ГЕРБ и \"Обединените патриоти\". Идеята е те да влязат в сила от 1 октомври т.г. И в момента различни специалисти се канят като гост-лектори в университетите, но по-скоро не за да водят часове от учебния план, а да споделят опит от практиката. Предвижда се още работодателски и бизнес организации да могат да участват в разработването на учебните програми. Това ще помогне за тяхното осъвременяване и синхронизиране с изискванията на бизнеса. Промените предвиждат още изявени специалисти да могат да участват в комисиите за провеждане на държавен изпит или за защита на диплома работа. Хора от бизнеса ще могат да бъдат включени и в постоянните комисии на Националната агенция за оценяване и акредитация, която одобрява направленията, в които университетите обучават студенти и докторанти. В мотивите на законопроекта е записано, че тази стъпка не само ще подобри подготовката на специалисти, но и ще помогне за професионалната ориентация на студентите. Освен това ще се спести финансов и времеви ресурс за бъдеща квалификация на новите кадри без да се нарушава академичния характер на висшето образование. Според вносителите сред целите на законопроекта е да промени консервативното мислене на академичната общност, като позволи на нехабилитирани специалисти да преподават практически знания.\" - в. \"Дневник\".", "date": "2018.07.09", "title": "Борисов и Ли Къцян са доволни от срещата в София, една трета от петокласниците не се справят, поскъпването на тока и парното…"}
{"url": "https://news.bg/int-politics/sadat-lishi-lyo-pen-ot-2-mln-evro-subsidiya-zaradi-zloupotrebite-s-evrosredstva.html", "text": "Френският съд постанови, че партията на Марин льо Пен \"Национално обединение\" трябва да бъде лишена от 2 милиона евро държавна субсидия, тъй като е злоупотребила с европейски средства, предадоха информационните агенции.Льо Пен определи решението на съда като \"погазване на демокрацията\". Тя заяви, че без тази сума, която се очакваше да бъде преведена днес, партията й \"ще умре в края на август\".Цялата годишна дотация на популистката формация е 4.5 милиона евро.Магистратите наложиха финансовата санкция, тъй като лидерката на националистите беше призната за виновна за злоупотреба със средства на Европейския парламент - става дума за фиктивно назначаване на сътрудник. Тогава тя беше осъдена да възстанови на ЕП 320 хиляди евро.Като ответници по това дело бяха привлечени 10 души, включително Марин льо Пен.Тя беше евродепутат през периода 2009-2017 г. През месец май миналата година националистката участва в президентските избори, но беше победена от Еманюел Макрон. На парламентарния вот тя спечели мандат в националния парламент на Франция.По-рано партията й се наричаше \"Национален фронт\", но през юни тази година се преименува на \"Национално обединение\".", "date": "2018.07.09", "title": "Съдът лиши Льо Пен от 2 млн. евро субсидия заради злоупотреби"}
{"url": "https://news.bg/int-politics/sasht-rusiya-se-opitva-da-destabilizira-nato.html", "text": "Постоянната представителка на САЩ в НАТО Кей Бейли заяви, че Русия се опитва да дестабилизира алианса като привлече на своя страна Турция.\"Наистина мисля, че Русия се опитва да привлече Турция на своя страна. Те (руснаците - б. р.) се опитват да примамят много наши съюзници. Искат да дестабилизират най-силния отбранителен алианс в световната история\" - коментира Бейли пред Fox News.Припомняме, Москва преговаря с Анкара за доставката на руски ракетни комплекси С-400 за турската армия на обща стойност от 2.5 милиарда долара. Кремъл настоява да започне доставките през юли 2019 г.", "date": "2018.07.09", "title": "САЩ: Русия се опитва да дестабилизира НАТО"}
{"url": "https://news.bg/disasters/zhertvite-na-poroite-v-yaponiya-veche-sa-nad-100.html", "text": "Жертвите на проливните дъждове в Япония вече са 104, съобщи изданието The Japan Times.Около 50 души са в неизвестност. Най-много хора са изчезнали на територията на префектура Хирошима.Най-силно пострада град Курашики.Според информация от японските медии, за близо 2 милиона души е обявена задължителна евакуация. Общо заповедите и препоръките за евакуация обхващат 5.9 милиона души. Хората са предупредени за опасност от още порои и свлачища.", "date": "2018.07.09", "title": "Жертвите на пороите в Япония вече са над 100"}
{"url": "https://news.bg/world/prezidentat-na-rumaniya-otstrani-antikoruptsionniya-prokuror-kyoveshi.html", "text": "Президентът на Румъния Клаус Йоханис се подписа под указ за отстраняване на главния прокурор за борба с корупцията Лаура Кодрута Кьовеши, информира \"Ройтерс\".Йоханис се съобрази с решение на Конституционния съд от май.\"\", каза говорител на държавния глава.Правосъдният министър Тудорел Тоадер призова за отстраняването на Кьовеши още през февруари. Той алармира, че тя превишава пълномощията и вреди на имиджа на страната в чужбина. Молбата му предизвика многохилядни протести.Надзорен съдебен орган в балканската държава предупреди, че искането е безпочвено. Йоханис отхвърли молбата на Тоадер, което принуди правителството да сезира съда, за да установи дали решението на държавния глава предизвика институционален конфликт.Междувременно днес правителството ще обсъжда мерки за отстраняването на държавния глава.", "date": "2018.07.09", "title": "Президентът на Румъния отстрани антикорупционния прокурор Кьовеши"}
{"url": "https://news.bg/world/samoletat-na-kim-chen-un-katsna-za-nyakolko-chasa-vav-vladivostok.html", "text": "Предполага се, че частният самолет на лидера на КНДР е кацнал във Владивосток. Увеличават се спекулациите, че се подготвя визита на лидера на Северна Корея Ким Чен-ун в Русия в близко бъдеще, информира южнокорейската медия \"Йонхап\".Преди месец беше съобщено, че президентът на Русия Владимир Путин е поканил Ким Чен-ун да посети Русия през септември. Путин кани лидера на КНДР да посети Русия по време на ежегодния икономически форум във Владивосток. Там Ким Чен-ун може да се срещне и с премиера на Япония Шиндзо Абе.Според информация на специализирания сайт за полетите Flightradar24 частният самолет на Ким, известен като Chammae-1, е кацнал на летище във Владивосток по-рано днес и е излетял за Пхенян около 3 часа по-късно.Не се потвърждава дали Ким е бил на борда. Спекулира се, че самолетът може да е бил използван от представители на КНДР, които участват в подготовката на посещението на Ким Чен-ун.\"Няма гаранция, че председателят Ким е бил на борда просто защото Chammae-1 е летял\", каза източник и допълни: \"Изглежда, че представители на КНДР са пътували до там, за да подготвят възможно участие на Ким на източния икономически форум във Владивосток през септември\".Путин отправи поканата през май. Ким все още не е отговорил.", "date": "2018.07.09", "title": "Самолетът на Ким Чен-ун кацна за няколко часа във Владивосток"}
{"url": "https://news.bg/economics/fond-za-sotsialna-solidarnost-predlaga-knsb.html", "text": "От КНСБ искат да бъде създаден специален Фонд за социална солидарност, чиято функция да осигурява дългосрочната грижа в България. Той трябва да се захранва от три източника - допълнително целево облагане на хазарта, процент от общата сметка на бюджета (10-15%) и включване на хора от бизнеса в решаването на проблема.Предложението е на президента на КНСБ Пламен Димитров на семинар във Варна. Целта е разрешаването на проблема на хората с увреждания.Според него трябва да се въведе и механизмът бонус-малус - система, която да поощрява работодател, който е назначил хора с увреждания, но ако не го направи, да се налагат глоби.Димитров конкретизира, че общият брой на хората с увреждания в България надминава 640 000 души, а тези, които имат отношение в НОИ, са малко над 505 000 души.По думите му в момента протестът (на майките на деца с увреждания - б.р.) е адресиран към най-тежките случаи и е абсолютно легитимен, но касае децата с увреждания до 18 г., които са над 26 000 души. Децата с най-тежка степен на увреждане (над 90%) са 6 800 души.Президентът на Конфедерацията отчете, че има още 1310 институционални заведения в България за около 35 000 лица, което е крайно недостатъчно. Много от тях са с истински увреждания и имат нужда от много грижи. Според КНСБ общото решение минава през устойчива и финансираща институция, която в България липсва.Най-тежкият проблем, който посочи КНСБ, е, че хората с увреждания нямат работа и никой не иска да ги вземе на работа.По думите на Димитров темата за хората с увреждания е изключително тежка, сложна и чувствителна материя, която е регулирана от 43 закона и най-малко Министерството на труда е отговорно за решаването на проблема на хората с увреждания.Образованието и образователните институции също трябва да са достъпни за хората с увреждания, Министерство на здравеопазването също трябва да има грижа, към това трябва да бъдат включени местните и общински власти, смятат от синдикалната организация.От КНСБ са на мнение, че исканията на майките са правилни, но решенията, които предлага националният омбудсман Мая Манолова не са правилни - \"читавото в Закона за личната помощ не е много\". Комплексните нужди на тези хора, трябва да бъдат адресирани до много институции. Личната помощ е много важен въпрос за всички хора с увреждания, но много от тях няма да получат личен асистент, защото .Остава открит въпроса как да се финансират услугите на хората с увреждания и тези, които нямат доходи и нямат близки, които да се грижат за тях. Очакванията са чрез Фонда да се финансират всички услуги, но ние си представяме, че това ще бъде приложимо в по-големите областни и общински центрове. От 38 000 членове на Съюза на инвалидите, 18 000 са хора с уреждания и са извън общинските центрове, според сметките на шефа на КНСБ.Димитров изрази съжаление, че институцията на Социалния патронаж е единствената, която стига до възрастните хора по селата и именно тя трябва да бъде укрепена и развита от Специалния фонд за социалната солидарност. От Конфедерацията обещаха да се увеличат и социалните помощи на възрастните хора от 90 на 200 лева, отново от същия фонд за социалната солидарност.Шефът на КНСБ бе категоричен, че майките, чиито деца са с увреждане над 71%, ще им се зачете стажът за положените грижи за детето. Те обаче трябва да имат 15 години ефективен стаж, за да се отворят правата, уточни той.Относно интеграционните добавки на хората с увреждания от КНСБ отчетоха, че съдържателният елемент не е адресиран по подходящ елемент. Интеграционните добавки са общо седем на брой и КНСБ смята, че по-голямата част от тях могат да бъдат давани според степента на увреждане или в натура, ако има такава възможност. Няма пречка, например, добавката да бъде предоставена от съответния план на мобилния оператор, обществения транспорт и от друг доставчик на услуги.", "date": "2018.07.09", "title": "Фонд за социална солидарност предлага КНСБ"}
{"url": "https://news.bg/disasters/horata-unishtozhavat-ribnite-zapasi-na-planetata-v-chudovishten-razmer.html", "text": "Една трета от световните океани са обект на прекомерен риболов, а потреблението на риба е най-голямото в историята, което поражда тревоги относно устойчивостта на ключов източник на белтъчини за милиони хора по света. Това предупреждават от Организацията на обединените нации (ООН) в доклад, цитиран от \"Ройтерс\".Прекомерният риболов е особено вреден в части от развиващия се свят, където много хора вече имат затруднения да получат достатъчно питателна храна за ядене, се посочва в доклада на Организацията по прехрана и земеделие (ФАО) към ООН.\"Налице е твърде голям натиск върху морските ресурси и ние се нуждаем от значително по-големи ангажименти от страна на правителствата за подобряване на състоянието на техния риболов\", изтъква Мануел Баранж, който е директор във ФАО, отговарящ за риболова и земеделието.\"Прогнозираме, че Африка ще трябва да внася риба в бъдеще\", отбеляза той пред \"Ройтерс\", добавяйки, че недостигът може да доведе до по-високи цени, които несъразмерно засягат бедните.Баранж допълни, че Африка има голям потенциал за аквакултура, но се нуждае от подкрепа по отношение на финансите, фуражите и доставката на риба.Рибовъдството или аквакултурата - най-бързо развиващият се селскостопански сектор през последните 40 години - до голяма степен е отговорно за осигуряването на повече риба, се уточнява в доклада.След като уловът от открито море продължава да намалява, повече страни се обръщат към рибовъдни ферми. В Алжир правителството подкрепя фермерите в пустинята Сахара да отглеждат риба, за да увеличат доходите си и да увеличат производството на риба.Критици обаче изтъкват, че това може да навреди на околната среда и да разпространи болести и инвазивни видове в дивата природа, но Баранж посочва, че решението е да има \"правилно регулиране, законодателство и контрол\".Традиционни страни, занимаващи се с риболов, също насърчават потенциала на рибарството за подобряване на изхранването и прекратяване на глада.В световен мащаб процентът на риболова на неустойчиви равнища се е увеличил до 33,1 на сто през 2015 г. от 31,4 през 2013 г. и 10 през 1974 г.Консумацията на риба достигна исторически връх от 20,2 кг на човек в сравнение с 9 кг през 1961 г., се изтъква в доклада, като се очаква по-нататъшно увеличение, тъй като потребителите, които са загрижени за здравето си, се насочват към рибата.Понастоящем 3,2 млрд. души разчитат на риба за почти 20 процента от техния прием на белтъчини.", "date": "2018.07.09", "title": "Хората унищожават рибните запаси на планетата в чудовищен размер"}
{"url": "https://news.bg/world/v-kitay-razporediha-na-mediite-da-ne-kritikuvat-agresivno-tramp.html", "text": "Правителството на Китай е разпоредило на държавните медии да не критикуват рязко американския президент Доналд Тръмп. Това съобщава вестник South China Morning Post, цитиран от ТАСС.\"Властите поискаха да не се прибягва към агресивни възражения по адрес на Тръмп\", пише изданието, позовавайки се на източници.Въпреки критикуването на търговската политика на Белия дом, китайските журналисти трябва да продължат да се въздържат от негативни изказвания, касаещи лидера на Съединените щати и близкото му обкръжение, допълва вестникът.Пояснява се, че китайската страна се стреми да се избегне ескалация на напрежението с взаимоотношенията с Тръмп и усложняване на преговорния процес.През миналата седмица отношенията между двете страни се обтегнаха, след като САЩ наложиха мита върху китайски стоки за 34 милиарда долара. Пекин отговори реципрочно. В близко време американските власти планират да наложат допълнителни налози върху китайски продукти за 16 милиарда долара.", "date": "2018.07.09", "title": "В Китай разпоредиха на медиите да не критикуват агресивно Тръмп"}
{"url": "https://news.bg/regions/gorski-napisaha-30-akta-za-sedmitsa-za-brane-na-gabi-v-strandzha.html", "text": "Служителите на Регионалната дирекция по горите в Бургас съставиха 30 акта за нерегламентирано бране на гъби в Странджа за последната една седмица.При извършването на ежедневните си проверки в района на Странджа горските инспектори установили и санкционирали нарушители за това, че берат гъби без издадено разрешително и че увреждат мицела на гъбата при събирането.Нарушенията са констатирани в землището на село Белеврен, село Звездец, село Малко Търново и село Средец.Според експертите тази година реколтата от гъби е значително по-добра заради дъждовното време. Поради това берачите са повече, а контролът е засилен.За последната седмица служителите по горите от бургаската дирекция са извършили 296 проверки. Проверени са 32 обекта за складиране, преработка и търговия с дървесина и недървесни горски продукти, 80 сечища, 57 автомобила и 127 физически лица. Съставени са общо 37 акта за нарушения по Закона по горите и 2 по Закона за лова и опазване на дивеча.", "date": "2018.07.09", "title": "Горски написаха 30 акта за седмица за бране на гъби в Странджа"}
{"url": "https://news.bg/world/razsledvaneto-na-malar-e-nay-korumpiranoto-koeto-sam-vizhdal-obyavi-rudi-dzhuliani.html", "text": "Руди Джулиани, адвокат на президента на САЩ Доналд Тръмп, предупреди Робърт Мълър, че Белият дом е близо до отказ да позволи разпит на държавния глава, пише \"Гардиън\".Мълър е специалният прокурор, който разследва възможен сговор между Русия и кампанията на Тръмп преди президентските избори през 2016 г.Джулиани зае изключително войнствена позиция, наричайки разследването \"най-корумпираното, което някога съм виждал\". Пред ABC той обвини специалния прокурор, че е събрал екип от следователи, които са пристрастни и според него в разследването трябва да участват политически неутрални лица.Запитан дали са взели решение относно евентуално разпитване на Тръмп от Мълър, той отговори: \"Не сме решили, че той няма да разговаря с Мълър, но сме близо до това\".Коментарът на Джулиани показва, че екипът на Тръмп е решил да изостави първоначалния си подход, който включва сътрудничество в разследването на Русия.В петък бившият кмет на Ню Йорк коментира пред \"Ню Йорк таймс\", че Мълър ще разпита президента само ако покаже, че има доказателства за извършено от Тръмп престъпление. Но вчера той частично оттегли предложението си, заявявайки, че Белият дом не е изисквал доказателства, а най-малко някакви факти, които подкрепят подозрение в престъпление.", "date": "2018.07.09", "title": "Разследването на Мълър е най-корумпираното, което съм виждал, обяви Руди Джулиани"}
{"url": "https://news.bg/int-politics/v-rusiya-razrabotvat-samolet-zaglushavasht-voennite-sateliti.html", "text": "В Русия разработват самолет заглушител, който може да изважда от строя военните сателити. Това съобщават руските медии, цитирайки източник от военнопромишления комплекс на страната.\"Тази машина ще получи изцяло ново бордово оборудване, благодарение на което тя ще може да провежда радиоелектронно противодействие на всякакви цели: наземни, въздушни, морски, да изважда от строя вражески сателити, които осигуряват навигация и радиокомуникации на земята\", добави той.По думите на източника, към настоящия момент проектът е готов, като скоро щяла да започне опитно-конструкторската работа. Уточнява се, че самолетът ще замести Ил-22ПП \"Порубщик\" във въздушно-космическите сили на Русия.\"Новият самолет ще се казва \"Порубщик-2\", но във въздушно-космическите сили тази машина ще постъпи под различно име. Това ще бъде нов самолет - разработва се възможност за създаването на такъв самолет на базата на Ту-214 или Ил-76\", уточнява източникът.\"Порубщик\" е смятан за един от най-ефективните самолети в света за радиоелектронна борба. Той може самостоятелно да открива радиоелектронно излъчване от вражеските комплекси за противовъздушна отбрана, да ги заглушава с мощни смущения или да изкривява сигнала на техните радари. Уточнява се, че Ил-22ПП не пречел на работата на радиоелектронните системи на своите войски.", "date": "2018.07.09", "title": "В Русия разработват самолет, заглушаващ военните сателити"}
{"url": "https://news.bg/regions/navodnen-e-glavniyat-pat-sofiya-varna.html", "text": "Наводнен е главният път София - Варна между селата Козаревец и Кесарево в област Велико Търново, съобщи БНР. От \"Пътна полиция\" препоръчват да се обикаля през село Джулюница.Прелял е и язовирът, който е около 20 декара. Няма скъсана дига, обясни кметът на Джулюница Мариян Тончев.Като причина за наводнения път се посочва падналият 85 литра дъжд на квадратен метър, което е 140% от месечната норма. Водата на пътя е над 50 сантиметра, има закъсали автомобили.Освен пътя, залята е и база на държавния резерв в района на железопътната гара в селото. Няма пострадали хора и наводнени къщи.Във великотърновското село Ресен предстои да бъде изпратен багер от общината, който да прокопае дере, за да бъде отводнен района около хлебозавода. Наводнени са ниските части на великотърновския квартал \"Чолаковци\", защото канализационните шахти не са успели да поемат водата. Нивото на река Янтра в квартала е под критичните нива, заяви заместник-кметът по сигурността Георги Камарашев.С един метър се е повишило нивото на река Осъм в Ловеч след падналите през последното денонощие в района обилни валежи, които наводниха пътища, сгради и дворове. Няма бедстващи хора и населени места.На пътя . Между 40 и 60 литра са падналите валежи в Ловешко и Троянско. Главният път София - Варна беше затворен за няколко часа заради наводнен участък в района на село Голец. Все още е ограничено движението между селата Радювене и Катунец. Нивата на реките все още са под критичните. Няма опасност от преливане на язовири, посочи областният управител на Ловеч Георги Терзийски.\"Всички язовири са с включени изпускатели и с празни преливници. Малките реки и дерета се оттичат, ситуацията се нормализира\", заяви областният управител на Ловеч. По думите му има наводнени дворове и къщи в близост до реките и деретата. Няма населени места без ток и вода.В Плевен след падналите обилни валежи преляха два язовира в село Ракита. Няма опасност за жителите, каза областният управител Мирослав Петров. Наводнени са оранжерии, стопански дворове и мазета на къщи.Язовир \"Ракита-1\" е прелял през преливника и стената, която е започнала да се отмива под напора на водата. Прелял е и другият язовир - \"Ракита-2\", като водата се е изляла в общо дере. Цяла нощ представители на всички институции са били на място.\"Вчера там е паднал около 60-70 литра на квадратен метър интензивен дъжд за около час - час и десет минути. Те са два каскадни язовира. В повечето случаи наводнява село Садовец. Има няколко къщи, които са били наводнени, но водата вече е изпомпана. Ситуацията е спокойна и овладяна\", заяви областният управител на Плевен Мирослав Петров.В плевенската община Искър пожарникари са отводнявали на седем адреса. \"В Беглеж също има няколко наводнени къщи, вследствие на валежите\", поясни Мирослав Петров.", "date": "2018.07.09", "title": "Наводнен е главният път София - Варна "}
{"url": "https://news.bg/world/ukrainsko-amerikanski-voenni-ucheniya-v-cherno-more.html", "text": "Започнаха украинско-американски военноморски учения Sea Breeze 2018 в северозападната част на Черно море, информира ТАСС, позовавайки се на пресслужбата на Военноморските сили на Украйна.В ученията участват 19 държави, повече от 2000 военнослужещи, около 30 кораба и редица самолети, се казва в съобщението.На 7 юли американският кораб USS Mount Whitney от Шести флот на ВМС акостира на пристанището в Одеса. В Черно море е и ракетният есминец USS Porter. В ученията участват също кораби от Турция, Румъния, водолази и спецчасти от Великобритания и Канада, грузински и молдовски подразделения.Ученията ще продължат от 9 до 21 юли.Многонационалните военни учения Sea Breeze се провеждат в Украйна от 1997 г.", "date": "2018.07.09", "title": "Украинско-американски военни учения в Черно море"}
{"url": "https://news.bg/int-politics/izrael-obeshta-zhestok-otgovor-sreshtu-siriya.html", "text": "Министърът на отбраната на Израел Авигдор Либерман се зарече да \"отговори жестоко\" на всякакви опити на сирийската армия да влезе в демилитаризираната зона в Голанските възвишения, окупирани от Израел от 1967 г. насам, съобщават израелските медии.\"От наша страна ще се придържаме към споразумението от 1974 г., а също така ще настояваме да бъде спазвана всяка буква от това споразумение, като всяко нарушение ще срещне жесток отговор от Държавата Израел\", изтъкна израелският военен министър пред Кнесета (парламента).Изявлението на израелския военен министър идва след инцидент преди два дни, когато израелска военна авиация удари позиции на сирийската армия в Голанските възвишения, след като снаряд падна между контролираните от Израел и контролираните от сирийското правителство територии в Голанските възвишения.Тел Авив твърди, че има право да открие огън по всяка военна цел на територията на Сирия, която според него нарушава споразумението от 1974 г.Горепосоченото споразумение е примирие под егидата от ООН, което забранява струпването на военни сили от двете страни на демаркационната линия. Споразумението за разделянето на силите между Израел и Сирия беше подписано през 1974 г., с което официално приключи арабско-израелската война от 1973 г.", "date": "2018.07.09", "title": "Израел обеща \"жесток отговор\" срещу Сирия"}
{"url": "https://news.bg/world/dalzhish-mi-usd1-trln-otsyakal-tramp-pred-merkel.html", "text": "Когато канцлерът на Германия Ангела Меркел пристигнала във Вашингтон за първата си среща с президента на САЩ Доналд Тръмп малко след встъпването му в длъжност, тя била приета с неочаквано обвинение, пише \"Уолстрийт джърнъл\".\"Дължите ми един трилион долара\", заявил Тръмп пред канцлера. Вестникът се е сдобил с информацията от източник от администрацията на държавния глава, който е бил наясно със съдържанието на разговорите.Тръмп имал предвид отделените от Германия разходи за отбрана към НАТО през последните 14 г. и реално колко средства е трябвало европейската държава да плати за периода.Въпреки че Доналд Тръмп не е първият президент на САЩ, който критикува НАТО, той е първият, който предизвиква опасения от разпадане на организацията.Тази седмица американският лидер ще пътува до Брюксел, Белгия, за да вземе участие в срещата на върха на НАТО.", "date": "2018.07.09", "title": "Дължиш ми $1 трлн., отсякъл Тръмп пред Меркел"}
{"url": "https://news.bg/int-politics/boris-dzhonsan-hvarli-ostavka-kato-vanshen-ministar-na-velikobritaniya.html", "text": "Британският външен министър Борис Джонсън подаде оставка, превръщайки се в третия министър за последните 24 часа, който напуска британското правителство, вместо да подкрепи плановете на премиера Тереза Мей за мек Брекзит, съобщават британските медии.Тереза Мей успя да постигне компромис с дълбоко разделения си кабинет в заседание, продължило цял ден в петък, но след последвали консултации с приятели и съюзници Джонсън е решил, че не може да подкрепи споразумението.Говорителят на \"Даунниг стрийт\" 10 посочи: \"Този следобед министър-председателят прие оставката на Борис Джонсън като външен министър. Заместникът му ще бъде обявен скоро. Премиерът благодари на Борис за работата му. \"След заседанието на британското правителство в резиденцията на Тереза Мей в петък стана ясно, че Джонсън е определил опитите на Тереза Мей да продаде плана си за Брекзит като \"излъскване на лайно\".Неговата оставка идва след оставките на министъра за Брекзит Дейвид Дейвис и втория човек в същото министерство Стив Бейкър.След като беше едно от най-ярките обществени лица в кампанията за референдума за излизането на Великобритания от Европейския съюз през 2016 г., оставката на Джонсън ще задълбочи чувството за криза около Тереза Мей и ще увеличи шансовете, че тя може да се изправи пред вот на недоверие в парламента, отбелязва \"Гардиън\". Много от поддръжниците на британския премиер смятат, че тя ще спечели евентуален вот на недоверие, но ако загуби, тя ще се изправи пред предизвикателство за лидерството в Консервативната партия, като Джонсън е сред потенциалните кандидати.Борис Джонсън подаде оставка на фона на разрастващата се политическа криза във връзка със стратегията на Великобритания за Брекзит, коментира БиБиСи и допълва, че оставката е превърнала \"неудобна и трудна ситуация за премиера в потенциална пълномащабна криза\".БиБиСи цитирът източник, който е разкрил, че или Тереза Мей \"изхвърля\" плана за Брекзит, подписан по време на заседанието на правителството в петък, или \"друг министър ще си замине, след това друг, сетне друг, и друг\".От опозиционната Лейбъристка партия коментираха, че оставката на Борис Джонсън, като допълнение към тази на Дейвид Дейвис, оставя Тереза Мей с \"нулева власт\".В писмото на Дейвид Дейвис до Тереза Мей, с което обяснява мотивите за оставката си, той изтъква, че смята, че предложението на Мей за зона за свободна търговия за между Обединеното кралство и ЕС, управлявана от \"общи правила\", прехвърля \"контрол над големи части от нашата икономика към ЕС и със сигурност не връща контрола на нашите закони в какъвто и да е истински смисъл\".Привържениците на твърд Брекзит в британското правителство са били разгневени от, както го е опредилил Стив Бейкър, \"детската\" пресконференция от страна на \"Даунинг стрийт\" 10 заради отношението към министрите, защитаващи твърд Брекзит по време на заседанието на правителството в петък. ", "date": "2018.07.09", "title": "Борис Джонсън хвърли оставка като външен министър на Великобритания"}
{"url": "https://news.bg/economics/balgarskata-petrolna-i-gazova-asotsiatsiya-vazmutena-ot-dumi-na-simeonov.html", "text": "Българската петролна и газова асоциация остро се възмути от  след днешната му среща с търговци на горива.Според БПГА, Симеонов е направил не само манипулативни твърдения, но и изрекъл откровени лъжи по адрес на всички големи вериги в България.От асоциацията настояват Симеонов да сезира компетентните органи и да предостави конкретни данни и факти за неправомерни действия на който и да било от членовете на БПГА, вместо да използва властовата си позиция за публично очерняне на големи международни компании.\"Недоумяваме как икономически вицепремиер, а в лично качество и бизнесмен, не е наясно с разпоредбите на Наредба Н-18 от 13.12.2006 г. за отчитане на продажби в търговските обекти с фискални устройства. Тази разпоредба е в сила от години и се спазва от абсолютно всеки обект с фискално устройство в България, независимо от неговия оборот и без значение дали е бензиностанция, хотел, заведение или пункт на кабелна телевизия. В този смисъл, ако на обект с 24-часов режим на работа касата не се приключва в полунощ, именно това би трябвало да буди подозрения за данъчни манипулации, а не обратното.От БПГА са учудени и че държавен ръководител, който е отговорен за икономическата политика, проявява непознаване както на данъчната нормативна уредба, така и на принципа на действие на онлайн-връзката на търговските обекти с НАП, до чието управление и данни има достъп единствено приходната агенция. Тя работи по един и същи начин на всеки обект, снабден с данъчен терминал, отново без значение от неговата големина и обороти.\"Апелираме към господин вицепремиера да прояви повече интерес към това, какъв риск представляват за хазната стотиците неизвестни фирми без капитал и активи, но с големи данъчни задължения, и към истинските цели на яростната съпротива срещу законопроекта за горивата, в която се включва като лобист на интересите на сивия сектор.Законопроектът за горивата, внесен от депутата Емил Димитров - Ревизоро предизвика недоволство преди всичко у дребните и средни търговци на горива.  в столицата срещу приемането му с основно обвинение, че текстовете са лобистки и унищожават малките търговци. Законопроектът бе подкрепен обаче , така .", "date": "2018.07.09", "title": "Българската петролна и газова асоциация възмутена от думи на Симеонов"}
{"url": "https://news.bg/world/erdogan-polozhi-kletva-kato-darzhaven-glava-na-prezidentska-turtsiya.html", "text": "Реджеп Ердоган положи клетва като президент на Турция пред парламента. С този акт страната официално преминава от парламентарна към президентска форма на управление след проведения на 16 април 2017 г. референдум, информира \"Ройтерс\".Ердоган, който доминира в турската политика през последните 15 г., твърди, че новите пълномощия са от изключителна важност за насърчаване на икономическия ръст, гарантиране безопасността на страната след неуспешния опит за преврат през 2016 г. и конфликтите в Сирия и Ирак., каза Ердоган пред парламента, докато полагаше клетва.Въвеждането на нова президентска система е най-голямата реформа в управлението от установяването на Турция за република преди близо век след разпадането на Османската империя.Премиерският пост се премахва и сега президентът ще може да избира кабинета си, да управлява министрите и да уволнява държавни служители - всичко това без одобрението на парламента.Опонентите на промените алармират, че страната се насочва към авторитаризъм.По-късно днес се очаква Ердоган да съобщи новия кабинет от 16 министри. Той ще направи това след церемония в президентския дворец, на която ще присъстват 7000 гости. На събитието са поканени президентът на Венецуела Николас Мадуро, руският премиер Дмитрий Медведев, унгарският премиер Виктор Орбан и други.Няма големи световни лидери в списъка с имената на 50 президенти, премиери и други гости.Турски медии съобщават, че българският президент Румен Радев е единственият държавен глава на държава от ЕС, който присъства на церемонията. Поканени са президентите на Грузия, Македония, Молдова, Босна и Херцеговина, Сърбия, Косово, България, Венецуела, Пакистан, Киргизстан, Судан, Гвинея, Замбия, Сомалия, Мавритания и други. Бившите премиери Силвио Берлускони и Герхард Шрьодер са сред гостите.След церемонията по встъпване в длъжност Ердоган посети Аниткабир - мавзолея на основателя на Турската Република Мустафа Кемал Ататюрк. След това събитието ще продължи в президентския дворец.Ердоган спечели президентските избори на 24 юни с 52,59%.", "date": "2018.07.09", "title": "Ердоган положи клетва като държавен глава на президентска Турция"}
{"url": "https://news.bg/world/izrael-zatvarya-targovska-granitsa-s-gaza.html", "text": "Израел затваря граница с Газа. Това обяви израелският премиер Бенямин Нетаняху пред съпартийци. Става въпрос за търговската граница, уточняват световните информационни агенции. Очакват се и допълнителни мерки, е казал още Нетаняху, като е отказал за момента да даде подробности какви ще бъдат те. Това решение следва последните сблъсъци в Газа, при които загинаха или бяха ранени стотици, други бяха арестувани, а Тел Авив обвини отново Хамас. Израел гласува и за орязване на помощите за палестинските територии, които изплаща всяка година. Има данни, че част от тях също отива в ръцете на групировката.", "date": "2018.07.09", "title": "Израел затваря търговска граница с Газа "}
{"url": "https://news.bg/society/initsiativen-komitet-hilyadi-detsa-prieti-nepravomerno-v-detskite-yasli-i-gradini.html", "text": "Хиляди деца са били приети неправомерно в детските ясли и градини. Това става ясно от данни за приетите с Хронични заболявания деца, предоставени от Столична община по Закона за достъп до обществена информация. За проблема алармират от Националния инициативен комитет за качествена и иновативна образователна система. Подадени са сигнали до прокуратурата и столичния кмет Йорданка Фандъкова.От справката става ясно, че 960 деца без диагноза, но са приети с предимство. Освен това има още 3097 неправомерно записани с предимство деца, тъй като диагнозите, с които са приети не влизат в списъка с такива, които дават предимство. Това са:- 1653 деца - с диагноза по МКБ L 20 Атопичен дерматит - от 2004-та година никога не е била в списъка;- 21 деца - с диагноза по МКБ К 52 Неинфекциозни гастроентерити и колити - от 2004-та година никога не е била в списъка;- 27 деца - с диагноза по МКБ Q 63 Вродени аномалии на бъбрека - от 2004-та година никога не е била в списъка;- 8 деца - с диагноза по МКБ N 28 Нарушение на бъбреците и уретера - от 2004-та година никога не е била в списъка;- 1 дете - с диагноза по МКБ М 25 Увреждания на ставите - от 2004-та година никога не е била в списъка;- 26 деца - с диагноза по МКБ Q 66 Вродени деформации на стъпалото - от 2004-та година никога не е била в списъка;- 157 деца - с диагноза по МКБ J 35 Хронични болести на тонзилите и аденоидите - от 2004-та година никога не е била в списъка;- 52 деца - с диагноза по МКБ Q45 Аномалии на храносмилателната система - от 2004-та година никога не е била в списъка;- 1152 деца - с диагноза по МКБ J 30 Хроничен ринит, назофарингит и фарингит - отпада 2016-та година от списъка;Следователно според данните предоставени по ЗДОИ става ясно, че 4057 деца към дата 10.04.2018 са в привилегировано положение, защото са получили предимство при приема в ДГ без да имат право на това. По този начин Столична община е дискриминирала семействата на всички деца, които са кандидатствали по правилата разписани от СО, но не са били приети. Те също нямат ХЗ, което да им дава предимството да бъдат приети на място в ДГ.Излиза, пишат от Инициативния комитет, че от приетите общо 7797 деца по критерий \"Хронично заболяване\", над 50% са приети неправомерно, без да имат право на това.Децата с хронични заболявания се приемат допълнително - над разрешената по закон бройка. Приети са 4057 деца в повече без да имат право на това, за което Столична община получава държавна субсидия, съгласно ЕРС (Единен разходен стандарт), за всяко дете в детска градина.пише още в сигнала до медиите.Инициативният комитет настоява за мерки и наказания срещу допуснатите нарушения. ", "date": "2018.07.09", "title": "Инициативен комитет: Хиляди деца приети неправомерно в детските ясли и градини"}
{"url": "https://news.bg/disasters/uragan-v-puerto-riko-ostavi-21-000-domakinstva-bez-tok.html", "text": "Най-малко 21 000 домакинства и бизнес сгради са без ток заради ураган в Пуерто Рико. Ураганът Берил предизвика свлачища и други проблеми, сред които и спиране на електричеството. Очаква се силата на бедствието да намалее след дни. Властите са отворили 28 временни пункта с общ капацитет 100 000 души, където нуждаещи се да намерят подслон и спасение. Американският щат се възстановява след урагана \"Мария\", който взе десетки жертви миналата година. Подобни бедствия са често явление там. ", "date": "2018.07.09", "title": "Ураган в Пуерто Рико остави 21 000 домакинства без ток "}
{"url": "https://news.bg/bulgaria/izvadiha-padnaliya-samolet-kray-grad-saedinenie.html", "text": "Извадиха падналия преди дни в оризището край град Съединение селскостопански самолет, съобщи \"24 Часа\". Операцията е била изключително затруднена от заблатената местност и е продължила повече от 6 часа.Тече разследване на инцидента. Самолетът падна на 500 метра от автомагистрала \"Тракия\". Няма пострадали при инцидента. Припомняме, че това е поредна авиокатастрофа в селскостопанската ни авиация.", "date": "2018.07.09", "title": "Извадиха падналия самолет край град Съединение "}
