{"url": "https://news.bg/bulgaria/5-blok-na-aets-kozloduy-otnovo-raboti.html", "text": "В 20:25 часа днес, 3 юли 2017 г., турбогенераторът на пети блок на АЕЦ \"Козлодуй\" беше включен в паралел с електроенергийната система на страната.Това съобщиха от централата.В рамките на деня бе извършена подмяна на електрически предпазители във възбудителните вериги на турбогенератора, намиращ се в машинната зала - в конвенционалната част на блока.След изпълнението на необходимите дейности и проведените изпитания на оборудването започна плавно повишаване на мощността на пети блок, в съответствие с технологичния регламент и съгласувано с Електроенергийния системен оператор.Другият 1000-мегаватов блок на АЕЦ \"Козлодуй\" - шести, работи с 96% натоварване на мощността.", "date": "2017.07.03", "title": "5 блок на АЕЦ \"Козлодуй\" отново работи"}
{"url": "https://news.bg/regions/gamzhi-ot-zmii-v-smolyansko.html", "text": "Повече змии се срещат през това лято в Смолянска област, съдейки по сигналите на земеделски стопани и жители от региона, информира Оля Тотева, управител на Дезинфекционната станция в Смолян, цитирана от БТА.За това говори и повишеното търсене на репеленти за отблъскване на влечугите.Екипи на Гражданска защита неколкократно са викани през последните 10 дни за случаи на поява на змии в жилищни и търговски помещения.Въпреки студената пролет, змиите изпълзели необичайно рано според Оля Тотева.Хората се оплакват и от появата на много гризачи. Популацията им очевидно не е намаляла след мразовитата зима.Слаб спад има при разпространението на голите охлюви, които през последните години се превърнаха в напаст за собствениците на зеленчукови градини в няколко квартала на Смолян.Местни жители разказват за необичайни срещи в пределите на самия град с диви животни като белки, лисици, невестулки.", "date": "2017.07.03", "title": "Гъмжи от змии в Смолянско"}
{"url": "https://news.bg/crime/prokuraturata-iska-uslovna-prisada-za-uchenik-ubil-zhena-na-zebra-i-izbyagal.html", "text": "Условна 3-годишна присъда поиска рокуратурата в Пловдив за 19-годишния Асен Гюрганчев, който прегази и уби възрастна жена на пешеходна пътека в града на 13 април, като после избяга от местопроизшествието.По искане на защитата на обвиняемия, делото срещу ученика от пловдивски техникум започна днес в Окръжния съд в града под тепетата по съкратената процедура. В залата присъстваха родителите на Асен, в негова подкрепа са присъствали и негови приятели.Мотивите на прокуратурата за исканата условна присъда са били чистото съдебно минало на подсъдимия, неговите пълни самопризнания и младата му възраст.Пред магистратите 19-годишният младеж изказа своите съболезнования към семейството на загиналата, като заяви, че не е избягал от мястото на инцидента, за да се укрие, а за да потърси помощ и съвет.Очаква се днес по делото да има произнесена присъда, съобщава Дарик радио.", "date": "2017.07.03", "title": "Прокуратурата иска условна присъда за ученик, убил жена на \"зебра\" и избягал"}
{"url": "https://news.bg/crime/dete-patuva-bez-saglasie-na-roditel-samo-v-srok-i-v-opredeleni-darzhavi.html", "text": "Съдът може да разреши на дете да пътува в чужбина само с единия си родител и без съгласието на другия си родител, но само за определен период от време или в определени държави. Това обяви Гражданската колегия на Върховния касационен съд в Тълкувателно решение.Решението на ВКС е по повод противоречива практика на съдилищата по чл. 127а от Семейния кодекс след решение на Европейския съд по правата на човека по делото \"Пенчеви срещу България\". В европейското решение отказът на съда на разреши пътуване без съгласието на единия родител се определя като формалистичнаСпоред върховните съдии няма как съдът да опази най-добрия интерес на детето, ако пътуването не е предвидимо във времето и пространството. Т.е. трябва да е ясно къде отива детето - конкретни държави или определяеми, например за тези от Европейския съюз, както и за какъв период ще е зад граница.Като аргумент съдиите посочват, че пътуването може да става до място на размирици, природни бедствия или др.под.Ако и пътуването не е ограничено във времето българската държава може да бъде лишена от всякаква възможност за контрол върху действията на родителя, комуто са предоставени родителските права. Това особено би затруднило държавата при нужда от защита интереса на детето, ако то е в държави, с които България няма сключени договори за правна помощ, които не са членки на ЕС или не са членки на Хагската конвенция от 1980 г.се посочва в решението на ВКС.Гражданската колегия на ВКС излезе и с тълкуване на чл. 59, ал.2 от Семейния кодекс, който предвижда, че ако съпрузите не постигнат споразумение за съвместно упражняване на родителските права, съдът служебно постановява при кой от тях да живеят децата и на кого от тях се предоставя упражняването на родителските права.Въпросът беше дали в този случай е допустимо съдът да постанови съвместно упражняване на правата и от двамата родители.Гражданската колегия потвърждава трайната практика, че ако няма съгласие между бившите съпрузи за упражняването на правата, съдът ги възлага само на единия от тях.", "date": "2017.07.03", "title": "Дете пътува без съгласие на родител само в срок и в определени държави"}
{"url": "https://news.bg/world/sasht-poveche-ne-sa-priyateli-na-hristiyandemokratite-na-merkel.html", "text": "В предизборната програма за парламентарните избори консерваторите на германския канцлер Ангела Меркел са премахнали думата \"приятел\" за описване на отношенията със САЩ, информира Ройтерс.Преди четири години в общата програма на Християндемократическия съюз и Християнсоциалния съюз САЩ се възприемаха като \"най-важния приятел\" на Германия извън Европа.В платформата от 2013 г. също се описваше \"приятелството\" с Вашингтон като \"крайъгълен камък\" на Германия в международните отношения и се говори също за укрепване на трансатлантическите икономически връзки чрез премахване на търговските пречки.Но думите \"приятел\" и \"приятелство\" липсват в последния манифест, озаглавен \"За една Германия, в която живеем добре и щастливо\", представен от Меркел и от лидера на Християнсоциалния съюз Хорст Зеехофер преди изборите на 24 септември.Вместо това САЩ са описвани като \"най-важния партньор\" на Германия извън Европа.Промяната подчертава влошаването на отношенията между Берлин и Вашингтон при американския лидер Доналд Тръмп.Проучване на Pew Research Center от миналата седмица показва, че 35% от германците положително гледат на САЩ в сравнение с 57% в края на мандата на Барак Обама.В пасажа за подсилването на икономическите връзки в тазгодишната програма се споменава историческата подкрепа на САЩ за Германия след Втората световна война и при обединението на страната.\"Времената, в които можем напълно да разчитаме един на друг, в известна степен, са в миналото. Ние, европейците, трябва да вземем съдбата си в наши ръце по-решително в сравнение с миналото\", се пояснява в програмата.Докато се потвърждава ангажиментът на Германия към НАТО, в програмата се уточнява, че ЕС трябва да бъде в позиция да се защитава сам независимо, ако иска да оцелее на дълъг период.Специална глава се отделя за \"Германия и Франция като мотор на Европа\", в която се обещава \"нов живот в приятелството\" между двете държави.Берлин е готов да работи с френското правителство за задълбочаване интеграцията на еврозоната, но консерваторите са против обединяване на дълга на държавите членки.В програмата като цяло се обещава повече полиция, повече домове и пълна трудова заетост (под 3% безработица) в рамките на 8 г., а също така повече данъчни облекчения и повече инвестиции.Планът е да се наемат допълнителни 15 000 полицаи в 16-те федерални провинции и да се изградят 1,5 милиона нови жилища.Във външната политика консерваторите отхвърлят пълно членство на Турция в ЕС, подкрепят план за финансово подпомагане на Африка и увеличение на помощта за развитие и за отбрана.", "date": "2017.07.03", "title": "САЩ повече не са „приятели” на християндемократите на Меркел"}
{"url": "https://news.bg/world/bregovata-ohrana-na-gartsiya-strelya-po-turski-tovaren-korab.html", "text": "Бреговата охрана на Гърция е стреляла към турски товарен кораб в Егейско море до остров Родос, съобщава \"Дейли сабах\".Товарният кораб M/V ACT е превозвал стомана от южното пристанище Искендерун до Измит в северозападната част, когато бреговата охрана призовала кораба да промени курса си към Родос.Корабът е плавал в международни води и капитанът на плавателния съд отговорил, че няма да изпълни тази инструкция, докато в същото време информирал турската брегова охрана за инцидента.След като корабът не изпълнил нареждането, бреговата охрана на Гърция открила огън във въздуха, а после по кораба. Други два съда на бреговата охрана са пристигнали в района от остров Сими.Капитанът на кораба Сами Калкаван обяви, че на кораба има най-малко 16 дупки от куршуми. Екипажът не е пострадал.Две лодки на турската брегова охрана са разположени в района.", "date": "2017.07.03", "title": "Бреговата охрана на Гърция стреля по турски товарен кораб"}
{"url": "https://news.bg/world/gubernatorat-na-nyu-dzharsi-razkritikuvan-zaradi-pochivka-na-zatvoren-ot-nego-obshtestven-plazh.html", "text": "Губернаторът на Ню Джърси Крис Кристи е остро критикуван, след като беше фотографиран на плаж в щата, който той лично затвори за обществено ползване около 4 юли заради финансови неуредици, съобщава АП.Кристи защити решението си да използва плажа със семейството си, пояснявайки, че предварително е обявил плановете си за ваканция и че медиите просто \"хванаха политик да изпълнява думата си\".Републиканецът беше заснет в неделя от NJ.com на Island Beach State Park. Той е остро критикуван за решението си да почива на плаж, който е затворен за американските данъкоплатци.Кристи нареди спиране на несъществени държавни услуги през празничните дни около 4 юли, включително затваряне на паркове, плажове и други обществени места заради проблеми с приемането на бюджета на щата.Губернаторът, който навлиза в последните шест месеца от управлението си с одобрителен рейтинг от 15%, подкрепя 34,7 милиарда долара щатски бюджет, включително 73 приоритета на демократите в предложение за преглед на неправителствената организация Horizon Blue Cross Blue Shield.Казусът е около предложението за ревизия на Horizon Blue Cross Blue Shield.", "date": "2017.07.03", "title": "Губернаторът на Ню Джърси разкритикуван заради почивка на затворен от него обществен плаж"}
{"url": "https://news.bg/bulgaria/bedstveno-polozhenie-v-samokov.html", "text": "В Самоков е обявено бедствено положение.Река Боклуджака преля, наводнени са много домове, съобщи кметът на Самоков пред Нова телевизия.Наводнени са детски градини и обществени сгради. Електричеството в засегнатите райони ще бъде спряно.Кметът на Самоков Владимир Георгиев обясни, че помпите за отводняване не достигат.\"Целият водосбор от Рила минава през града. В долната част на града всичко е залято. Каналът не можа да поеме цялата вода. Тя стигна до електрическите табла\", уточни градоначалникът.Когато спрат валежите водата ще бъде изпомпвана.", "date": "2017.07.03", "title": "Бедствено положение в Самоков"}
{"url": "https://news.bg/weather/moshtni-buri-i-gradushki-v-tsentralna-i-iztochna-balgariya.html", "text": "През нощта в Централна и Източна България ще продължи да се развива мощна купесто-дъждовна облачност.Ще има интензивни валежи, гръмотевични бури и градушки, показва прогнозата на Националния институт по метеорология и хидрология (НИМХ).В Западна България валежите ще отслабват и до сутринта ще спрат.Утре (4 юли) преди обяд все още на места в Източна България ще има превалявания, но вече по-слаби и в процес на спиране.Над останалата част от страната облачността ще се разкъсва и намалява, в следобедните часове до предимно слънчево време.В източната половина от страната ще духа умерен и временно силен север-северозападен вятър. Максимални температури - между 21° и 26°.Областите Плевен, Ловеч, Стара Загора и Хасково са в жълт код, а цяла Източна България е в оранжев код, показва справка на сайта на НИМХ. ", "date": "2017.07.03", "title": "Мощни бури и градушки в Централна и Източна България"}
{"url": "https://news.bg/int-politics/gartsiya-nastoya-za-izteglyaneto-na-okupatsionnite-turski-voyski-ot-kipar.html", "text": "Гръцкият външен министър Никос Кодзиас настоя за изтеглянето на \"окупационните войски\" на Турция от Кипър, използвайки войнствен тон по време на преговорите в Швейцария, които целят да се сложи край на 40-годишното разделение на острова, съобщава \"Франс прес\".Политическата криза в Кипър е една от най-продължителните в света, а преговорите, които започнаха в алпийския швейцарски курорт Кран-Монтана през миналата седмица, бяха обявени като най-добрия шанс за трайно решение.Островът, който се намира в източната част на Средиземно море, е разделен от 1974 г., когато турски войски нахлуха и по-късно окупираха една трета от острова в северната част в отговор на вдъхновен от Атина пуч, целящ съюз с Гърция.В края на миналата седмица генералният секретар на ООН Антониу Гутериш приветства преговорите като \"изключително конструктивни\" и като \"историческа възможност за постигане на цялостно уреждане на конфликта, който разделя Кипър в продължение на толкова много десетилетия\".Ала днес преговарящите страни изглежда са предприели по-малко помирителна линия.\"Гръцката позиция остава, че ... окупационните войски трябва да напуснат\", подчерта Кодзиас след сутрешното заседание в Кран-Монтана.Турция поддържа повече от 35 хил. войници в Кипър, а всяка перспектива за обединение до голяма степен зависи от драстичното намаляване на военното присъствие на Анкара там.Ала турският вицепремиер Нуман Куртулмуш коментира пред медии в Анкара днес, че \"Турция няма да отстъпи по въпроса за сигурността и гаранциите\".\"Нашата позиция по този въпрос няма да се промени\", настоя Куртулмуш.", "date": "2017.07.03", "title": "Гърция настоя за изтеглянето на \"окупационните турски войски\" от Кипър"}
{"url": "https://news.bg/regions/v-nay-golyamoto-selo-v-tarnovsko-blokiraha-pat-nastoyavat-za-tsyalosten-remont.html", "text": "Жителите на Първомайци - най-голямото село в област Велико Търново, излязоха на протест тази вечер в проливния дъжд с настояване за цялостен ремонт на второкласния републикански път през селото, съобщава БНР.Хората искат и ремонт на вековния мост между селото и Горна Оряховица, по който минава основния трафик.Повече от 40 години не е ремонтиран второкласният път Елена - Първомайци - Поликрайще. 24 километра от трасето са в окаяно състояние и дупките са повече от здравите участъци.Днес започна работата по частичното изкърпване, но хората от Първомайци настояват за цялостен ремонт.За 15 минути повече от 100 протестиращи затвориха главния път, който свързва Горна Оряховица с Русе и Свищов.\"Вижда се, че започват кръпки, тук минават между пет и шест хиляди коли на денонощие. Мостът е на 138 години, не е ремонтиран от 35-40 години, от както е пътя. Да се оправи пътя, защото си разбиваме колите. И не мисля, че е нормално да караме по такива пътища, които са и опасни. Всеки месец съм в сервиза\", коментира протестиращи.", "date": "2017.07.03", "title": "В най-голямото село в Търновско блокираха път, настояват за цялостен ремонт"}
{"url": "https://news.bg/bulgaria/protestite-v-asenovgrad-prodalzhavat-do-dupka.html", "text": "Протестите ще продължат всяка вечер. Това реши инициативният комитет на родителите на пострадалите деца от отбора по гребане в Асеновград. Те обаче предупредиха, че през уикенда недоволството отново ще е масирано, съобщи сайтът DCnews.Утре група родители ще поиска ново разрешение от общината за продължаване на протестните действия.Хората нееднократно подчертаха, че митингите и шествията им са мирни. Те се разграничиха от всякакви прояви на агресия и нерегламентирана агитация.Протестиращите възнамеряват да подготвят предложения, които да внесат в парламента чрез местните депутати.Днес родители на децата от отбора по кану каяк са били на среща с кмета Емил Караиванов. По думите им той е предложил да осигури психолог на всички деца, които имат нужда да бъдат консултирани със специалист.На протеста тази вечер хората заявиха, че са гневни заради липсата на присъствие от страна на местната власт на митингите им, за да бъдат чути исканията им. Те ще продължат да следят как се изпълняват обещанията, които миналата седмица им бяха дадени на нарочна пресконференция в присъствието на вицепремиера Валери Симеонов, главния секретар на МВР Младен Маринов, представители на полицията, прокуратурата и местните власти.Тази вечер протестът е доста по-малоброен в сравнение със снощи и предишните вечери миналата седмица. Няма и много полиция. Недоволството на родителите е охранявано едва от петима полицаи.", "date": "2017.07.03", "title": "Протестите в Асеновград продължават до дупка"}
{"url": "https://news.bg/int-economics/prezidentat-na-fed-e-bila-prieta-v-bolnitsa.html", "text": "Президентът на Федералния резерв (ФЕД) Джанет Йелън е била приета в болница в Лондон, предаде Ройтерс.Агенцията се позовава на изявление на ФЕД.Джанет Йелън е била приета за лечение на уринарния тракт. Това е станало по време на уикенда.В Лондон Джанет Йелън е била на почивка със семейството си. На 27 юни тя участва в конференция в столицата на Великобритания.Джанет Йелън беше приета в болница в петък и изписана в понеделник, се уточнява в съобщението от ФЕД. От него става ясно, че няма да има промени в програмата на президента на финансовата институция.", "date": "2017.07.03", "title": "Президентът на ФЕД е била приета в болница"}
{"url": "https://news.bg/bulgaria/poletite-na-letishte-sofiya-se-izpalnyavat-po-razpisanie.html", "text": "Във връзка с получен сигнал за взривно устройство на Терминал 2, след извършена проверка от специализираните служби на МВР, терминалът е отворен в 20:08 часа.Това съобщиха от пресслужбата на летището.Не е нарушен графикът на полетите, които се изпълняват по разписание.", "date": "2017.07.03", "title": "Полетите на летище София се изпълняват по разписание"}
{"url": "https://news.bg/bulgaria/obstanovkata-v-stolipinovo-e-spokoyna-sled-snoshtniya-spontanen-protest.html", "text": "Обстановката в пловдивския квартал \"Столипиново\" е спокойна след снощния спонтанен протест на част от жителите там, предаде БНТ.Те заявиха, че следят с притеснение случващото се в Асеновград и затова са излезли по улиците. Заради напрежението областният управител Здравко Димитров се срещна с лидери на ромската общност от региона.В момента в \"Столипиново\" при свои близки са се настанили пет асеновградски семейства. Жителите на пловдивския ромски квартал са притеснени от ситуацията на километри от тях.В същото време в центъра на Пловдив снощи група скинари са нападнали две ромски семейства с дете. Случката се разиграва пред заведение за бързо хранене. От побоя мъж е бил със сцепена глава.От полицията в Пловдив заявиха, че нямат подаден сигнал за побоя, а само за група протестиращи, пристигнали от Асеновград, които са обикаляли по главната улица.", "date": "2017.07.03", "title": "Обстановката в \"Столипиново\" е спокойна след снощния спонтанен протест"}
{"url": "https://news.bg/politics/otnosheniyata-mezhdu-borisov-i-radev-bili-teatar-s-elementi-na-fars.html", "text": "Този театър има доста фарсови елементи. Ние в България сякаш добихме този навик да очакваме и изискваме от нашите политици нещо подобно, а те, за съжаление, ни го предлагат.Това коментира политологът и преподавател в НБУ Любомир Стефанов по повод отношенията между президента Румен Радев и премиера Бойко Борисов и по-конкретно днешната им среща.\"Може би премиерът Борисов опита да намери съюзник в лицето на президента Радев, тъй като \"пакетирането\" на президента Радев с БСП не носи дълготрайни политически активи. А така двама силни мъже, които говорят и решават делата на една държава и определят нейното бъдеще, много повече импонира на премиера Борисов, на неговия личен манталитет и схващане на властта\", подчерта анализаторът пред БНР.В анализ на конфликта между ГЕРБ и Румен Радев политологът посочи, че \"така древната максима \"Разделяй и владей\" много по-успешно в този случай би свършила работа, ако се намери правилния подход за комуникация\".\"Не смятам, че това е война, а пореден епизод от една битка или противопоставяне, което би трябвало да се очаква по оста президентска - изпълнителна власт, особено когато има разминаване в партийната принадлежност\", отбеляза още Любомир Стефанов.Политологът акцентира върху липсата въобще на стратегия извън българското председателство - за българското място, значение, тежест и самочувствие в ЕС.\"Имаме много воеводи и малко хайдути\", заключи той.По повод коментари на Георги Първанов от почивните дни, Любомир Стефанов прогнозира, че не смята, че Борисов би се подвел трети път по сценария \"Подаваме оставка, за да предизвикаме избори - пък да видим какво ще стане\".", "date": "2017.07.03", "title": "Отношенията между Борисов и Радев били \"театър с елементи на фарс\""}
{"url": "https://news.bg/crime/signal-za-bomba-oprazni-letishte-sofiya.html", "text": "Към 18.55 часа тази вечер на тел. 112 е получено злоумишлено телефонно обаждане за летище София. Това съобщиха от пресцентъра на МВР.Сигналът се проверява, извършват се всички рутинни действия по процедура, уточниха лаконично от ведомството.До момента експертите на ДОТИ не са открили взривно устройство.По информация на Нова телевизия и \"24 часа\" заради сигнала на Терминал 2 има отменени полети, пътници се евакуират, проверяват се багажи. Хората се пренасочват към Терминал 1.Фалшив сигнал за бомба на летище София беше подаден преди две седмици и затвори летището за няколко часа. Мъжът, подал сигнала, беше установен и задържан.БНР съобщи, че е задържан сегашният телефонен терорист. По неофициална информация той е с психични отклонения. От МВР потвърдиха, че е установен телефонният терорист.", "date": "2017.07.03", "title": "Сигнал за бомба опразни Летище София"}
{"url": "https://news.bg/regions/prokurist-vleze-v-bolnitsata-v-lovech.html", "text": "Прокурист на МБАЛ \"Проф. д-р Параскев Стоянов\", гр. Ловеч встъпи в длъжност днес, след като е избран от Борда на директорите. Д-р Георги Васев ще встъпи официално в длъжност като директор на болницата, след като бъде вписан в Търговския регистър.Министерство на здравеопазването вече е съставило план за спасяването на болницата. Първата стъпка е назначаването на д-р Васев, външен човек без локални обвързаности, доказан хирург с респектираща професионална биография, посочи заместник-министърът Мирослав Ненков, който представи Георги Васев пред персонала на болницата.МЗ командирова двама финансисти и един юрист, които имат за задача да анализират текущото състояние на лечебното заведение - къде отиват харчовете и откъде са приходите, като целта е да бъдат набелязани стъпки за намаляването на дълговете и вдигане на запорите.По данни на МЗ за седемгодишния период от 2008 до 2014 г. броят на преминалите болни по най-отежняващия за болницата договор за съвместна дейност е 6395. Общо приходите по договора от съвместна дейност са 14 449 517 лв. От тях приходите за частната структура са 13 061 438 лв., или 90.39%, а за държавната болница - 1 388 079 лв., или 9.61%.В момента МЗ води преговори с други държавни лечебни заведения, от които се очаква да отпуснат безлихвен кредит за покриване априлската и процент от февруарската заплата на работещите в МБАЛ.Това са краткосрочни мерки, а за да може в дългосрочен порядък областната болница да съществува и гражданите да разчитат на качествено здравеопазване, основната тежест ще падне върху вас, обърна се заместник-министър Ненков към колегите си от Ловеч.", "date": "2017.07.03", "title": "Прокурист влезе в болницата в Ловеч"}
{"url": "https://news.bg/world/institut-zove-dablin-da-obmisli-irekzit.html", "text": "Ирландия трябва \"сериозно да обмисли\" въпроса да последва Великобритания и да напусне ЕС.Това отбелязва в доклад десният британски институт Policy Exchange, цитиран от Press Association и вестник \"Индипендънт\".Републиката може да избере варианта да остане с Великобритания в обща зона за свободна търговия, докато води преговори за възможно най-благоприятно споразумение за инвестиции и търговия с останалите 26 страни членки, отбелязва институтът.Бившият премиер на Ирландия Енда Кени категорично отхвърли всички предложения Ирландия да напусне ЕС, пояснявайки, че основата на просперитета на страната и на модерното й общество е членството в ЕС.Но в доклада на влиятелната британска изследователска организация се казва: \"\".Документът е изготвен от Рей Басет, бивш ирландски депутат и коментатор.Допълва се, че Ирландия е изправена пред важен избор.\"Както и да завършат преговорите за Брекзит, ще има цена за плащане\", се пояснява в изследването.Наскоро проведено социологическо проучване показва, че 88% от ирландците искат страната им да остане в ЕС.", "date": "2017.07.03", "title": "Институт зове Дъблин да обмисли Ирекзит"}
{"url": "https://news.bg/bulgaria/437-proizshestviya-dnes-64-pozhara-i-366-spasitelni-deynosti.html", "text": "От началото на деня до 18 часа служителите на Главна дирекция \"Пожарна безопасност и защита на населението\" (ПБЗН) са реагирали на 437 сигнала за произшествия, от които 64 пожара и 366 спасителни дейности.Към момента силите и средствата на звената за ПБЗН участват в локализирането и ликвидирането на 39 произшествия.Към 17 часа на Националния телефон 112 за територията на община Самоков са получени общо 91 сигнала за произшествия. На място работят освен служители на местната пожарна служба и екипи от столицата и Боровец. Няма пострадали граждани.Сигналите са за наводнени приземни етажи на жилищни и обществени сгради и залети пътни участъци. Създадена е организация за следене на нивото на язовир Бели Искър, няма опасност от преливане.От 8 до 17:50 часа в РДПБЗН-Плевен са постъпили 123 сигнала от тел. 112. Служителите на пожарната служба са реагирали на 47 сигнала за произшествия.", "date": "2017.07.03", "title": "437 произшествия днес - 64 пожара и 366 спасителни дейности"}
{"url": "https://news.bg/crime/17-295-m-brakonierski-mrezhi-izzeti-ot-inspektori-prez-yuni.html", "text": "17 295 метра бракониерски мрежи са иззети от инспектори на ИАРА само през юни месец. От тях 9 715 метра са открити и иззети от инспекторите по Черноморието. Задържани са и 105 винтери.Само за последния месец са извършени близо 1600 проверки, съставени са 170 акта за нарушения. Близо 1600 са проверките на инспектори на Изпълнителната агенция по рибарство и аквакултури през юни. При тях са констатирани 170 нарушения.550 от проверките са извършени по Черноморието, като нарушенията там са 17. Най-много са проверките в Добрич - близо 200. 380 са проверките в Централен Дунав, като установените нарушения са 25.При проверките са иззети общо 564 кг, от които по-голямата част е върната в морето и 17 кг е дарена.10 кг бяла мида, 50 кг рапан, 146 кг черна морска мида и 500 езерни раци (с общо тегло около 30 кг) са конфискувани при проверките.315 от проверките са извършени от началото на миналата седмица, като са издадени 13 акта за нарушения в акваторията на Черно море, по река Дунав и вътрешните водоеми на страната. Осем от нарушенията са за любителски риболов и 5 - за стопански.124 от проверките са по Черноморието - на море, на пристанище, в търговска мрежа и в прилежащите вътрешни водоеми. Откритите нарушения са две - за извършване на стопански риболов без разрешително и без издадено удостоверение за извършване на стопански риболов и за превоз на риба, както и без представени документи за произход на рибата.740 метра мрежи и 61 кг риба са иззети с актове и констативни протоколи при проверките.От ИАРА напомнят, че миналата седмица беше подписан Меморандум между две от структурите към Министерство на земеделието, храните и горите - Изпълнителна агенция по рибарство и аквакултури и Изпълнителна агенция по горите за съвместна контролна дейност, взаимодействие и координация.", "date": "2017.07.03", "title": "17 295 м. бракониерски мрежи иззети от инспектори през юни"}
{"url": "https://news.bg/disasters/gartsiya-obhvanata-ot-ogromni-pozhari.html", "text": "Гърция е обхваната от огромни пожари.Високите температури и силният вятър превърнаха една небрежност при боравене с открит огън в мащабен пожар в област Лакония, съобщава кореспондентът на БНР в Атина.Няма жертви, но хората от няколко села сами са напуснали домовете си и са се спасявали в морето с лодки и частни яхти.Изгорели са къщи и мащабни масиви от маслинени дървета.Разпалват вече загасени огнища. Гасят огнената стихия по въздух и суша. Включиха се няколко хеликоптера и самолета. В помощ на пожарникарите са и много доброволци.Днешният ден е от най-трудните в последните години. След високите температури, от днес духа силен вятър, което засилва риска от бързо разпространяване на огъня.Кметът на най-пострадалото село Мани обвини противопожарна охрана в закъсняла реакция.Поради високия риск от пожари дори има горски райони, в които от днес е напълно забранено да се влиза.", "date": "2017.07.03", "title": "Гърция обхваната от огромни пожари"}
{"url": "https://news.bg/regions/tovaren-avtomobil-predizvika-katastrofa-na-zhp-prelez.html", "text": "Неправомерно пресичащ товарен автомобил е причинил инцидент на прелез.Инцидентът се е случил в 13.55 часа на прелеза в междугарието Моруница - Борово.Тежкотоварен автомобил преминава през съоръжението при редовно задействано автоматично прелезно устройство (спуснати бариери, светлинна и звукова сигнализация) и се сблъсква със специализирана машина за ремонт на НКЖИ.Пострадали са 3-ма служители на НКЖИ, пътували в нея. Двама от тях са с леки наранявания, третият е настанен за наблюдение в лечебно заведение.Екипи на разследващите органи и НКЖИ са на мястото на инцидента.Нарушен е графикът на движение на влаковете по 4-та жп линия Русе - Подкова в участъка Горна Оряховица - Русе.", "date": "2017.07.03", "title": "Товарен автомобил предизвика катастрофа на жп прелез"}
{"url": "https://news.bg/int-politics/v-shvetsiya-zhiveyat-2000-islyamski-ekstremisti.html", "text": "В Швеция живеят около 2000 ислямски екстремисти. Това обяви шефът на шведското контраразузнаване, което е близо 10 пъти увеличение за по-малко от десетилетие, съобщава \"Франс прес\".Андерс Торнберг, който ръководи контраразузнавателната служба \"Сапо\", приписва ръста на ислямисти в скандинавската страна на добре смазаната пропагандна машина на ДАЕШ (\"Ислямска държава\").Въпреки че \"малко екстремисти\" имат \"волята и способността\" да извършат атаки, те трябва да бъдат установени и внимателно проследявани, допълни Торнберг.\"Важно е всички в Швеция да поемат отговорност за прекратяване на тази тенденция ... преди да станем свидетели на атака или насилствен акт\", подчерта той пред местна новинарска агенция.Швеция е под тревога, откакто узбек, който е показвал симпатия към джихадистките групировки, включително ДАЕШ, използва откраднат камион, който заби в пешеходци на оживена търговска улица на 7 април, убивайки петима души и ранявайки 15 души.Андерс Торнберг посочи, че от около 3000 екстремисти, които в момента се намират в Швеция, 2000 имат ислямистки мотиви. Останалите екстремисти произхождат от крайнодесни и крайнолеви движения.През 2010 г. \"Сапо\" е засякла само 200 ислямски екстремисти в скандинавската страна.", "date": "2017.07.03", "title": "В Швеция живеят 2000 ислямски екстремисти"}
{"url": "https://news.bg/world/britanskoto-pravitelstvo-ne-znae-za-vizita-na-tramp-na-ostrova-prez-sledvashtite-sedmitsi.html", "text": "Британското правителство не е наясно с никакви планове на американския президент Доналд Тръмп да посети Великобритания през следващите няколко седмици. Това заяви говорител на премиера Тереза Мей, цитиран от Ройтерс.Британски медии съобщиха, позовавайки се на правителствени източници, че Тръмп може да посети голф курорта си в Шотландия през следващите две седмици по време на заплануваната си визита в Европа, където ще участва на Г-20 в Хамбург на 7 и 8 юли и на тържествата по случай Деня на бастилията във Франция на 14 юли.\"\", отговори говорителят пред журналисти. Представителят поясни, че е приета покана към Тръмп за държавно посещение във Великобритания и в момента се работи по подробностите.Мей покани американския лидер да посети Острова по време на посещението си във Вашингтон през януари, но все още не е съобщавана конкретна дата. Медиите отбелязват, че визитата е отменена заради риск от протести.", "date": "2017.07.03", "title": "Британското правителство не знае за визита на Тръмп на Острова през следващите седмици"}
{"url": "https://news.bg/politics/i-borisov-da-obyasnyava-zaedno-s-borshosh-za-ndk-iskat-ot-dsb.html", "text": "ДСБ призоваха анкетната комисия, създадена с разследва скандала НДК, да работи прозрачно и лично да бъдат изслушани Мирослав Боршош, министър Лиляна Павлова и министър-председателя Бойко Борисов.Лидерът на ДСБ ген. Атанас Атанасов заяви на пресконференция в партията, че държавата се тресе от скандали.Зам.-председателят на партията Цецка Бачкова акцентира върху предстоящото ни европредседателство. По думите й се избутва на заден план какви са .\"В тази връзка бихме искали да призовем правителството и министър Лиляна Павлова възможно най-скоро да започне дебат за приоритетите, тъй като те трябва да бъдат определени с някакъв обществен консенсус и да бъдат приоритети наистина на България, а не приоритети на правителството. За съжаление изключително неприятно впечатление ни направи фактът, че въпреки проблема с кадрите и проблема с административния капацитет, който ще подсигури председателството, на сайта на министерството на г-жа Лиляна Павлова липсват обявени конкурси. Питането ни е на какъв принцип ще се назначават хората?\", коментира Бачкова.Йордан Иванов, който е председател на организацията в Пловдив, е на мнение, че приетите на първо четене промени в Данъчно-осигурителния процесуален кодекс (ДОПК) \"затягат примката около врата на българските граждани и върху малкия и среден бизнес\".Според Иванов намаляването на прага на разплащанията кеш представлява финансово робство. Той допълни, че вместо администрацията да улеснява, тя утежнява живота и работата на бизнеса.\"Искам да си представите как една възрастна жена, която трябва да си купи две крави за по 600 лв, трябва да отиде в най-близкия град, да открие банкова сметка, за да може да преведе парите\", каза Иванов.Иванов настоя Народното събрание да отхвърли на второ четене тези промени.", "date": "2017.07.03", "title": "И Борисов да обяснява заедно с Боршош за НДК, искат от ДСБ"}
{"url": "https://news.bg/world/kola-pomete-hora-pred-letishteto-v-bostan.html", "text": "Най-малко дузина души са били приети в болница в Бостън. Това е станало, след като кола в група хора на летището в Бостън, съобщи Си Ен Ен.В момента не се разкриват повече подробности за инцидента, който е станал около 13.44 ч. местно време (19.44 ч. българско).Според очевидци, таксито е загубила управление и се е врязала в група хора.Няма данни случилото се да е умишлено деяние, заяви говорител на полицията.56-годишният таксиметров шофьор блъснал хората на таксиметрова стоянка близо до международното летище \"Логан\" в Източен Бостън е задържан и разпитан.", "date": "2017.07.03", "title": "Кола помете хора пред летището в Бостън"}
{"url": "https://news.bg/health/promenyat-dogovaryaneto-na-onkolekarstvata-ot-2018-godina.html", "text": "Промяна в договарянето на онколекарства предстои от 2018 година. Това стана ясно от думите на изпълняващия длъжността управител на Здравната каса д-р Димитър Петров пред БНР.Процедурата ще стане централизирана, като търговете за медикаментите ще прави Министерството на здравеопазването, а отстъпките ще се договарят от Здравната каса.И още една промяна от догодина прие надзорът на касата. Болниците ще имат възможност да избират между няколко системи за дозиране на онколекарствата, каза изпълняващият длъжността управител на НЗОК д-р Димитър Петров.Със смесителите ще приложим текст в Националния рамков договор, че болниците са задължени да прилагат планиране с оглед оптимално недопускане на излишъци на лекарства, които се изхвърлят. Това може да става чрез ръчно планиране, полуавтоматизирани системи или автоматизирани,тоест оставяме и трите възможности. Полуавтоматизираните не са задължителни на този етап. Има съпротива от болниците най-вече, твърди временният управител на Касата.Д-р Димитър Петров каза пред общественото радио, че е частично изненадан от подадената миналата седмица оставка на д-р Глинка Комитов от поста управител на НЗОК.Преди заседанието на Надзорният съвет на Касата председателят на Надзора Кирил Ананиев уточни, че всяка парламентарна група може да предложи своя кандидатура, но не е задължително Народното събрание да изслушва подалия оставка управител на Касата Глинка Комитов.Припомняме, в заявлението за оставката на д-р Комитов нямаше мотиви.", "date": "2017.07.03", "title": "Променят договарянето на онколекарствата от 2018 година"}
{"url": "https://news.bg/economics/okolo-70-ot-obshtestvenite-porachki-se-izpalnyavat-ot-edni-i-sashti-firmi.html", "text": "Около 10 % от фирмите, които изпълняват обществени поръчки в България печелят 70 на сто от поръчките. Това съобщи пред БНР Зорница Славова, икономически анализатор от Института за пазарна икономика.Чрез проекта си \"Отворени обществени поръчки\" Институтът следи процеса на възлагане и изпълнение на обществените поръчки за доста дълъг период от време.За периода от 2007 до 2015, това са близо 200 хиляди поръчки за 60 милиарда лева. Знаете, направи се един портал за отворени данни и там се качва данни, събирани от администрацията по всякакви теми. И обществените поръчки бяха една от тях.Тези данни, които ние взимаме, страдат и от своите слабости, каза Славова. Тя даде пример с посочени нули или нереални суми - 1 левче за доставка на храни или 1 левче за реконструкция на сграда. \"Това, доколкото разбрахме, говорихме с Агенцията за обществени поръчки, отчасти е премахнато. Всъщност, знаете ли как е премахнато - когато попълват в данните сумата на проекта, не може да слагат нула\", поясни Зорница Славова.Понеже забелязахме, че има доста висока концентрация на изпълнителите на обществени поръчки, . Около 10% от изпълнителите печелят над 70% от обществените поръчки.Видяхме, че има фирми, които изпълняват поръчки в цялата страна за всяка държавна структура, което предполага, че те са добри, например, за поставяне на дограма. Има няколко фирми в България, които са най-добрите в бранша си и изпълняват поръчки. В същото време ето един друг пример - имаше един консорциум в Сливен по времето, когато кмет беше Данчо Лечков, който взима всякакви поръчки за всичко.Относно нарушителите Зорница Славова каза, че са прегледали и одитните доклади на Сметната палата, най-големите нарушители са общините. Там около 10% от случаите бяха пратени на прокуратурата.", "date": "2017.07.03", "title": "Около 70% от обществените поръчки се изпълняват от едни и същи фирми "}
{"url": "https://news.bg/world/iran-podpisa-energiyna-sdelka-s-frenska-i-kitayska-kompaniya-za-usd5-mlrd.html", "text": "Иран подписа споразумение за 5 милиарда долара с френската компания Total SA и с китайска петролна компания за разработване на голямо крайбрежно находище за природен газ, съобщава АП.Това е първата подобна сделка с чуждестранни компании, откакто Ислямската република сключи ядреното споразумение със световните сили.Споразумението е сключено в иранската столица Техеран.Фирмите ще разработят част от голямото находище Южен Парс, което се споделя от Иран и Катар.Френската компания придобива 50,1% дял, докато държавната Китайска национална петролна корпорация се сдобива с 30%, а иранската Петропарс - 19,9 на сто.Споразумението включва 30 кладенци за природен газ и две производствени единици.Предвижда се споразумението да доведе до увеличение производството на газ с близо 600 милиона кубични метра от настоящите 540 милиона.Иран се намира върху четвъртите най-големи резерви на петрол в света и вторите по природен газ.", "date": "2017.07.03", "title": "Иран подписа енергийна сделка с френска и китайска компания за $5 млрд."}
{"url": "https://news.bg/world/istoricheska-zaguba-za-partiyata-na-premiera-abe-na-izborite-v-tokio.html", "text": "Либералдемократичната партия на японския премиер Шиндзо Абе претърпя историческа загуба на местните избори в столицата Токио, показват окончателните резултати, цитирани от ДПА.\"Първа токийска партия\" на губернатора на Токио Юрико Койке и съюзниците им спечелиха 79 места в 127-местния парламент, докато партията на Абе, която държеше 57 места преди вота, е спечелила едва 23 места - доста по-малко от предишния негативен рекорд от 38 места през 2009 г.\"Първа токийска партия\" е основана наскоро от Койке, бивш депутат от либералдемократите, който заемаше поста на военен министър в първия кабинет на Абе.През август Койке стана първата жена губернатор на столицата, а изборите в неделя се разглеждаха като референдум за първата й година на поста.Съкрушителната загуба идва в неблагоприятен момент за Абе, който се опитва да промени пацифистката конституция на страната.Днес той заяви пред журналисти, че ще \"си върне доверието на народа\".Управляващата партия е раздирана от скандали през последните месеци.", "date": "2017.07.03", "title": "Историческа загуба за партията на премиера Абе на изборите в Токио"}
{"url": "https://news.bg/int-politics/yadrenite-sili-namalyavat-no-modernizirat-arsenalite-si.html", "text": "Световните ядрени сили едновременно намаляват и модернизират своите арсенали, докато инвестициите в ядрено оръжие се увеличават. Това показва доклад на шведски изследователски институт, публикуван днес, съобщава ДПА.Стокхолмският международен институт за изследване на мира (СИПРИ) обяви, че \"въпреки че общият брой на ядрените оръжия в света продължава да намалява, всички държави, притежаващи ядрено оръжие... модернизират своите ядрени арсенали\".Тези страни \"няма да бъдат подготвени\" да се откажат от арсеналите си \"в обозримо бъдеще\", допълва докладът.Намаляването на общия брой на ядрените оръжия до голяма степен се дължи на намаленията, направени от САЩ и Русия. Двете притежават 13 800 ядрени оръжия - почти 93 процента от общото количество по света.И двете страни представиха мащабни програми за модернизация, като САЩ планират да похарчат 400 млрд. долара до 2026 г. за поддържането и модернизирането на ядрения си арсенал.\"Прогнозираното увеличение на американските разходи не е неочаквано\", изтъква старши изследователят от СИПРИ Ханс Кристенсен, допълвайки: \"Настоящата американска администрация продължава амбициозните планове за ядрена модернизация, заложени от бившия президент Барак Обама.\"Държави с по-малко ядрени оръжия също инвестират в модернизацията, се допълва в доклада.Северна Корея разполага с достатъчно материал за между 10 и 20 ядрени бойни глави, което е \"увеличение на оценките от предходни години\".", "date": "2017.07.03", "title": "Ядрените сили намаляват, но модернизират арсеналите си"}
{"url": "https://news.bg/world/v-petak-puskat-tesla-model-3.html", "text": "Първият автомобил Tesla Model 3 ще е готов този петък.Първите собственици на Tesla Model 3 ще получат колата си на официално парти със собственика на компанията Илън Мъск на 28 юли, съобщи самият той в социалната мрежа Twitter, цитиран от Късметът лично да се срещнат с Мъск ще имат първите 30 души, които са предплатили своя нов електромобил.Главният изпълнителен директор на Tesla съобщи още, че моделът е минал през проверките на регулаторите с две седмици по-рано от предвиденото. Първият модел ще излезе от поточната линия този петък.Очаква се през август готови да са още 100 автомобила, а през септември - 1 500. До декември месец по 20 000 автомобила ще слизат от поточната линия, обещава още Мъск.Какво знаем вече за Model 3?Автомобилът ще е със стартова цена 35 000 долара, докато Model S се продава за поне 80 000 долара в САЩ;Седанът ще има 5 места и 400 литра багажник;Model 3 ще развива от 0 до 100 км/ч за 5.6 секунди;И ще може да изминава над 340 километра с едно зареждане (или около двойно повече в сравнение с електрическите автомобили с подобна цена);А по-скъпите версии ще са още по-бързи и ще изминават още повече разстояние с един заряд;Ще има осем камери, един радар и 12 ултразвукови сензори, както и нов суперкомпютър от Nvidia, който ще поддържа втората генерация на автономната система;Telsa обещава, че Model 3 ще има петзвездна безопасност;Както и Model S, новият автомобил може да бъде поръчан със стъклен покрив и 19-инчови джанти;15-инчовият екран вече ще е хоризонтален;", "date": "2017.07.03", "title": "В петък пускат Tesla Model 3 "}
{"url": "https://news.bg/int-economics/8-godishnoto-dano-na-bezrabotitsata-v-evrozonata-se-zapazva.html", "text": "Официалните данни на \"Евростат\" показват, че безработицата в еврозоната, в която членуват 19 страни, остава през май на най-ниските си равнища от 8 години, съобщава \"Асошиейтед прес\".Равнището на безработица е останало непроменено - 9,3 процента. Това е най-ниското ниво от март 2009 г., когато безработицата нарасна значително след световната финансова криза.Уточнява се, че броят на хората, които не са работили, е намалял с 5000 души до 15,03 милиона.Надеждите са високи, че тенденцията към спад на безработицата в еврозоната ще се ускори през следващите месеци, след като икономическият растеж в региона изглежда е ускорил темпа си.Данните обаче маскират огромните различия в еврозоната, но дори в страните, в които безработицата е най-висока, особено в Гърция и Испания, се наблюдава тенденция към подобряване.", "date": "2017.07.03", "title": "8-годишното дъно на безработицата в еврозоната се запазва"}
{"url": "https://news.bg/world/erdogan-mechtae-za-turski-samoletonosach.html", "text": "Турция е решена да изгради първия си самолетоносач. Това заяви турският президент Реджеп Ердоган по време на освещаването на корвета в Тузла, Истанбул, информира \"Дейли сабах\".Турският лидер поясни, че страната ще трябва да ускори работата в областта на отбраната, за да изпълни целта си за прекратяване на чужда зависимост в отбранителния сектор до 2023 г.Трябва да избираме наши национални корпорации за продукти и проекти, призова той.По думите му през следващите години ще има повече от 10 нови проекта в турския отбранителен сектор.\"\", добави Ердоган.", "date": "2017.07.03", "title": "Ердоган мечтае за турски самолетоносач"}
{"url": "https://news.bg/world/v-sasht-pet-pati-po-golyamo-mediyno-otrazyavane-na-teroristichnite-ataki-izvarshvani-ot-myusyulmani.html", "text": "Извършваните от мюсюлмани терористични атаки са пет пъти повече отразявани от медиите, отколкото нападенията, които са дело на немюсюлмани в САЩ.Това става ясно от академично изследване на Държавен университет Джорджия, цитирано от \"Индипендънт\".Анализът обхваща всички терористични атаки в САЩ между 2011 и 2015 г. Установено е, че е имало 449% увеличение на медийното отразяване, когато нападателят е мюсюлманин.Мюсюлманите са извършили 12,4% от атаките през периода, но са получили 41,4% медийно отразяване, показва изследването.Авторите отбелязват, че откритията подсказват, че медиите преувеличено плашат хората от мюсюлмански терористи.Учените са изследвали американските вестници, отразявали всяка терористична атака на американска земя и са отчели общия брой на статиите, посветени на всяко нападение.Те са установили, че бомбеният атентат на маратона в Бостън през 2013 г., който е извършен от двама мюсюлмани и при него загиват трима души, е получил 20% от цялото медийно отразяване, свързано с терористичните атаки през петгодишния период.Например клането през 2012 г. в сикхски храм в щата Уисконсин, при което белият Уейд Майкъл Пейдж уби шестима души, е отразявано едва 3,8%.Данните оборват атаката на американския президент Доналд Тръмп от февруари, че медиите не отразяват извършените от мюсюлмани нападения.", "date": "2017.07.03", "title": "В САЩ пет пъти по-голямо медийно отразяване на терористичните атаки, извършвани от мюсюлмани"}
{"url": "https://news.bg/crime/dvama-sa-obvinenite-za-razrushavaneto-na-tyutyuneviya-sklad-v-plovdiv.html", "text": "Окръжна прокуратура-Пловдив внесе в съда обвинителен акт спрямо Георги Бранеков, на 37 г., като представител и управител на фирма \"Одрин 8\" ЕООД-Пловдив, в съучастие, като извършител с Александър Николич, като подбудител, организирал осъществяване на противозаконна дейност в защитена територия за опазване на културно наследство - групов паметник на културата - Историческа зона \"Филипопол-Тримонциум-Пловдив\", включваща , притежаваща и понастоящем статут на единична недвижима културна ценност, като е знаел, че нарушава разпоредбите на Закона за културното наследство.По делото са призовани 34 свидетели, извършени са строително-техническа, компютърна и графологична експертизи, приложени са протоколи за претърсвания и изземвания, справки за фирми, копия от документи и др. Установено е, че на мястото на разрушената сграда е било предвидено изграждане на многоетажен хотел с подземни паркинги и гаражи, както и други обслужващи сгради.Георги Бранеков е предаден на съд и за това, че на 19 ноември 2010 г. в Пловдив, като упълномощен представител на фирма \"Одрин 8\" ЕООД, в съучастие като извършител с Александър Николич, като подбудител, съзнателно е ползвал преправен официален документ - , Национален институт за недвижимо културно наследство, като преправката е била, че сградата на ул. \"Одрин\"№8, квартал 165, планоснимачен №610 в Пловдив не притежава статут на единична недвижима културна ценност. Александър Николич е предаден на съд и за това, че на 4 октомври 2010 г. , като управител на фирма \"Одрин 8\"ЕООД, съзнателно се е ползвал от същия преправен официален документ.Окръжна прокуратура-Пловдив предаде на съд и Александър Николич, на 46 г., български и сръбски гражданин, за това, че в периода от 27 октомври 2009 г. до 19 ноември 2010 г., като управител на фирма \"Одрин 8\"ЕООД, организирал осъществяване на противозаконна дейност в защитена територия за опазване на културното наследство групов паметник на културата.Александър Николич е предаден на съд и за това, че в периода от 20 декември 2013 г. до 15 юли 2015 г., като управител на фирма \"Одрин 8\"-Пловдив ЕООД, и от 15 юли 2015 г. до 9 февруари 2016 г., като изпълнителен директор на \"Пи Джей Трейд\",едноличен собственик на капитала на дружество \"Одрин 8\" ЕООД, на 4 пъти в съучастие , като подбудител и помагач, умишлено склонил Георги Бранеков, да извърши престъпление и го подпомогнал чрез съвети и разяснения как, къде и пред кои органи да подаде документи по организиране и осъществяване на противозаконно дейност в защитена територия за опазване на културното наследство. А на 19 ноември 2012 г. умишлено склонил Георги Бранеков, като извършител и като пълномощник на фирма \"Одрин 8\" ЕООД, чрез съвети и разяснения как и пред кои органи да се ползва от преправен официален документ.", "date": "2017.07.03", "title": "Двама са обвинените за разрушаването на Тютюневия склад в Пловдив"}
{"url": "https://news.bg/regions/stimulirat-s-500-lv-sluzhitelite-boreshti-se-s-gradushkite.html", "text": "Служители на Изпълнителната агенция за борба с градушките протестираха за пореден път заради ниските си заплати и мизерни условия на труд.По-късно днес на среща в Министерството на земеделието, храните и горите е подписано споразумение със синдикатите и служителите в три точки.Първо, за месец юли ще има допълнително материално стимулиране, с което да бъде компенсирано от части искането за увеличение на заплатите. За тази цел допълнително ще бъде изплатена сумата от 386 000 лева общо или средно по 500 лева на ракетострелец, съгласно последната им атестация като държавни служители за първото полугодие на 2017 г. На второ място министърът се ангажира също и да се потърсят начини за повишаване на възнаграждението през следващата 2018 година. В споразумението е записано и запазване като цяло на работните места на служителите по места. За тази цел ще се прави анализ кога и дали заплатите могат да се увеличат.Още от миналата година служителите с протести настояваха за увеличение на заплатите им с 20%, което и вече им беше обещано. Техните искания са още от 2015 години и основно увеличаване на заплатите и подобряване на условията на труд. Протестни действия имаше днес на двата най-големи полигона - Поповица и Голям Чардак.90% от работниците в Агенцията за борба с градушките са на минимална работна заплата като работят на смени по 34 часа.Третият ангажимент, поет от министър Порожанов, е да се съдейства да бъде вписана професията \"ракетострелец\" в общия класификатор на професиите, за което синдикатите настояват отдавна.Споразумението беше подписано освен от министъра на земеделието, храните и горите Румен Порожанов още от изпълнителния директор на Изпълнителна агенция \"Борба с градушките\" инж. Ваньо Славеев, от председателя на Федерацията на независимите синдикати в земеделието Светла Василева и от Евгений Иванов от браншовия синдикален съвет на работещите в ИАБГ.Министърът на земеделието и храните Румен Порожанов заяви накрая на срещата, че според него недоволството на служителите се насочва отвън с политически мотиви.Активният противоградов сезон е пет месеца - от май до октомври, а служителите в ИАБГ получават целогодишно възнаграждение.", "date": "2017.07.03", "title": "Стимулират с 500 лв. служителите, борещи се с градушките"}
{"url": "https://news.bg/world/18-dushi-zaginaha-pri-katastrofa-na-avtobus-v-germaniya.html", "text": "31 души са ранени, някои от тях сериозно, при катастрофа на пътнически автобус с камион в германската провинция Бавария, съобщи полицията в \"Туитър\", цитирана от Ройтерс и други медии.Автобусът се е запалил веднага след сблъсъка с ТИР-а. В него е имало пенсионери. В автобуса е имало 48 души и полицията се опитва да установи останалите, тъй като 17 са в неизвестност.Говорител на полицията заяви пред канал NTV, че има вероятност 17-те души в неизвестност да са загинали.Обаче по информация на ДПА 30 пътници са успели да се спасят, а 18 са в неизвестност.По-късно от германската полиция обявиха, цитирани от АФП, че 18 души \"вероятно са загинали\" при катастрофата.Баварската полиция потвърди, че при инцидента са загинали 18 души.Властите уточниха, че до момента са извадили 11 тела от автобуса.Според вестник \"Билд\" автобусът е пътувал от източния регион Лужица до Нюрнберг.Инцидентът е станал до град Байройт, който привлича хиляди почитатели на класическата музика заради летните си оперни фестивали.Регионът се намира близо до чешката граница.Автобусът е бил туристически. В него е имало 46 пътници и двама шофьори.Превозното средство се врязло в камион по време на задръстване на магистрала А9 до баварския град Щамбах.Германската медия ДПА съобщава, че хеликоптери са изпратени на мястото на инцидента. Магистрала A9 е затворена заради инцидента, който е станал малко след 07,00 часа местно време. Най-смъртоносният подобен инцидент през последните години е юни 2007 г., когато 13 души загиват при пропадане на автобус в няколкометрова пропаст в източната провинция Саксония-Анхалт.Септември 1992 г. 21 души загиват при катастрофа на автобус с камион в региона на Шварцвалд.Последният голям пътен инцидент в Европа е на 21 януари 2017 г. в Италия, когато 16 души загиват при катастрофа с унгарски автобус с деца.През октомври 2015 г. при челна катастрофа на автобус и камион умират 43 души във Франция.", "date": "2017.07.03", "title": "18 души загинаха при катастрофа на автобус в Германия"}
{"url": "https://news.bg/energy/otnovo-zabaviha-zaplatite-na-minyorite-ot-rudnik-obrochishte.html", "text": "За пореден път са  от мангановата мина в Оброчище. В петък е трябвало да им бъдат изплатени трудовите възнаграждения за месец юни.Тази сутрин миньорите от първата смяна не са били допуснати да слязат в мината по нареждане на генералния директор на концесионера \"Евроманган\" Дейвид Уелингс, съобщи БНР.  да не подновят за трети път тази година своята стачка под земята.Припомняме, преди 3 седмици временно бе спряна концесията на мина \"Оброчище\" поради установено нарушение. Заповедта е на министър Теменужка Петкова.Мотив за прекратяването е \"неизплащане на концесионното възнаграждение\", въз основа на което се спира действието на договора за предоставяне на концесия за манганови руди чрез добив от находище \"Оброчище - Северозападен участък\".През месец октомври Министерството на енергетиката е изпратило писмо до концесионера - \"Евроманган\" АД за доброволно изпълнение на задължението. Въпреки това, към 30-ти май 2017 г.  са в размер на близо 205 хил. лв.На 4 юни премиерът Бойко Борисов се ангажира лично да бъде анализиран юридически концесионния договор от работна група на Министерството на енергетиката.Тогава работниците настояваха за изпълнение на колективния трудов  на заплатите им, осигуряване на топла храна или на ваучери, осигуряване на работно облекло или, ако неизпълнението продължи, разваляне на концесионния договор.", "date": "2017.07.03", "title": "Отново забавиха заплатите на миньорите от рудник \"Оброчище\""}
{"url": "https://news.bg/crime/arestuvaha-41-godishen-schupil-stakloto-na-politsiyata-v-kardzhali.html", "text": "Арестуваха 41-годишен, счупил стъклото на приемната на полицията в Кърджали, съобщиха от прокуратурата.Метин Ю. е отправил непристойни думи към полицейски служители, грубо нарушаващи обществения ред и изразяващи явно неуважение към обществото. Деянието е съпроводено със съпротива срещу орган на властта - полицейски служители, изпълняващи задължения по опазване на обществения ред. То представлява опасен рецидив, гласи съобщението на държавното оббвинение.Случаят е от 28 юни 2017 г. Тогава обвиняемият Метин Ю. е доведен в сградата на полицията в Кърджали след възникнал конфликт с негов приятел. Той е счупил стъклото на приемната на полицейското управление и отправил непристойни думи към полицейски служители.Метин Ю. е осъждан 11 пъти, предимно за извършени кражби, като е излязъл от затвора през април 2017 г., след като изтърпял десетмесечна присъда \"лишаване от свобода\".", "date": "2017.07.03", "title": "Арестуваха 41-годишен, счупил стъклото на полицията в Кърджали"}
{"url": "https://news.bg/world/kralyat-na-sauditska-arabiya-otmenya-poseshtenieto-na-g-20-zaradi-katar.html", "text": "Кралят на Саудитска Арабия Салман няма да присъства на предстоящата среща на Г-20 заради кризата на Персийския залив. Това разкриха саудитски дипломатически източници пред ДПА.На Г-20 в Хамбург на 7-8 юли страната ще бъде представяна от министъра на финансите Мохамед ал Джадан.На форума ще присъстват включително президентите на САЩ, Турция и Русия.През миналия месец Саудитска Арабия, Бахрейн, ОАЕ и Египет прекъснаха отношенията си с Катар, обвинявайки емирството, че подкрепя тероризма. Доха отрича обвиненията.Междувременно от Берлин обявиха, цитирани от АП, че германският канцлер Ангела Меркел ще се срещне с Доналд Тръмп в четвъртък.", "date": "2017.07.03", "title": "Кралят на Саудитска Арабия отменя посещението на Г-20 заради Катар"}
{"url": "https://news.bg/int-politics/abe-i-tramp-podgotvyat-savmesten-natisk-nad-kndr-v-g-20.html", "text": "Японският премиер Шиндзо Абе и американският президент Доналд Тръмп се договориха днес да поемат водещата роля съвместно с президента на Южна Корея Мун Че-ин и да засилят натиска върху Северна Корея на предстоящата среща на върха на Г-20, съобщава агенция Kyodo.В телефонни разговори Абе и Тръмп потвърждават, че ще проведат тристранна среща с Мун в края на срещата на върха на Г-20, започнала в петък в Германия, за да обсъдят как трите страни трябва да си сътрудничат, за да се справят със заплахата от КНДР, съобщи заместник главния секретар на кабинета Коичи Хагюда.Мун подкрепя диалога с Пхенян, който продължава да развива ядрените си оръжия и с опитите на балистични ракети в нарушение на международните санкции. Абе призовава към засилен натиск над КНДР, а не към пряк диалог.Тръмп и Мун се договориха във Вашингтон миналия петък за съвместни инициативи с Япония и да прилагат \"максимален натиск\" върху Северна Корея, като същевременно оставят отворена вратата за диалог \"при правилните обстоятелства\".По време на разговора, Абе е похвалил Тръмп за санкции на САЩ, наложени миналата седмица на китайска банка, и на лица, обвинени в пране на пари за Северна Корея.Тръмп се очаква да проведе двустранни разговори с китайския президент Си Дзинпин по време на срещата на Г-20.Проведеният телефонен разговор днес е иницииран от Вашингтон и е във връзка с подготовката за срещата на Г-20, допълва Коичи Хагюда.", "date": "2017.07.03", "title": "Абе и Тръмп подготвят съвместен натиск над КНДР в Г-20"}
{"url": "https://news.bg/regions/spokoyna-obstanovka-sled-poroynite-valezhi-u-nas.html", "text": "Спокойна е обстановката на територията на страната след поройните валежи, а в оперативния център на ГДПБЗН са получени малко над 50 сигнала, предимно за запушени улични шахти, паднали дървета и опасни предмети. Най-много са сигналите от областите Враца, Плевен, Ловеч и Перник.Към този момент оперативната обстановка на територията на страната е спокойна. В оперативния център на ГД \"Пожарна безопасност и защита на населението\" са получени малко над 50 сигнала. По-голямата част от тях са за запушени улични шахти, паднали дървета и опасни предмети. Регистрирани са и няколко сигнала за наводнени пътни участъци. За отстраняването на произшествията през нощта на територията на цялата страната работиха 47 екипа на ГДПБЗН.Най-много сигнали са получени от областите Враца, Плевен, Ловеч и Перник. Не са регистрирани сигнали на територията на областите Видин и Монтана. В област Русе за кратко няколко населени места бяха без електрозахранване.Служителите в дежурния център на ГД \"Пожарна безопасност и защита на населението\" продължават да следят оперативната обстановка на територията на страната.", "date": "2017.07.03", "title": "Спокойна обстановка след поройните валежи у нас"}
{"url": "https://news.bg/society/dvoyniyat-standart-i-tsenite-na-hranite-sa-diskriminatsiya.html", "text": "Двойният стандарт в качеството и цените на храните за Югоизточна и Западна Европа са дискриминация, коментира пред БНТ Мая Манолова. Тя съобщи, че подготвя позиция до всички европейски омбудсмани, които ще окажат натиск върху земеделските министри, които на заседание в средата на юли ще осъдят двойния стандарт.\"Оказа се, че докато се борим и противопоставяме срещу Европа на две скорости, Европа в 2 хранителни стандарта е факт и това е така и в България. Близо една-четвърт от проверените от МЗ храни са с различно качество от същите със същия бранд, предлагани в Западна Европа, а половината от проверените храни са на по-високи цени, като особено драстични са цените, свързани по отношение на детските храни, детските пюрета\", допълни Манолова.Омбудсманът смята да организира среща с евродепутати и да настоява за започване на процедура за промяна в регламента на храните и на директивата. За разликата в цените според нея, проверката на МЗ трябва да продължи и да стане ясно каква е причината същите стоки да бъдат значително по-скъпи.\"Детското пюре струва със 105% по-скъпо от същото в Берлин. Каква част от крайната цена е ДДС, за да се предприемат съответни действия, защото не е нормално борбата с демографската криза да е основен приоритет и на управляващи, и на опозиция, а в същото време младите семейства да харчат най-много за детски храни в Европа\", допълни Манолова.", "date": "2017.07.03", "title": "Двойният стандарт и цените на храните са дискриминация"}
{"url": "https://news.bg/regions/ot-git-komandirovat-trudovi-inspektori-po-moreto.html", "text": "От Главна инспекция по труда командироват трудови инспектори за Бургас, съобщиха от ГИТ.Целта е подсилване на екипите на дирекциите, на територията на които има летни туристически курорти. Командироването на инспектори от други области ще бъде за период от 9 седмици.Първите четири екипа от общо 8 инспектори от дирекциите \"Инспекция по труда\" Сливен и Стара Загора вече проверяват на територията на област Бургас. От Инспекцията са създали организация и за включване на екипи на Агенцията в съвместни проверки с други контролни институции, с които ще взаимодействат в областта на туризма на територията на областите Бургас и Варна.Повече информация за контрола на ИА ГИТ през активния туристически сезон, правата на наетите, процедурата за наемане на непълнолетни лица и друга полезна информация, е публикувана на сайта на Агенция http://www.gli.government.bg/page.php?c=13&d=3018", "date": "2017.07.03", "title": "От ГИТ командироват трудови инспектори по морето"}
{"url": "https://news.bg/world/meksikanski-kmet-se-ozheni-za-krokodil.html", "text": "Кмет на мексикански град се ожени за крокодил.Кметът на Сан Педро Хуамелула Виктор Агилар избра за свой житейски спътник крокодил, информира МИА.Това е напълно в традициите на местните. Този тип брак  се сключва с цел да донесе късмет на рибарите. Младоженката била кръстена в четвъртък, а в деня на бракосъчетанието била облечена в бяло. Челюстите й обаче били завързани, за да не захапе младоженеца или някой от гостите.Според местното поверие кметът на Сан Педро трябва да се жени за нов крокодил.Това носело успешен риболов, което пък е основен поминък за местните жители. С тази церемония се молим за успех и добър улов и нека морето и нашите лагуни ни донесат храната, която ни е нужна, сподели кметът Агилар по време на бракосъчетанието.", "date": "2017.07.03", "title": "Мексикански кмет се ожени за крокодил"}
{"url": "https://news.bg/politics/borisov-pri-radev-da-pogovoryat-za-iztrebitelya-i-koruptsiyata.html", "text": "Държавните институции трябва да работят заедно по важните за българското общество въпроси. Това беше общата позиция, изразена по време на срещата между президента Румен Радев и премиера Бойко Борисов в сградата на администрацията на президента, информират от \"Дондуков\" 2.Срещата се проведе по инициатива на българския министър-председател и на нея бяха обсъдени редица въпроси, свързани с укрепването на сектор \"Сигурност\". Двамата са разговаряли и за реформите в правосъдието, проектите за модернизация на Въоръжените сили и позициите на Република България в международен план.Министър-председателят оцени високо призива на президента Радев за създаването на единен орган за борба с корупцията по високите етажи на властта.Двамата са подчертали значението на взетите решения на заседанието на Консултативния съвет за национална сигурност от 30 май т.г. за подобряване на мотивацията на служещите в сектор \"Сигурност\". На срещата е станало дума и за ускоряване реализацията на проектите за модернизация на Въоръжените сили.Държавният глава подчерта, че президентската институция защитава ясно регламентирания процес за реализация на проектите за модернизация на Въоръжените сили и  военна експертиза.Важното е процесът на модернизация на Българската армия да не спира, е позицията на президента. Президентът Радев и министър-председателят Борисов бяха единодушни, че страната ни се нуждае от ефективна борба с корупцията, която да отговори на очакванията на българските граждани за справедливост.Общо беше мнението, че отстояването на позициите на страната ни в международен план изисква съгласие и общи действия от страна на всички държави институции", "date": "2017.07.03", "title": "Борисов при Радев да поговорят за изтребителя и корупцията"}
{"url": "https://news.bg/crime/10-raneni-pri-sblasatsite-mezhdu-romski-familii-v-plovdiv.html", "text": "Най-малко 10 души са били ранени при сбиването между ромски фамилии в \"Шекер махала\" в Пловдив, предаде bTV. Четирима от тях са в тежко състояние. Сред пострадалите има и 2 деца. Съобщава се, че мъж е открил стрелба с ловна пушка по съседи, а негови роднини се включили с брадви и камъни. Припомняме, че вчера вечерта полицейски коли, изпратени на протеста в Асеновград, бяха пренасочени към пловдивския квартал след сигнала за побоя. Вчерашният протест срещу незаконно пребиваващите роми и насилието от тяхна страна бе най-големият. Той се проведе за пета поредна вечер и в него се включиха жители и на други градове. ", "date": "2017.07.03", "title": "10 ранени при сблъсъците между ромски фамилии в Пловдив "}
{"url": "https://news.bg/crime/prokuraturata-protestira-poskapvaneto-na-gaza-s-blizo-30.html", "text": "От Върховната административна прокуратура протестираха решението на Комисията за енергийно и водно регулиране (КЕВР) за поскъпване на цената на газа, съобщиха от ВАП.Протестът срещу решение № Ц-5/31.03.2017 г. на Комисията за енергийно и водно регулиране, с което считано от 01.04.2017 г. цената на природния газ се повишава с 29,6% е от 21 април 2017 г.В решението се утвърждава цена, по която общественият доставчик продава природен газ на крайните снабдители на природен газ и на клиентите, присъединени към газопреносната мрежа, в размер на 363.26 лв. /1000 nm3 или 39.04 лв./MWh (без акциз и ДДС).Протестира се цена, по която общественият доставчик продава природен газ на клиенти, присъединени към мрежа ниско налягане, собственост на \"Булгартрансгаз\" ЕАД, в размер на 370.98 лв. /1000 nm3 или 39.87 лв./MWh (без акциз и ДДС).Протестът на Върховната административна прокуратура е срещу цена, по която общественият доставчик продава природен газ на \"Овергаз Мрежи\" АД, в качеството му на краен снабдител на природен газ, в размер на 381.78 лв. /1000 nm3 или 41.03 лв./MWh (без акциз и ДДС), в т.ч. компонента по чл. 17, ал. 15 от Наредба № 2 от 19.03.2013 г. за регулиране на цените на природния газ в размер на 18.52 лв./1000 nm3.Клиентите на \"Овергаз Мрежи\" АД, в качеството му на краен снабдител на природен газ, заплащат цени за продажба на природен газ от краен снабдител, в които не е включена компонента по т. 3 в размер на 18.52 лв./1000 nm3.От прокуратурата протестират и цени за продажба на природен газ от крайните снабдители на клиенти, присъединени към съответните газоразпределителни мрежи и до определяне на цени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, съответните клиенти заплащат на \"Булгаргаз\" ЕАД цена за пренос през газопреносната мрежа в размер на 19.73 лв./1000 nm3От \"Булгаргаз\" ЕАД превеждат събраните суми на \"Булгартрансгаз\" ЕАД и съответните клиенти заплащат на крайните снабдители цена за пренос през газопреносната мрежа в размер на 19.73 лв./1000 nm3, като крайните снабдители превеждат събраните суми на \"Булгаргаз\" ЕАД, което от своя страна ги превежда на \"Булгартрансгаз\" ЕАД.По протеста е образувано дело в Административния съд София, което ще бъде разгледано във вторник.", "date": "2017.07.03", "title": "Прокуратурата протестира поскъпването на газа с близо 30%"}
{"url": "https://news.bg/bulgaria/ekolozi-iskat-mosv-po-barzo-da-ni-otkazhe-ot-naylonovite-torbichki.html", "text": "Да се въведат такси за безплатните найлонови торбички и постепенно да бъдат забранени, предлагат от екоорганизациите \"Грийнпийс\" и \"За Земята\".Едва шест души се събраха пред сградата на Министерството на околната среда и водите, за да поискат от ресорния министър по-конкретни мерки за намаляване на найлоновите торбички.Датата 3 юли не е избрана случайно, тъй като днес отбелязваме Международния ден за свят без пластмасови торбички.Гражданите, които се събраха пред министерството, посочиха, че в момента наредбата, свързана с продуктовата такса, която посочва какви да са таксите за различните видове найлонови торбички, е абсолютно неработеща.Данита Заричинова, представител на екологично сдружение \"За Земята\", е категорична, че трябва да се промени тази наредба. Тя обяви, че ще внесат едно отворено писмо до министъра, подписано от \"За Земята\", \"Грийнпийс\".\"Инициативата за дунавските острови\" е да се промени тази наредба и да бъде спрямо новите изисквания на ЕС за истинско намаляване на найлонови торбички. Всички такива торби да се смятат за еднократни, защото в момента една част от тях, които са с дръжките, според наредбата се водят за многократни и нямат такса\".Заричинова е на мнение, че трябва да се въведе по-висока цена на найлоновите торбички, а тези, които сега са безплатни, също трябва да започнат да се таксуват.Тя смята, че след време трябва да има и пълна забрана на найлоновите торбички, \"но трябва да се внесе постепенно, за да осъзнаят хората каква е ползата от нея\".Екозащитничката даде за пример Италия и Франция, където вече е въведена пълната забрана, а в Ирландия е увеличена таксата. Именно това е довело до значително подобрение за намаляване на пластмасовите торби, уточни Данита Заричинова.\"Много хора вече започват да бъдат отговорни към това да правят по-малко пластмасови отпадъци, но всеки път, когато влязат в магазина и видят, че те са на ролка и са безплатни и са навсякъде и отделно на касата те питат \"искате ли торбичка\", това предразполага към по-малко самосъзнателност. Затова трябва да има и закони, освен отговорност на потребителите\", каза Заричинова.Всички, които се събраха на митинга, бяха поканени на среща с представители на Министерството на околната среда и водите.", "date": "2017.07.03", "title": "Еколози искат МОСВ по-бързо да ни откаже от найлоновите торбички"}
{"url": "https://news.bg/int-politics/osem-raneni-pri-strelba-kray-dzhamiya-vav-frantsiya.html", "text": "Най-малко 8 души са били ранени при стрелба край джамия в южния френски град Авиньон, предадоха световните информационни агенции. Сред ранените е цяло семейство. Издирват се нападателите. Полицията изключва напълно версията за терористичен акт. Работи се по версията за вражда, довела до стрелбата. В социалните мрежи заваляха гневни съобщения на мюсюлмани, според които да не се определя подобен случай като тероризъм е абсурдно. Също така те са недоволни от медийната \"тишина\" час след случилото се около храма. Припомняме, че срещу мюсюлмани във Франция и други европейски държави. Нападателите обясняват атаките с желание за отмъщение на ислямистки атаки. ", "date": "2017.07.03", "title": "Осем ранени при стрелба край джамия във Франция "}
{"url": "https://news.bg/press/gradushka-udari-v-nyakolko-rayona-na-stranata-bez-intsidenti-priklyuchiha-izborite-v-antonovo-trastenik-i-yabalkovo.html", "text": "Протест. \"Сега\":Повече от 5000 души участват в протестното шествие в АсеновградПовече от 5000 души участват в протестното шествие в Асеновград, предаде \"Фокус\". Шествието премина по централанта градска улица до кръговото кръстовище пред църквата \"Св. Атанас\". Рокерите, които по-рано бяха принудени от полицията да оставят своите мотори, се придвижиха на тях. Протестиращите пеят химна на България. Полицейското присъствие е изключително засилено. Жандармерията блокира с тежки машини пътя на шествието на по-малко от километър от циганската махала в града. Продължава и събирането на подписи в подкрепа на идеята за създаване на звено \"Общинска полиция\". Полицейското присъствие е засилено. Специален дрон следи протичането на шествието. В охраната са включени и конни патрули. Избори. \"Монитор\":Без инциденти приключиха изборите в Антоново, Тръстеник и Ябълково Приключиха частичните местни избори, които се проведоха днес в Антоново, Тръстеник и Ябълково, предаде агенция \"Фокус\". Изборният ден е преминал спокойно. Не се съобщава за сериозни нарушения.При 62.3% избирателна активност приключиха частичните местни избори в община Антоново. Общо гласувалите са 3190 от 5121, имащи право на глас.В кметската надпревара участваха трима кандидати. Това са кандидатът на БСП Цветелина Станкова, издигнатият от ДПС Хайредин Мехмедов и Али Алиев от ГЕРБ.Извънредният вот бе насрочен, защото досегашният градоначалник, Танер Али, бе избран за народен представител.При 54% избирателна активност е приключил вотът в ивановското село Тръстеник.Гласували са общо 639 човека от 1166 имащи право на глас.Кандидатите бяха Атанас Атанасов, издигнат от ГЕРБ, Ивайло Христов - кандидат на БСП, Айгюле Мехмедова от ДПС и Ивайло Игнатов, издигнат от ПП \"Воля\". Време. \"Сега\":Градушка удари в няколко района на странатаГрадушка удари няколко части на страната. В социалните мрежи бяха публикувани клипове и снимки, показващи ледени късове в различни размери. София, Ловеч, Перник, Нови Искър, кюстендиското село Раждавица са само част от населените места, в които имаше валежи, съобщава Дарик.Според прогнозата за времето за 10 области на страната е обявен оранжев код за валежи и гръмотевични бури за понеделник, 3 юли. Предупреждението е в сила за областите Видинска, Монтанска, Врачанска, Плевенска, Ловешка, Габровска, Великотърновска, Русенска, Търговищка и Разградска.За други 14 области на страната, както и за столицата, е обявен жълт код за валежи и гръмотевични бури за понеделник. Предупреждението е в сила за областите Силистренска, Шуменска, Варненска, Бургаска, Сливенска, Ямболска, Старозагорска, Хасковска, Кърджалийска, Смолянска, Пловдивска, Пазарджишка, София-град, София-област и Пернишка. Мярка. \"Труд\":Оставиха в ареста двамата руснаци, нападнали полицаи в Свети ВласСъдът остави за постоянно в ареста двамата руснаци, удряли полицаи в черноморския курорт Свети Влас. Туристите, които са баща и син, твърдят, че те самите са жертви на побой, информира БТВ.По-рано през деня публикувахме кадри, заснети от съпругата на единия от задържаните. Тя твърди, че охраната на хотела, в който имат апартамент, нахлува докато спят.\"Измъкнаха мъжа ми от леглото, той си удари главата в стената. В коридора полицаите го държаха, а охраната натискаше гърлото му с крак\", разказва Ирина Игорова. Цени. \"Сега\":КЕВР: Ако газът поевтинее, може да падне и цената на парнотоВъзможно е цената на парното и топлата вода да бъде намалена, ако природният газ поевтинее значително. Ако природният газ надмине повече с пет процента, ние ще активираме тази възможност за промяна на цената на топлинната енергия за потребителите. Това каза председателя на Комисията за енергийно и водно регулиране Иван Иванов пред БНР.Той допусна поевтиняване на газа през септември, но не се ангажира с конкретен процент. Иванов се противопостави на идеята държавата да субсидира електроенергията от АЕЦ Белене, ако проектът бъде реализиран. ", "date": "2017.07.03", "title": "Градушка удари в няколко района на страната; Без инциденти приключиха изборите в Антоново, Тръстеник и Ябълково"}
{"url": "https://news.bg/disasters/shestima-zaginali-pri-samoletna-katastrofa-v-sasht.html", "text": "Шестима души са загинали при самолетна катастрофа в американския щат Уисконсин, предаде CBS. Малък самолет се е разбил в северната част на щата. Той е изпълнявал полет от Чикаго за Канада. По данни на полицията, катастрофата е станала в 3:20 часа сутринта в събота. Сред жертвите няма деца. Не се разкриват самоличностите им. От Националния борд по транспортна сигурност съобщиха, че между пилота и ръководителите на полети е протичала дискусия за \"местно климатично явление\" и малко след това самолетът е изчезнал от радарите. ", "date": "2017.07.03", "title": "Шестима загинали при самолетна катастрофа в САЩ"}
{"url": "https://news.bg/world/platformata-na-merkel-premahvane-na-bezrabotitsata-i-miliardi-evro-oblekcheniya.html", "text": "Християндемократическият съюз на германския канцлер Ангела Меркел обещава премахване на безработицата до 2025 г. и милиарди евро данъчни облекчения като част от политическата програма на партията за предстоящите на 24 септември парламентарни избори, съобщава ДПА.Меркел, която управлява като канцлер на Германия трети мандат, ще се бори за четвърти мандат срещу лидера на социалдемократите Мартин Шулц, който беше председател на Европейския парламент.Високопоставени лидери на християндемократите се срещнаха късно вчера в Берлин, за да финализират предизборната платформа на консерваторите, която също включва подобряване условията на семействата, на полицията и на пазара на имоти.Окончателен вот върху проектопрограмата ще се проведе днес следобед, когато партията ще открие и предизборната си кампания. Дотогава са възможни и корекции.Меркел и лидерът на Християнсоциалния съюз до момента не са постигнали пълно споразумение относно бежанската политика на консерваторите.", "date": "2017.07.03", "title": "Платформата на Меркел -  премахване на безработицата и милиарди евро облекчения"}
{"url": "https://news.bg/int-politics/italiya-nastoyava-evropeyskite-darzhavi-da-pomognat-za-migrantite.html", "text": "Италия призова европейските държави да й помогнат в справянето с мигрантската криза, като отворят пристанищата си, предадоха световните информационни агенции. За това призова вътрешният министър след срещата с френския и германския си колеги. Една от най-тежко засегнатите от проблема държави в ЕС отдавна предупреждава, че няма ресурс да се справи. Италианските власти заплашиха в края на юни, че ще забранят на чуждестранни плавателни съдове да превозват имигранти до пристанищата на страната. На първо място става дума за съдове, които под чуждестранни флагове, заедно с италианската брегова охрана, се ангажират със спасяване на мигранти, претърпели корабокрушение по пътя от Либия до бреговете на Италия.Често тези плавателни съдове принадлежат на хуманитарни организации и плават под различни флагове - често германски и малтийски, но мигрантите биват сваляни на италианския бряг.Италианският представител в ЕС Маурицио Масари предупреди, че ситуацията излиза от контрол. Премиерът Паоло Джентилони обвини европейските страни, че игнорират проблема.Само от началото на годината, в страната по море са дошли 83 400 души, което е с 19% повече от периода за миналата година. ", "date": "2017.07.03", "title": "Италия настоява европейските държави да помогнат за мигрантите "}
{"url": "https://news.bg/bulgaria/mazh-prebi-akusherka-minuti-sled-kato-stana-bashta.html", "text": "Мъж преби акушерка, минути след като стана баща в столичната болница \"Шейново\", съобщи bTV.Мъжът не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.На обясненията, че това е биологичен материал и за неговото използване и съхранение има установен ред, агресивният мъж заявил, че има всички нужни разрешителни и се позовал на шефа на болницата. При обаждане от акушерката до своя началник, управителят на болницата обяснил, че дори не е чувал човека. Обяснили на бащата, че плацентата ще бъде надлеждно съхранена и че не може да му бъде предоставена в почивния ден.При посочване, че има разпореждане от управителя на болницата плацентата да бъде съхранена правилно, но не и предадена в почивния ден, без нужната документация, бащата набил лекарката, при което тя загубила съзнание.Нападнатата акушерка помни какво е точно е станало, но след нападението е с комоцио, счупен нос и множество хематоми по лицето.По първоначална информация нападателят е с минали криминални прояви, сред които кражба, грабеж и хулигански прояви.В България особено чести са нападенията над спешни екипи от линейките или в спешните приемни отделения - от пациенти, изнервени от чакането, пияни или дрогирани или просто агресивни хора.Всеки трети лекар у нас е бил свидетел или обект на физическа агресия, отчетоха наскоро от Националната асоциация на работещите в Спешна медицинска помощ в България.Само за 20 дни бяха регистрирани четири тежки случая на агресия спрямо лекари. Това е причината от Асоциацията да излязат с протестно писмо и да поискат спешни мерки за защита на медицинските служители.", "date": "2017.07.03", "title": "Мъж преби акушерка, минути след като стана баща"}
{"url": "https://news.bg/int-politics/20-000-politsai-sledyat-za-sigurnostta-na-g20-v-hamburg.html", "text": "Около 20 000 полицаи ще се грижат за реда и сигурността по време на срещата на Г20 в германския град Хамбург. Това съобщи кметът на града в интервю за Tagesspiegel am Sonntag, цитирано от ТАСС. По думите му, взети са мерки за недопускане на насилие. Срещата ще се проведе на 7-8-и юли. Очакват се многохилядни протести на антиглобалисти по това време. Този, насрочен за 8-ми юли, може да събере повече от 150 000 души. Около 8000 крайнолеви активисти ще пристигнат в града. ", "date": "2017.07.03", "title": "20 000 полицаи следят за сигурността на Г20 в Хамбург "}
{"url": "https://news.bg/regions/ogranichava-se-dvizhenieto-po-pat-krushovene-bregare.html", "text": "Ограничава се движението по път III-137 Крушовене-Брегаре, в област Плевен.Причините са стичащи се кал и вода върху пътното платно.Това съобщиха от пресцентъра на АПИ. Трафикът се осъществява по обходен маршрут: път II-11 Крушовене-Байкал-Гиген, по общински път Гиген-село Искър-Славовица до кръстовището с път III-3004 Ореховица-Тръстеник и по път III-3004 от разклона за Тръстеник до Ореховица-Брегаре.", "date": "2017.07.03", "title": "Ограничава се движението по път Крушовене-Брегаре"}
{"url": "https://news.bg/regions/zapochva-remonta-na-stolichniya-bul-knyaz-al-dondukov.html", "text": "Започва ремонтът на бул. \"Княз Ал. Дондуков\" в участъка от бул. \"Цар Освободител\" до ул. \"Георги С. Раковски\" от 3 юли, понеделник, съобщиха от Столична община.Реконструкцията включва релсовия път, пътната павирана настилка, тротоарите. Предвидено е и изграждането на велоалея, която ще бъде от южната страна на булеварда.Паралелно с това продължава работата по ул. \"Кракра\", където се изгражда нов релсов път и предстои полагане на асфалт, предстои да се изпълнят и кривите на релсовия път при кръстовището с бул. \"Янко Сакъзов\".Организация на движениетоОт 3.07.2017 г. до 31.08.2017 г. се забранява влизането на пътни превозни средства по бул. \"Княз Ал. Дондуков\" между бул. \"Цар Освободител\" (при Министерски съвет) и ул. \"Г. С. Раковски\".Забранява се и престоят и паркирането на бул. \"Цар Освободител\" на 30 м след ул. \"Княз Александър I\" в посока ул. \"Г. С. Раковски\".За същия период 3.07 - 31.08.2017 г. се променя маршрутът на временната автобусна линия № 20 ТМ. Автобусите по линията ще се движат от бул. \"Княгиня Мария Луиза\" наляво през пл. \"Независимост\", надясно по бул. \"Цар Освободител\", наляво по ул. \"15-ти ноември\", надясно през площад \"Александър Невски\", надясно по ул. \"Оборище\" и наляво по бул. \"Васил Левски\" до площад \"Васил Левски\" - двупосочно.Разкриват се временни двупосочни спирки в района на кръстовището бул. \"Цар Освободител\" - ул. \"Княз Александър I\" и на площад \"Васил Левски\".Закриват се временните двупосочни спирки по бул. \"Княз Ал. Дондуков\".Закриват се местата за почасово платено паркиране и се изместват местата за платено паркиране \"служебен абонамент\".", "date": "2017.07.03", "title": "Започва ремонтът на столичния бул. \"Княз Ал. Дондуков\""}
{"url": "https://news.bg/politics/partiite-imat-interes-ot-zapazvaneto-na-getata-ubeden-politolog.html", "text": "Партиите имат интерес от запазването на гетата, заяви политологът Петър Чолаков пред БНР.Става въпрос за институционален проблем. Това е проблемът, свързан с ромската интеграция и ромското изключване, а не ромското включване, което има в България, каза Петър Чолаков.\"Отговорността до голяма степен лежи на политическите институции. Причината е, че почти всички - да не кажа голямата част или всички политически партии в страната, са заинтересовани от запазването на гетата, защото там е източникът на гласове по време на избори\", каза Чолаков.Малко се знае и малко се споменава за причината ромите да си продават гласовете. Голяма част от тях живеят в условията на модерно робство или дългово робство. Те са задлъжнели, намират се в ръцете на лихвари по места. Парите, които се получават за продадените гласове много често не отиват в ръцете на самите роми, отиват за опрощаване на някаква мизерна част от задълженията, които имат към тези лихвари.Самите лихвари за под контрола на организираната престъпност. Тя се явява един посредник между политическите партии и ромските махали.Според Петър Чолаков митът за толерантността на българина трябва да бъде разбит. Политиката навсякъде е бизнес и това е свързано с инкасирането на определени печалби определени интереси по места. Моята прогноза от години е песимистична - този конфликт ще се задълбочава, този мит за толерантността на българите трябва отдавна да бъде разбит на пух и прах, защото българският етнос става все по-малко толерантен, смята политологът.Специално по отношение на ромите социалната дистанция се увеличава. При положение, че имаме няколко много активни популистки и радикални десни партии, които в момента са и в управлението на страната, не мисля, че имаме някакъв шанс този конфликт да се реши.Но за да бъда максимално обективен, естествено страховете на хората в Асеновград са разбираеми и са обясними. Не трябва да се игнорира фактът, че има престъпност сред ромите и тази престъпност е много висока. Това трябва да се каже, обаче с гняв, с едно сприхаво подхождане, с провокации - това не само няма да се реши проблема, а ще го задълбочи.\"Що се отнася до това кой има интерес от такива провокации, ами, трябва да си зададем въпроса кой капитализира в най-голяма степен от етническото напрежение, етническите конфликти в страната. Практически всички партии в България експлоатират етническата карта, но специално радикално десните, популистките партии - и ВМРО, и Атака , и НФСБ, практически цялата им кампания е изградена от лозунги, които са доста агресивни срещу малцинствата и срещу етническите общности в страната\", смята Петър Чолаков.", "date": "2017.07.03", "title": "Партиите имат интерес от запазването на гетата, убеден политолог"}
{"url": "https://news.bg/economics/griynpiys-i-za-zemyata-prizovavat-za-spirane-upotrebata-na-naylonovite-torbichki.html", "text": "Две екоорганизации призовават министъра на околната среда и водите Нено Димов да предприеме мерки за спиране на замърсяването с найлонови торибички. Поводът е Международния ден за свят без пластмасови торбички. Организациите са \"Грийнпийс\" и \"За Земята\". От кампанията \"Свободни от пластмаса\" настояват за прогресивно растяща еко-такса върху всички тънки пластмасови торбички до 50 микрона. Еколозите искат използването им да бъде забранено през 2025 г. Активистите настояват събраните от таксата средства да влизат в специален фонд за предотвратяване на образуването на отпадъци от пластмасови изделия за еднократна употреба.Употребата на пластмасови торбички за пазаруване в България продължава да расте, въпреки въведената от 2011 г. еко-такса. Според еколозите, съществуващата такса не е ефективна, защото от нея са освободени масово разпространените пластмасови торбички с дебелина над 25 микрона, както и поради липса на контрол на пазарите и малките магазини. Постоянно растящите разходи за сметосъбиране, третиране, депониране и почистване на обществените места от разпилените пластмасови торбички се заплащат двойно от хората: веднъж в ролята на потребители и втори път чрез такса \"битови отпадъци\".В някои европейски страни, като Италия, са забранили пластмасовите торбички, а други като Ирландия налагат ефективна такса. С това постигат значителен спад в потреблението им.За разлика от тях България изглежда отлага мерките до последния срок в края на 2018 г., когато всички тънки (до 50 микрона) пластмасови торбички трябва да престанат да се предлагат безплатно на мястото на продажба на стоките или продуктите.Торбичките са вторият най-често срещан отпадък по речните дерета, водоемите и плажовете в Европа, алармират еколозите. Благодарение на лекотата си те достигат от сушата до моретата, където причиняват смъртта на над 100 000 животни годишно.Под влиянието на утравиолетовите лъчи торбичките се разпадат на микроскопични пластмасови частици, които лесно навлизат в хранителната верига, а оттам и в човешкия организъм, където могат да причинят сериозни здравословни проблеми. Едва 6% от пластмасовите торбички се рециклират, останалото количество отива на сметища или се изгаря, а голяма част от торбичките остава като замърсител в градската и природната среда за столетия напред.Според Евгения Ташева от екологичното сдружение \"За Земята\": \"Пластмасовите торбички не са незаменими, алтернативите са многобройни, започвайки от позабравените платнени торби\".По данни на НСИ между 2011 г. и 2014 г. производството и продажбата на пластмасови торбички в България нараства с 30%, докато населението и брутният вътрешен продукт на страната спадат.", "date": "2017.07.03", "title": "\"Грийнпийс\" и \"За Земята\" призовават за спиране употребата на найлоновите торбички"}
{"url": "https://news.bg/int-politics/asad-na-nova-banknota.html", "text": "Сирийският президент Башар Асад се появи на нова банкнота, предаде \"Ройтерс\".Лицето му вече краси банкнотата от 2000 сирийски лири. Това се случва за първи път от началото на управлението му. Банкнотите, отпечатани преди години, се пускат едва сега в обращение предвид обстоятелствата.Това са съобщили от Централната банка. Новата банкнота се разменя по курса за 4 долара. ", "date": "2017.07.03", "title": "Асад на нова банкнота "}
{"url": "https://news.bg/world/kato-provokatsiya-opredeli-kitay-prisastvieto-na-amerikanski-korab.html", "text": "Като военна провокация определи Пекин преминаването на американски военен кораб в близост до окупиран от Китай остров в Южнокитайско море. Информацията е от китайското външно министерство, цитирана от washingtonpost.com.В отговор на присъствието на американския военен кораб Китай изпрати военни кораби, които да го принудят да се отдалечи от острова, заяви говорителят на външното министерство Лу Кан.Инцидентът, който Вашингтон нарече \"операция за демонстриране на свободата на корабоплаването\" в тези оспорвани води, се случи часове преди предстоящ разговор между президента на САЩ Доналд Тръмп и китайския му колега Си Цзинпин, припомня АФП.Според Китай операцията \"навреди на китайския суверенитет, подрони мира, сигурността и реда на съответните води и изложи на опасност обекти и персонал на китайските острови\", заяви Лу Кан. \"Китайската страна ще продължи да предприема всички необходими мерки за защита на националния суверенитет и сигурността\", добави той.Ескадреният ракетен миноносец \"Стетъм\" премина на по-малко от 12 морски мили от остров Тритон в архипелага Параселски острови. Претенции към този остров имат и Тайван и Виетнам.Това е втората подобна операция, откакто Доналд Тръмп дойде на власт. Първата беше проведена на 25 май в района на архипелага Спратли, южно от Параселските острови.Подобни операции се извършваха редовно по време на управлението на предишния президент Барак Обама, но Тръмп предпочита да запазва мълчание по въпроса за Южнокитайско море. Той търси помощта на Китай за справяне с ядрената заплаха от Северна Корея.", "date": "2017.07.03", "title": "Като провокация определи Китай присъствието на американски кораб "}
{"url": "https://news.bg/crime/tartor-ot-dzhebchiyskata-mafiya-shte-remontira-parlamenta.html", "text": "Един от тарторите на джебчийската мафия спечели обществена поръчка за ремонт на сградата на парламента, съобщи Нова телевизия.\"Държавата е възнаградила този човек с няколко обществени поръчки, от които той е взел над 2 милиона\", заяви репортерът, провел разследването.Репортажът представя \"сезона на джебчиите\". Те са кардараши, от клана на джебчиите. Владеят играта с печалбата от кражби на пари и чужди вещи. Живеят в Елин Пелин, Петърч и Костинброд.Семействата Илиеви, Бакови и Йорданови са без образование и без постоянна работа, но се къпят в разкош и живеят в палати за стотици хиляди. Като тях има още стотици богати-безработни. Регистрирани са за кражби, но са свободни граждани с луксозен живот, показва разследване на телевизията.", "date": "2017.07.03", "title": "Тартор от джебчийската мафия ще ремонтира парламента"}
{"url": "https://news.bg/energy/izklyuchiha-turbogeneratora-na-v-ti-blok-na-aets-kozloduy.html", "text": "Турбогенераторът на пети енергоблок на АЕЦ \"Козлодуй\" бе изключен от електроенергийната система на страната, съобщиха от АЕЦ \"Козлодуй\". Това стана на 3 юли 2017 г. в 00:59 часа, по заявка на атомната централа, съгласувано с Електроенергийния системен оператор.Изключването е поради необходимост от подмяна на електрически предпазители във възбудителните вериги на турбогенератора, който се намира в машинната зала - в конвенционалната (нерадиоактивна) част на блока.Случаят няма отношение към ядрената и радиационната безопасност и няма промяна в състоянието на радиационната обстановка в района на атомната централа. За спирането е уведомена Агенцията за ядрено регулиране.По време на изпълнение на дейностите по подмяната на предпазителите мощността на реактора на пети блок бе намалена до 40%, в съответствие с технологичните изисквания.Другият хилядамегаватов блок на АЕЦ \"Козлодуй\" - шести, работи с 96% натоварване на мощността.", "date": "2017.07.03", "title": "Изключиха турбогенератора на V-ти блок на АЕЦ \"Козлодуй\""}
{"url": "https://news.bg/regions/protestirat-sluzhitelite-na-agentsiya-za-borba-s-gradushkite.html", "text": "Служители на Агенцията за борба с градушките са на протест. Те искат 20% увеличение на заплатите и подобрение на условията на труд. Споделиха пред Нова ТВ, че повечето от тях получават по 360 лева на месец.\"Условията са под всякаква критика. Във фургона, в който работим, в неделя беше 42 градуса. А по закон температурата трябва да е 30 градуса\", посочват протестиращите.Работата ще бъде възстановена, ако се постигне споразумение със земеделския министър, съобщават от синдикатите.В столицата има подадени 11 сигнала за паднали клони, счупени керемиди и запушени отводнителни шахти за изминалата нощ, към дежурните екипи за \"Аварийна помощ и превенция\" към Столичната община.Обилни валежи днес се очакват в Северозапанда и Централна България. За София се очаква 30 литра на квадратен метър дъжд. На много места валежите са придружени от градушка. Най-обилни те са в районите Люлин, Банкя и Витоша.Навсякъде има дежурни, които следят обстановката. Наблюдават се и речните корита - там проблеми засега няма. В момента градския транспорт се движи по всичките си маршрути.", "date": "2017.07.03", "title": "Протестират служителите на Агенция за борба с градушките"}
{"url": "https://news.bg/politics/za-iztrebitelya-izborat-e-mezhdu-staro-i-novo-smyata-andrey-raychev.html", "text": "Изборът е между старо и ново, заяви по повод избора на изтребител за армията ни социологът Андрей Райчев пред bTV.България трябва да вземе модерни западноевропейски самолети и изборът е между стари Ф-16 и нови \"Грипен\". Изборът не е между американско и шведско, а между старо и ново. Няма разговор! Това заяви социологът Андрей Райчев.Според него атаките срещу подкрепения от президента Румен Радев експертен анализ в полза на \"Грипен\" са \"от лоялност към САЩ. Той определи подобна тенденция като криворазбрана. НАТО не е такова място, където монополно да се продават американски оръжия\".\"Няма голяма сделка, за която да няма лобисти. България отдавна не е харчила такива пари. Президентът е прав, трябва да се купят шведски самолети\", заяви Райчев.Според него противниците на държавния глава искат да го \"опитомят\", \" да наберат височина\" срещу него и да му покажат, че трябва да се съобразява с тях.\"Много се надявам да не се отиде към война на институциите. Това ще е най-голямата глупост, особено в навечерието на европредседателството\", коментира Райчев.Той отбеляза, че скандалът с НДК и промяната на статута на доскорошния шеф на културния дворец Мирослав Боршош \"показва, че в страната няма реални скандали\". Това се използва от премиера Бойко Борисов, за да повиши международната си активност.\"На Балканите няма лидери. Не е роден човекът, който ще командва сърбите. Не е роден човекът, който ще командва македонците. На Балканите можеш да си авторитет - да си техен говорител пред Европа и на Европа пред тях\", допълни Райчев.", "date": "2017.07.03", "title": "За изтребителя изборът е между старо и ново, смята Андрей Райчев"}
{"url": "https://news.bg/regions/trima-zadarzhani-sled-protesta-v-asenovgrad.html", "text": "Протестът в Асеновград срещу циганското насилие, който се проведе снощи, бе значително по-мащабен от предходните протести. Създаде се и известно напрежение.Ситуацията е овладяна, съобщи пред БНТ шефът на пловдивската полиция ст. комисар Атанас Илков.\"Бяхме се подготвили с необходимия брой сили, за да не допуснем нарушаване на обществения ред и ескалиране на напрежението между полиция и протестиращи\", допълни Илков.Трима души са задържани, сред които е и Петър Низамов-Перата.Припомняме, че Петър Низамов-Перата нападна оператор на БТВ. Спрямо него има образувано бързо полицейско производство за нанасяне на лека телесна повреда по хулигански подбуди. Той е обявен за общонационално издирване и през нощта в 2 часа е задържан. Днес се очаква той да бъде докаран в областната дирекция на полицията в Пловдив, където ще бъдат извършени всички процесуално-следствени действия за доказване на неговото неправомерно действие.\"Има задържани още две лица за извършени действия по хулигански подбуди. Образувани са досъдебни производства. Лицата са задържани за 24 часа\", каза още комисар Илков.Припомняме, в петък в Районният съд в Асеновград реши да . Тогава съдията по делото заяви, че в сблъсъците са участвали още хора, които за момента не са установени. По време на заседанието всичките 9 задържани не са признали вината си.", "date": "2017.07.03", "title": "Трима задържани след протеста в Асеновград"}
{"url": "https://news.bg/crime/v-kratki-srokove-pravitelstvoto-se-spravya-s-administrativnata-reforma.html", "text": "\"Размириците в Асеновград не са дневният ред на обществото ни в момента. Причините и последиците не са актуални. Законите трябва да се изпълняват от всички граждани. Поздравявам полицаите за добре свършената работа\", коментира пред БНТ министъра на правосъдието Цецка Цачева.\"Недопустимо е представители на законодателната власт да се месят по какъвто и да е начин в работата на представители на съдебната власт\", смята още Цачева.По темата за административната реформа и задачите, които имат от премиера Борисов, в изключително кратки срокове ще се направи анализ на всички административни услуги, които се предоставят, необходимият брой документи, както и задачата да бъдат опростени със законови промени, така че да отпадне този огромен брой на необходими документи.Цачева призна, че самата тя е била изненадана от документите в Министерството на правосъдието. \"Има услуги, за които се изискват над 10-14 документа. Не е обяснимо как една администрация изисква документи,които се издават от една и съща администрация. Имаме нужда от свързаност между отделните звена, нови програми и електронизация на управлението\", допълни тя.Според нея правителството категорично ще се справи и обеща в рамките на 3 месеца да има готовност за промяна на определени нормативни актове в администрацията.Относно избора на нов ВСС Цачева коментира, че \"това са магистрати, получили доверието на свои колеги, което би довело до по-високо самочувствие и отговорност. Надявам се конфронтацията да не бъде толкова силна, колкото в момента. Това противопоставяне не води до издигане авторитета на съдебната власт. Само тогава бихме имали такова правораздаване, каквото искаме. Сроковете до 2017 категорично ще бъдат изпълнени, а края на следващата година ще имаме стратегия за изцяло нова концепция в наказателен кодекс.\"", "date": "2017.07.03", "title": "В кратки срокове правителството се справя с административната реформа"}
{"url": "https://news.bg/world/si-dzinpin-predupredil-tramp-che-otnosheniyata-sa-pomracheni-ot-negativni-faktori.html", "text": "Президентът на Китай Си Дзинпин е казал на американския лидер Доналд Тръмп, че китайско-американските отношения са помрачени от \"негативни фактори\", информира АФП.Дзинпин е провел телефонен разговор с държавния глава на САЩ.През последните дни поредица от събития влошиха отношенията между двете държави, отбелязва световната осведомителна агенция.Тръмп проведе отделни разговори със Си и японския премиер Шиндзо Абе във връзка с напрежението на Корейския полуостров. Но китайското външно министерство поясни, че Си Дзинпин е повдигнал и казуса за Тайван.Президентът на Съединените щати вбеси Пекин миналата седмица, след като одобри оръжейна сделка с Тайван за 1,3 милиарда долара. Китай разглежда Тайван като отцепила се китайска провинция, която един ден ще бъде върната в рамките на територията на страната.Отделно американската администрация наложи санкции на китайска банка, обвинявайки я, че пере пари на КНДР.Вчера стана ясно, че американският разрушител USS Stethem е плавал на по-малко от 12 морски мили от малкия остров Тритон в архипелага Параселските острови, към които претенции имат Китай, Виетнам и Тайван, обяви американски представител.Последните ходове на Вашингтон представляват рязък завой от приятелския тон между Тръмп и Си по време на срещата им в Мар а Лаго във Флорида през април.По време на телефонния разговор обаче Си призна, че двустранните отношения са \"постигнали важни резултати\" от срещата им, допълва външното ведомство.Но Си е предупредил, че отношенията са \"засегнати от някои негативни фактори\".Той е изразил надежда, че американският президент \"адекватно ще разреши\" казуса с Тайван в съответствие с принципа \"Един Китай\".По думите му двете страни трябва да следват постигнатия във Флорида \"консенсус\" и да се придържат към принципа на взаимно уважение.В съобщение на Белия дом се казва, че двамата лидери са обсъдили усилията за ядрено разоръжаване на Северна Корея и подобряване на американско-китайските търговски отношения, но не се споменава казусът с Тайван.\"Президентът повдигна въпроса за нарастващата заплаха от ракетните и ядрени програми на КНДР\", допълва Белият дом.\"Двамата лидери потвърждават ангажимента си за Корейски полуострова без ядрени оръжия\", подчертава още Белият дом.Двамата президенти повтарят и решимостта си да търсят по-балансирани търговски отношения.Те са обсъдили редица регионални и двустранни въпроси от взаимен интерес и потвърдиха, че ще се срещнат на Г-20 в Германия тази седмица.Тръмп е призовал Си Китай да притиска КНДР да изостави ядрената си програма.", "date": "2017.07.03", "title": "Си Дзинпин предупредил Тръмп, че отношенията са помрачени от негативни фактори"}
{"url": "https://news.bg/regions/nyama-risk-ot-prelivane-na-yazovirite-stopanisvani-ot-nek.html", "text": "От НЕК информират, че няма рискове за населението и околната среда в районите на големите комплексни и значими язовири, стопанисвани от компанията, съобщиха от Националната електрическа компания.Язовирните стени и съоръженията към тях са в добро техническо състояние и изпълняват своето предназначение без ограничения.Речните участъци след язовирните стени, попадащи в отговорностите на компанията, са почистени и могат да провеждат изпусканите водни количества.Водните обеми и нива в язовирите се контролират от експертните, експлоатационни екипи на компанията в съответствие с изискванията на МОСВ /Министерство на околната среда и водите/ и утвърдените планове за експлоатация, уверяват от НЕК.При наличие на метеорологични условия за приток на големи водни обеми, се предприемат планирани, превантивни действия, с цел намаляване на неблагоприятно влияние върху териториите след язовирните стени.Служителите на \"Язовири и каскади\" към НЕК ЕАД са в постоянна комуникация със съответните структури и отговорни лица от местните, областните и държавни администрации, ангажирани със защитата на населението при бедствия и аварии.", "date": "2017.07.03", "title": "Няма риск от преливане на язовирите, стопанисвани от НЕК"}
{"url": "https://news.bg/crime/zadarzhaha-mazha-napadnal-akusherka-v-stolichnata-bolnitsa-sheynovo.html", "text": "Владимир Стоянов, който на 1 юли нападна акушер-гинеколог в АГ болница \"Шейново\", е задържан за срок до 72 часа с постановление на Софийската районна прокуратура.Стоянов е привлечен като обвиняем за нанасяне на лека телесна повреда на медицински специалист при изпълнението на службата му, за което е предвидено наказание \"лишаване от свобода\" от една до пет години.В хода на разследването, водено под надзора на Софийската районна прокуратура, е установено, че на 1 юли около обяд обвиняемият Стоянов се намирал в АГ болница \"Шейново\". Същият поискал от свидетеля Г. да му предостави плацентата на току-що роденото му дете.В хода на водения между двамата разговор, докато Г. му обяснявала, че има законова процедура, която следва да бъде спазена, обвиняемият Стоянов внезапно ѝ нанесъл удар в областта на главата, вследствие на който жената паднала.От заключението на първоначално изготвената съдебно-медицинска експертиза се установява, че на пострадалата са нанесени телесни увреждания, довели до причиняване на лека телесна повреда.Разследването по делото продължава.", "date": "2017.07.03", "title": "Задържаха мъжа, нападнал акушерка в столичната болница \"Шейново\""}
{"url": "https://news.bg/world/siriya-i-sadbata-na-asad-aktsent-na-sreshtata-tramp-putin.html", "text": "На първата си среща президентът на САЩ Доналд Тръмп и руският му колега Владимир Путин ще обсъдят преди всичко ситуацията в Сирия, а също така оказваната от Русия подкрепа за президента на Сирия Башар Асад.Това разкриха източници пред американската телевизия СиЕнЕн, цитирана от ТАСС.Източниците поясняват, че по време на разговорите може да бъде повдигнат и въпросът за Украйна, но е малко вероятно да се обсъди въпросът за руската намеса на президентските избори в САЩ.В същото време телевизията пояснява, че все още няма официален план за срещата.Миналата седмица помощникът на американския лидер по националната сигурност Хърбърт Макмастър поясни, че Тръмп очаква да се срещне с Путин в кулоарите на Г-20 в Хамбург на 7 и 8 юли.Говорителят на Кремъл Дмитрий Песков поясни, че въпросът за формата и времето на срещата се уточнява чрез съответните дипломатически канали.", "date": "2017.07.03", "title": "Сирия и съдбата на Асад – акцент на срещата Тръмп-Путин"}
{"url": "https://news.bg/int-politics/dadoha-oshte-48-chasa-na-katar-da-izpalni-iskaniyata-na-sauditska-arabiya-i-ko.html", "text": "Саудитска Арабия и три други арабски държави са удължили крайния срок с 48 часа Катар да приеме списък с искания или ще бъде наказан с още санкции, съобщават световните информационни агенции.Първоначалният краен срок Катар да се съгласи на 13-те искания на Саудитска Арабия, Обединените арабски емирства, Бахрейн и Египет, включително закриването на международния англоезичен телевизионен канал \"Ал Джазира\", изтече в неделя.Емирството от Персийския залив, което отрича да спонсорира тероризма, се очаква да отговори официално по-късно.Катар определи исканията като \"обида за международното право\".Катарският външен министър шейх Мохамед бин Абдул Рахман ал Тани пристигна в Кувейт днес, за да представи в писмо официалния отговор на страната на исканията, информира \"Ал Джазира\". Писмото е от емира на Катар до емира на Кувейт, който е основният посредник в кризата, разтресла Персийския залив.В изявление, публикувано малко преди това, адвокати на Катар осъдиха тактиката на Саудитска Арабия и компания и призоваха за международно осъждане.Те заявиха, че исканията напомняли \"за екстремното и наказателно поведение на \"хулиганските\" държави, което исторически доведе до война\".\"Светът трябва да се обедини незабавно, за да бъде прекратено нарочването на Катар за несправедливо колективно наказание и унижение и да се запазят мира, сигурността и просперитета в региона\", изтъкват адвокатите.В събота катарският външен министър шейх Мохамед бин Абдул Рахман ал Тани заяви, че страната е отхвърлила исканията, но била готова да участва в диалог при правилните условия.На Катар бяха наложени безпрецедентни дипломатически и икономически санкции преди седмици от Саудитска Арабия и нейните съюзници - Египет, ОАЕ и Бахрейн.На 23 юни четирите страни, чиито външни министри ще се срещнат в сряда, за да обсъдят ситуацията, определиха срок от 10 дни на Катар да се съгласи на техните изисквания, които включват затварянето на турска военна база и ограничаване на дипломатическите отношения с Иран.Наложените ограничения доведоха до сътресения в Катар, богата на газ и петрол страна, зависима от вноса, за да посрещне основните нужди на населението си от 2,7 млн. души. В резултат на това Иран и Турция все повече го снабдяват с храна и други стоки.", "date": "2017.07.03", "title": "Дадоха още 48 часа на Катар да изпълни исканията на Саудитска Арабия и Ко. "}
{"url": "https://news.bg/int-politics/severna-koreya-ima-posleden-shans-da-se-vklyuchi-v-dialog-predupredi-yuzhna-koreya.html", "text": "Северна Корея има последен шанс да се включи в диалог с останалия свят. Това обяви южнокорейският президент Мун Дже-ин по време на среща с бившия американски президент Барак Обама, съобщават световните осведомителни агенции.Обама е на посещение в Сеул тази седмица, за да говори пред форум, организиран от местен вестник, където по-рано днес той е заявил, че стремежът към придобиване на ядрени оръжия от страна на Северна Корея \"не е направил нищо за повишаването на сигурността на севернокорейския народ\".Мун Дже-ин по-късно информирал Обама за срещата си с действащия американски президент Доналд Тръмп през миналата седмица, уточни съветник в Синия дом, резиденцията на президента на Южна Корея.\"Президентът Мун отбеляза, че е говорил с президента Тръмп относно използването на санкции и натиск за разрешаване на севернокорейския ракетен и ядрен проблем, но също така да използва диалог същевременно\", уточниха от Синия дом.\"Той заяви, че това е последната възможност за Северна Корея да започне диалог\", допълниха от там.Северна Корея неумолимо разработва ядрени оръжия и ракети от началото на миналата година, пренебрегвайки заплахата от още санкции от ООН и военните маневри на САЩ.Тръмп призова за решителен отговор на Северна Корея в разговорите си с Мун Дже-ин в петък. Тръмп подчерта важността на американско-южнокорейския алианс, но взе \"на мушка\" Сеул за търговията и споделянето на военните разходи.", "date": "2017.07.03", "title": "Северна Корея има последен шанс да се включи в диалог, предупреди Южна Корея"}
{"url": "https://news.bg/world/zadarzhaha-mazh-zaplashil-da-ubie-frenskiya-prezident.html", "text": "Мъж е задържан във Франция, след като заплашил да убие президента Еманюел Макрон, обяви съдебен източник, цитиран от АФП.Според местна медия мъжът е задържан по предварителни обвинения в тероризъм.Говорител на парижката прокуратура поясни, че 23-годишният е действал сам и плановете му изглежда са \"неясни\". От прокуратурата добавиха, че вероятно задържаният е искал да убие членове на малцинствени групи.Мъжът е задържан в парижкия квартал Argenteuil в четвъртък, информира АП, позовавайки се на прокуратурата.Атаката е била планирана да бъде извършена по време на честванията на Деня на бастилията на 14 юли. Тогава Макрон и американският лидер Доналд Тръмп ще проследят заплануван военен парад.Френският президент също ще се появи на събитие в Ница във връзка с една година от атаката с камион, при която загинаха 86 души.", "date": "2017.07.03", "title": "Задържаха мъж, заплашил да убие френския президент"}
{"url": "https://news.bg/bulgaria/nyama-danni-za-postradali-balgari-pri-katastrofata-v-bavariya.html", "text": "Няма данни за пострадали българи при катастрофата в Бавария, съобщиха от Министерството на външните работи.Катастрофата с автобус бе на магистрала А9 край германския град Мюнхберг в Бавария. Генералното консулство в Мюнхен е в непрекъснат контакт с полицията.Припомняме, ранени са 31 души, някои от тях сериозно, при катастрофа на пътнически автобус с камион в германската провинция Бавария. В автобуса е имало 48 души и полицията се опитва да установи останалите, тъй като 17 са в неизвестност.", "date": "2017.07.03", "title": "Няма данни за пострадали българи при катастрофата в Бавария"}
{"url": "https://news.bg/politics/kanev-vizhda-politicheska-rezhisura-v-katunitsa-garmen-orlandovtsi-i-asenovgrad.html", "text": "Приликите между Катуница, Гърмен, Орландовци и Асеновград са твърде много, за да изключим очевидния вариант, че става дума за политическа режисура. Това заяви в студиото на bTV зам.-председателят на ДСБ Радан Кънев.Припомняме, на всички тези места имаше напрежение, започнало след конкретна агресия от циганите. В Катуница цигани от Столипиново бяха прегазили 19-годишния Ангел Петров докато разхожда кучето си. Малко по-късно 16-годишно момче припадна и почина от стрес. Конфликтът се разгоря в навечерието на президентските и местните избори през 2011 година.В Гърмен през месец май 2015 година след като представители на държавата започнаха да събарят  в циганската махала, избухнаха протести. Агресията на ромите не пощади и местния храм - ограбиха черквата \"Св. Георги Победоносец\" и биха свещеника навръх Черешова задушница. В столичния квартал  година след забележка за силна музика циганите в квартала отговорили с юмручни аргументи. При този масов бой имаше шестима леко ранени и двама арестувани. Представители на полицията и на жандармерията няколко вечери поред опазваха градуса на недоволството.В Асеновград на 26 юни 2017 г. е възникнал конфликт между цигани и  на язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадали са четирима.\"Разделението на обществото, мизерията, създаването на котли на напрежение, които не са срещу мафията, а са между българските граждани, които тя граби - това е в интерес на твърде дълго управлявалата политическа мафия\", подчерта Кънев.Реформаторът е склонен да се обзаложи кой конкретно стои зад напрежението: \"И от двете страни са ченгета на ДАНС. И от двете страни в тези конфликти - хората, които ги палят, хората, които си правят селфита - всичко това са ченгета на българските служби и това е ужасно. Това означава проядена от мафията държава\", заяви той.Според него у нас службите са под влиянието както на вътрешни мафиотски интереси, така и на външни геополитически такива.Политикът припомни, че по време на анкетната комисия питали, но от ДАНС така и не са отговорили дали е имало техни агенти, внедрени в КТБ. Според него е логично да е имало, но какво са свършили, за да не се стигне до фалит на банката, запита риторично Радан Кънев.", "date": "2017.07.03", "title": "Кънев вижда политическа режисура в Катуница, Гърмен, Орландовци и Асеновград"}
{"url": "https://news.bg/world/pro-to-na-sasht-v-yuzhna-koreya-e-zaplaha-za-kitay-i-rusiya-predupredi-si-dzinpin.html", "text": "Преди посещението си в Москва днес китайският президент Си Дизнпин подчерта голямата заплаха, която представлява американската противоракетна система в Южна Корея за китайските и руски интереси, информира Ройтерс.Пекин многократно се обявява против разполагането на американски противоракетен комплекс с подвижно наземно базиране за прехващане на ракети със среден обсег на действие над атмосферата (Terminal High-Altitude Area Defence - THAAD).Китай иска оръжието да бъде изтеглено от района, тъй като мощните радари на системата могат да навлязат дълбоко на китайска територия, подкопавайки сигурността и регионалния баланс, докато в същото време не може да спре ядрените и ракетни амбиции на КНДР.\"\", предупреди Си, цитиран от \"Синхуа\".САЩ и Южна Корея уверяват, че единствената задача на системата е защита от КНДР.Китай и Русия поддържат тесни контакти и си координират по казуса, тъй като споделят общи виждания, добави Си и поясни, че двете държави ще предприемат необходимите мерки за защита на интересите си.", "date": "2017.07.03", "title": "ПРО-то на САЩ в Южна Корея е заплаха за Китай и Русия, предупреди Си Дзинпин"}
{"url": "https://news.bg/regions/demontirat-pametnika-pred-ndk.html", "text": "Демонтират паметника пред НДК, съобщи bTV. След нощната градушка още от сутринта работници започнаха да събарят остатъците от монумента \"1300 години България\".Режат с оксижен металните пластики, за да бъдат отделени от тялото на паметника.Пластиките са произведения на изкуството. Те ще бъдат запазени и изложени в Националния исторически музей. Останалата част ще бъде съборена.", "date": "2017.07.03", "title": "Демонтират паметника пред НДК"}
{"url": "https://news.bg/politics/prezidentat-povishi-v-chin-nash-predstavitel-vav-voenniya-sekretariat-na-es.html", "text": "С респект и уважение към армията държавният глава Румен Радев удостои български военнослужещи с висше офицерско звание.Със свой Указ президентът назначава полковник Красимир Кънев на длъжността \"Директор на дирекция \"Стратегическо планиране\" в Министерството на отбраната, като го удостоява с висше офицерско звание \"бригаден генерал\".Президентът Румен Радев назначава полковник Васил Събински на длъжността \"Директор на дирекция \"Комуникационни и информационни системи\" във Военния секретариат на Европейския съюз в Брюксел, Белгия, като го удостоява с висше офицерско звание \"бригаден генерал\".С друг свой Указ държавният глава назначава полковник Николай Караиванов на длъжността \"Началник на щаба на Сухопътните войски\" и го удостоява с висше офицерско звание \"бригаден генерал\".Радев обясни, че връчва званията на достойни български офицери. Президентът изрази увереност в получената експертиза на военните, както и в натрупаните им знания и опит. Държавният глава е убеден, че те ще приложат професионализма си в новите позиции. Крепко здраве, висок дух и много енергия. На добър час, пожела Румен Радев.На свой ред и назначените и повишени в чин благодариха за отличията както на семействата си за подкрепата, така и на своите командири. Ако ги е нямало ръководителите им, днешното събитие щяло да е химера. Къде трябва да са инвестициите-в хората или в технологиите, попита Красимир Кънев от името на отличените.\"Готови сме да посрещнем предизвикателствата\", допълни полк. Кънев, вече директор на Стратегическото планиране във военното ведомство. Той обеща да помагат държавата да взема правилните решения за отбраната и сигурността.Отбраната и сигурността са скъпи, но свободата е безценна, сподели още Красимир Кънев.", "date": "2017.07.03", "title": "Президентът повиши в чин наш представител във Военния секретариат на ЕС"}
{"url": "https://news.bg/euronews/dili.html", "text": "Бъдещето на Европа е малко по-светло, отколкото изглеждаше преди месеци. Това заяви Весела Чернева, старши директор програми и директор на ЕСВП-София по време на дискусия за бъдещето на Европа, провела се в представителството на ЕК в София.Върви една проевропейска вълна в страните членки, посочи Чернева. Според нея неефективно се харчат парите за отбрана. Ако България иска да участва в дебата за бъдещето на Европа, тя трябва да прояви проактивност, смята ръководителят на представителството на ЕК у нас Огнян Златев. Според него трябва да участваме в дебата по Бялата книга на Европа.По мнението и на двамата у нас има воля за увеличаване на ресурсите за колективна отбрана.ЕС е създаден да доставя мир, сподели Аура Сала, съветник по комуникация и информиране на обществеността в Центъра за европейска политическа стратегия. Тя е категорична, че в Европейския съюз България може да се разгърне. Според нея всеки може да се развива, както пожелае, в рамките на общността. Сала призовава да общуваме.Предстои дебатът за европейската отбрана, а договорите за ЕС дават възможност за колективна отбрана, подчерта тя. Какво бихме направили, ако има реална заплаха, запита Сала. Имаме възможност да работим заедно, не става въпрос за пари, коментира тя.Що се отнася до колективната отбрана, ние не се конкурираме с НАТО, ние можем да допринесем с добавена стойност към усилията на НАТО, смята Аура Сала.Илияна Цанова от ЕИБ бе категорична, че предстоят сериозни промени след 2020. Трябва да постигнем повече с по-малко средства, изтъкна тя. Статуквото няма да се запази, според нея. Европейските пари ще се инвестират там, където има добавена стойност.Според нея с около 20% по-малко ще получаваме от Европа от това, което досега сме имали като ресурс. Кохезионната политика и общата селскостопанска политика ще трябва да се променят, предупреди Илияна Цанова. Според нея се намираме в уникална ситуация да водим дебатите за кохезионната политика и Брекзит по време на нашето ротационно председателство.Тежък дебат предстои в ЕС за бюджета на общността след Брекзит. Зависи дали ще се говори за твърд Брекзит или мек Брекзит, по думите й. \"Тепърва трябва да се види сметката за развода\", подчерта Илияна Цанова.През 2019 Великобритания спира да плаща членската си вноска към ЕС. Европа изключително разчита на агенцията за сигурност и на разузнаването на Великобритания, стана ясно още от думите й. Ще се търси решение за сферата на отбраната и сигурността на общността, както обясни Цанова.За развитието на нашата икономика, тя е категорична, че трябва да се подобри условията за правене на бизнес у нас. Иначе има спад на чуждите инвестиции в България, стана ясно от думите на Стамен Янев, директор на БАИ.Спадът на чуждите инвестиции е през март, когато имаме служебен кабинет. Това не е средата, която чуждестранните инвеститори избират, по думите на Янев.Като цяло обаче ке отчита инвестиционен интерес към страната ни. Над 13 големи проекта има за първото шестмесечие. Те са на стойност над 200 милиона лева и поне 3 000 работни места се очаква да се разкрият при реализирането им.", "date": "2017.07.03", "title": "Има воля за повече ресурси за колективна отбрана в ЕС"}
{"url": "https://news.bg/world/siriya-predupredi-vashington-che-shte-otvarne-v-sluchay-na-nova-agresiya.html", "text": "Външното министерство на Сирия предупреди Вашингтон, че ще отвърне в случай на нова агресия срещу арабската държава, информират руски медии.Миналата седмица Белият дом предупреди, че Дамаск подготвя нова атака с химически оръжия, но не предостави доказателства. Вашингтон се закани Сирия да \"плати висока цена\" в случай използването на химически оръжия. Кремъл определи позицията на САЩ като \"неприемлива\". Дамаск отрича да подготвя атака с химически оръжия.Заместник-министърът на външните работи на Сирия Фейзал Мекдад заяви на пресконференция в сирийската столица, че Вашингтон внимателно трябва да проучи действията на Дамаск и Москва преди да предприеме \"нова агресия\" срещу Сирия.", "date": "2017.07.03", "title": "Сирия предупреди Вашингтон, че ще отвърне в случай на нова агресия"}
{"url": "https://news.bg/economics/v-zavod-kronoshpan-izpalnili-parvata-chast-ot-merkite-na-mosv.html", "text": "В Бургаския завод Кроношпан са изпълнили първата част от мерките, препоръчани от МОСВ. Това е установила проверка на РИОСВ. Ангажиментът за тези мерки е бил до 30 юни по препоръка на МОСВ, информираха от ековедомството.Контролният орган установи, че лентовият транспортьор /транспортната лента/ на дробилката за дървесни частици вече разполага с покритие.В срок е изпълнено и изискването за монтаж на оросителни системи в седемте броя дъмпове за временно съхранение, раздробяване и изсушаване на дървесен материал за двете основни производства на плочи от дървесни частици и OSB профили.При проверката .Беше установено, че самата производствена площадка също се оросява.В констативния протокол на РИОСВ е отбелязана и двукратно извършената профилактика през месец юни на пречиствателните съоръжения.В изисквания от МОСВ срок по протежение на бул \"Проф. Яким Якимов\" е изграден и \"зелен\" пояс от бързорастящи иглолистни и широколистни дървета и храсти, поддържани с капкова и напоителна система.Ние държим на думата, която дадохме на бургазлии и на министър Нено Димов и затова изпълнихме предсрочно първата част от мерките в програмата за подобряване на защитните съоръжения. Радваме се, че и проверката на РИОСВ го доказва- коментираха от ръководството на \"Кроношпан\".Двамата управители Николай Банков и Асен Ников работят в много бърз порядък по изпълнението на втората част от препоръките на МОСВ, като амбициите им са заедно с колегите си да покрият всички мерки преди крайния срок 30 октомври.", "date": "2017.07.03", "title": "В завод \"Кроношпан\" изпълнили първата част от мерките на МОСВ"}
{"url": "https://news.bg/int-politics/hoking-hoka-tramp-shtyal-da-prevarne-zemyata-vav-venera-s-temperaturi-ot-250-gradusa.html", "text": "Прочутият британски астрофизик Стивън Хокинг предупреди, че решението на американския президент Доналд Тръмп да изтегли САЩ от Парижкото споразумение за климата би могло да \"тласне Земята на ръба\" и да доведе до момент, когато глобалното затопляне е \"необратимо\", съобщават британски медии.Тръмп обяви през миналия месец, че САЩ ще се оттеглят от Парижкото споразумение, което беше подписано от близо 200 страни, подчертавайки, че иска да предоговори участието на САЩ в споразумението, за да гарантира, че американският бизнес не е засегнат непропорционално тежко.Той подчерта, че въгледобивната индустрия е една от тези, които ще бъдат засегнати от споразумението за климата.Решението на Тръмп беше широко критикувано, като Франция, Италия и Германия излязоха със съвместно изявление, че споразумението \"не е предоговоримо\", докато британският премиер Тереза Мей изрази \"разочарованието\" си пред Тръмп в телефонен разговор по онова време.Бившият президент Барак Обама разкритикува остро действията на Тръмп, докато шефовете на Apple, Google, Facebook, Amazon и \"Голдман сакс\" осъдиха решението на американския държавен глава.На събитие, отбелязващо рождения ден на теоретичния физик, Стивън Хокинг коментира пред БиБиСи, че смята, че решението на Тръмп ще предизвика екологични проблеми на планетата, които могат да бъдат избегнати за бъдещите поколения.\"Ние сме близо до точката, където глобалното затопляне става необратимо. Действията на Тръмп биха могли да тласнат Земята на ръба, да стане като Венера, с температура от 250 градуса по Целзий и валежи от сярна киселина\", предупреди ученият.Той добави, че климатичните промени са една от \"най-големите опасности\", пред които е изправена планетата, което може да бъде предотвратено, ако сега се предприемат действия.Отричайки доказателствата за изменението на климата и изтегляйки САЩ от Парижкото споразумение за климата, Тръмп \"ще предизвика екологични щети на нашата красива планета, които могат да бъдат избегнати, застрашавайки природния свят, за нас и за нашите деца\", допълни Стивън Хокинг.", "date": "2017.07.03", "title": "Хокинг хока Тръмп, щял да превърне Земята във Венера с температури от 250 градуса "}
{"url": "https://news.bg/regions/spryaha-protsedurata-po-ovos-za-nahodishteto-v-tran.html", "text": "Регионалната инспекция по околната среда и водите в Перник беше уведомена с писмо, че \"Евромакс Сървисиз\" ЕООД спира процедурата по оценката на въздействието върху околната среда (ОВОС) за находището в Трън.Инвестиционното предложение беше за \"Добив и преработка на подземни богатства по чл. 2, ал. 1 от Закона за подземните богатства - метални полезни изкопаеми - златно-сребърни руди от находище \"Трън\", в община Трън, Пернишка област.Дружеството отговаря на РИОСВ - Перник, че извършва в момента цялостна преоценка на параметрите на инвестиционното предложение и целесъобразността му във връзка с икономическите и социалните условия в община Трън.Процедурата по ОВОС е спряна до приключване на обстойните анализи на \"Евромакс Сървисиз\" ЕООД, с цел взимане на решение за реализирането на подобен проект.", "date": "2017.07.03", "title": "Спряха процедурата по ОВОС за находището в Трън"}
{"url": "https://news.bg/regions/yazovir-nikolaevo-5-prelya-zatvoren-e-patyat-pleven-lovech.html", "text": "Пътят Плевен - Ловеч е затворен заради преливащия язовир Николаево 5. Освен наводнение, има и свличане на голямо количество земна маса. Евакуирани са всички автомобили там. В понеделник в ранния следобед около 30 см вода са покрили участъка, съобщи bTV.Очаква се всеки момент кметът на Плевен Георг Спартански да обяви частично бедствено положение.Няма пострадали и бедстващи хора. Районът се охранява от екип на сектор \"Пътна полиция\" при ОД на МВР - Плевен.Трасето е непроходимо от 14 часа поради наводнен участък в района на Тенекиения хан, съобщават от общинската администрация в Ловеч. Създадена е организация за спиране на движението след отбивката за село Слатина.Препоръчват се следните маршрути за Плевен - през Баховица, Николаево и Ралево, или през град Левски.Все още в общините Ловеч, Угърчин, Летница, Ябланица и Тетевен има населени места без ток заради аварии от бурята, съобщиха от електроразпределителното дружество.В Пордим се е скъсала бара и наводнява близките къщи в Обнова.", "date": "2017.07.03", "title": "Язовир Николаево 5 преля, затворен е пътят Плевен-Ловеч"}
{"url": "https://news.bg/world/siriyskata-armiya-obyavi-ednostranno-spirane-na-oganya-v-yuzhna-siriya.html", "text": "Сирийската армия обяви спиране на огъня в южната част на страната до четвъртък, съобщава Ройтерс.Армията поясни, че ще спре всички бойни операции в Южна Сирия до четвъртък, включително и в провинция Кунейтра, където Израел атакува позиции на армията през последните дни, се казва в съобщение на държавната телевизия.Допълва се, че спирането на огъня е влязло в сила от вчера 09,00 часа по Гринуич и е с цел да се подкрепят \"усилията за помирение\".Това е второто едностранно спиране на огъня за последните две седмици. На 17 юни армията обяви, че спирането на огъня засяга само боевете в южния град Дераа по границата със Сирия. Но сега мярката обхваща цяла Южна Сирия.", "date": "2017.07.03", "title": "Сирийската армия обяви едностранно спиране на огъня в Южна Сирия"}
{"url": "https://news.bg/int-politics/sasht-premahnaha-ogranicheniyata-za-laptopi-za-poleti-ot-abu-dabi.html", "text": "САЩ са премахнали забраната на лаптопи в салона на полетите от Абу Даби до САЩ, посочвайки, че самолетната компания Etihad Airways е въвела необходимите по-строги мерки за сигурност, съобщава \"Ройтерс\".\"Етихад\" приветства решението и похвали съоръжението на международното летище в Абу Даби, където пътниците биват проверявани и става ясно, че нямат намерение да емигрират в САЩ преди да кацнат в страната, за \"изключителните предимства за сигурността\", които й позволиха да отговори на американските изисквания.Представители на американската агенция за сигурност в транспорта са направили проверка на летището, че мерките, изисквани от САЩ, са били приложени правилно. Американските служители са направили оценка на летището в събота вечерта.Неудобствата за пътниците от новите мерки ще бъдат \"много минимални\", като времето за обработка на пътуващите до САЩ не се променя.\"Етихад\" е единствената авиокомпания, която извършва директни полети от Абу Даби до САЩ.През март САЩ забраниха лаптопите в салоните на самолетите при полети до САЩ, излетели от 10 летища в осем страни - Египет, Мароко, Йордания, ОАЕ, Саудитска Арабия, Кувейт, Катар и Турция, взимайки мерки срещу страховете, че могат да бъдат заложени бомби в електронни устройства, взети на борда на самолета.Великобритания бързо последва примера с подобен набор от ограничения.Миналата седмица САЩ представиха нови мерки за сигурност за полети до страната, чието предназначение е да предотвратят разширяването на забраната за повече страни, което може да причини големи логистични проблеми и да възпре пътуванията.От вътрешното министерство на САЩ са коментирали, че усилията на \"Етихад\" да приложи допълнителни мерки за сигурност били модел за чуждестранните и американските авиокомпании.Други летища и авикомпании в региона като Emirates и Qatar Airways обаче остават под ограниченията.Операторът на международното летище в Дубай заяви, че е предложил \"пълното си сътрудничество ... за да удовлетворим директивата на САЩ възможно най-бързо\".\"Етихад\" оперира 45 полета седмично между Абу Даби и САЩ.", "date": "2017.07.03", "title": "САЩ премахнаха ограниченията за лаптопи за полети от Абу Даби"}
{"url": "https://news.bg/world/makron-iska-da-sazhivi-es-s-nova-generatsiya-lideri.html", "text": "Президентът на Франция Еманюел Макрон предложи намаляване на броя на законодателните места във френския парламент с 1/3, съобщават Франс24 и АФП.Двукамарният парламент на Франция е с общо 925 места (348 сенатори в горната камара и 577 депутати в долната камара).По време на реч пред двете камари на законодателния орган във Версай Макрон се обяви за \"радикално нов път\".\"Със своя избор (по редица въпроси), който направи в последно време, нашият народ иска от нас да поемем по радикално нов път\", изтъкна той. Френският лидер изложи политическите, дипломатическите и в областта на сигурността приоритети пред законодателите, но някои критици предварително поставиха под въпрос речта и бойкотираха събитието.Според критиците Макрон превишава правомощията си, сравнявайки го с Наполеон и дори с египетските фараони. Леви законодатели са бесни, че иска да отмени някои протекции за работниците с процедура като издаване на указ, позволявайки ограничаване на парламентарния дебат по въпроса.По време на речта си Еманюел Макрон подчерта също, че иска да ускори приемането на закони с цел по-добро адаптиране на процеса с бързо променящото се общество. Държавният глава добави, че иска да опрости и да ускори процеса на гласуване на законите в двете камари.  Той предлага някои \"прости\" законопроекти да бъдат гласувани в парламентарните комисии вместо в пленарна зала.Макрон също предложи промени в избирателната система, за да се позволи по-голямо пропорционално представителство, \"така че всички тенденции справедливо да бъдат представени в парламента\".Френският лидер каза още, че иска \"дълбока трансформация...от която нашите институции така много се нуждаят\" да бъде завършена в рамките на година.\"\", поясни той.Според него свиването на парламента ще окаже \"положителен ефект върху общото качество на парламентарната работа\".Младият президент на Франция обеща да отмени наложеното след терористичните атаки през 2015 г. извънредно предложение през есента. Той обеща преглед на военната стратегия на страната. Поиска и \"всеобхватна\" реформа на системата за даване на убежище.Френският президент призова медиите да прекратят \"постоянното търсене на скандали\".Според него многополюсният свят е по-нестабилен, повече от всякога е толкова разделен.По думите му Европа е \"изгубила пътя си\", обещавайки да организира до края на годината \"демократични конвенти\" за реформиране на Европа.Макрон призова за \"нова генерация лидери\" за съживяване на ЕС.\"\", смята той.\"Твърдо вярвам в Европа, но скептицизмът (по отношение на ЕС) не е неоправдан\", добави той. Макрон обеща да се отчита пред двете камари на парламента един път в годината.", "date": "2017.07.03", "title": "Макрон иска да съживи ЕС с нова генерация лидери"}
{"url": "https://news.bg/regions/nap-vliza-vav-vseki-mol-i-targovski-obekt-v-sofiya-i-yugozapadna-balgariya.html", "text": "Данъчни патрули от ТД на НАП София започват обиколки и проверки във всички търговските обекти в столицата и областите София, Перник, Кюстендил и Благоевград.Съвместно със служителите от отдел Оперативни проверки, патрулите ще наблюдават заведения, за които е потвърдено, че има съсредоточаване на голям брой хора, а отчетените ниски обороти будят съмнение. Засилено присъствие на органи по приходите ще има в МОЛ-овете и големите търговски центрове на територията на ТД на НАП София. След обследване на риска в такива обекти ще бъдат възлагани ревизии на фирмите и физическите лица свързани с тях.Преди седмица инспектори от отдел Оперативни проверки в ТД на НАП София наложиха принудителна административна мярка и запечатиха две заведения от голяма верига за хранене заради неиздаване на касова бележка. Собственикът на търговските обекти е отказал съдействие на служителите от НАП, но въпреки това законът е спазен и заведенията ще останат запечатани до един месец. Други четири обекта от същата верига бяха поставени под наблюдение с постоянно присъствие на органите по приходите в тях.Цялата информация от компютрите, позиционирани в търговските обекти е копирана и се обработва със специализиран софтуер от специално обучени екипи в отдел \"Ревизии\". Софтуерът позволява възстановяване, включително и на изтритите записи.През онлайн връзката е идентифицирана друга голяма популярна верига със заведения за хранене, стопанисваща 11 обекта на територията на ТД на НАП София. Оборотите и начислените и внесени данъци и осигурителни вноски видимо не съответстват на броя на клиентите, които посещават тези заведения. Още днес започват контролни покупки и наблюдения с физическо присъствие на органи по приходите във всеки един от 11-те обекта.Както вече от НАП София информираха в началото на месец май започнаха масови проверки в търговските обекти в столицата. Завишен контрол за спазването на данъчните изисквания има и при предлагането на стоки и услуги в парковете и местата за отдих. Служителите на ТД София насочват усилията си главно към издаването на касови бележки и отчитането на оборотите, но не пренебрегват и спазването на осигурителното законодателство. Проверки се извършват съвместно и с инспектори от Фискален контрол по тържища и пазари.Само за месец са направени над 1000 оперативни проверки и са издадени актове за установени административни нарушения. Повече от 100 обекта са запечатани за срок до един месец, като в някои от тях е липсвало фискално устройствоОт НАП напомнят на клиентите, че издаването на касова бележка е задължително и при плащане с дебитна или кредитна карта. Тогава търговците, освен документ от пост-терминала са длъжни да ни издадат и фискален бон. Получаването на фискален бон и неговото съхранение е важно за потребителите, защото упражняването на правата им без този документ би било силно затруднено.От началото на годината до момента служителите от ТД на НАП София са извършили повече от 8000 проверки в търговски обекти и са издали над 820 акта за установени административни нарушения, за 309 от проверените обекти са предприети принудителни административни мерки, а над 200 са ефективно запечатани за срок до 1 месец.", "date": "2017.07.03", "title": "НАП влиза във всеки МОЛ и търговски обект в София и Югозападна България"}
{"url": "https://news.bg/society/poveche-prihodi-i-po-visoki-zaplati-otchita-nim.html", "text": "Националният исторически музей (НИМ) отчита първото шестмесечие на 2017 г. като изключително успешно. Музеят е бил посетен от 317 хил.души, което е със 150% повече, отколкото всички посетители през 2016 г., които бяха 271 хил.души. Съответно са се увеличили и собствените приходи на музея от закупени билети, екскурзоводни беседи и продажбата на исторически книги, издадени от НИМ.Това позволява на директора на музея както да вдигне рязко заплатите на служителите, които се изравниха със средноевропейските, така и да предприеме активна издателска и още по-активна археологическа кампания. За кратко време са отпечатани 15 книжки от поредицата \"Колекциите на Националния исторически музей\" (НИМ).Бяха предприети и усилени разкопки на собствени обекти, така и в помощ на други музеи.НИМ ще отпусне средства на Бургаския исторически музей за разкопки на Русокастро, където има най-големия феодален замък , разположен върху площ от 2,5 дка, също така и на археолога Константин Тотев от Великотърновския музей за разкопките на крепостта \"Трапезица\" (двореца на първите Асеневци) и църквата \"Св. 40 мъченици\" (погребалния й пантеон).С тези допълнителни средства ще се разшири и броят на разкопаните от самия НИМ обекти. Така например застрашената от иманярите крепост Белоградец (Ивайловградска община) ще бъде разкопана от археолога Филип Петрунов.Божидар Димитров призовава все повече посетители да посещават НИМ, тъй като от 1 януари той има право да ползва всички приходи на музея и всяка визита фактически е патриотичен принос в проучването и реставрацията на нови старобългарски крепости и манастири.", "date": "2017.07.03", "title": "Повече приходи и по-високи заплати отчита НИМ"}
{"url": "https://news.bg/world/preoblechen-kato-zhena-atentator-samoubiets-e-izvarshil-atakata-v-irak.html", "text": "Иракски провинциален представител съобщи, че атентатор самоубиец, преоблечен като жена с ислямски одежди, се е взривил в лагер с бежанци в западната провинция Анбар. При атаката са загинали 14 души, съобщава АП.Таха Абдул Гани поясни, че атаката е извършена в неделя вечерта, докато властите са настанявали семейства, избягали от контролирания от ДАЕШ (\"Ислямска държава\") град Кайм.Повечето от жертвите са жени и деца, въпреки че има и двама охранители, включително с чин капитан.Никой не е поел отговорност за атаката, макар че ДАЕШ често извършва подобни самоубийствени атаки срещу цивилни в Ирак.Иракските сили си върнаха градовете Рамади и Фалуджа, но екстремистите все още контролират райони в Западен Анбар.", "date": "2017.07.03", "title": "Преоблечен като жена атентатор самоубиец е извършил атаката в Ирак"}
{"url": "https://news.bg/world/frantsiya-germaniya-i-ek-obeshtaha-poveche-pomosht-na-italiya-za-migrantite.html", "text": "Франция, Германия и Европейската комисия обещаха на Италия да й помогнат в справянето с потока от мигранти, пристигащи с лодки от Африка. Те се съгласиха да увеличат обучението и финансирането на бреговата охрана на Либия и по-бързо разселване на бежанци, информира Ройтерс.Но те не откликнаха директно на призова на Рим към страните членки да облекчат натиска чрез позволяване спасителните плавателни съдове с мигранти да акостират на техни пристанища.Вътрешните министри на Италия, Германия и Франция, както и еврокомисарят по миграцията, се срещнаха в Париж в неделя преди по-голяма среща в Талин в четвъртък.В съвместно съобщение, в което липсват подробности, те също се съгласяват да изготвят правила за поведение на неправителствени организации, които действат в Средиземно море, да се увеличи помощта за Международната организация по миграцията, а също така по-голяма помощ за преглед колко добре са укрепени южните граници на Либия.\"Ние настояваме работата да бъде споделена\", каза италианският премиер Паоло Джентилони на конференция на Организацията на ООН за прехрана и земеделие в Рим малко преди да бъде публикувано съобщението.От началото на годината Италия е приела около 82 000 бежанци - 1/3 повече в сравнение с преди година.Европейската комисия изрази готовност да предостави повече пари на Италия.Като потенциални други пристанища за мигранти се посочват Барселона и Марсилия.", "date": "2017.07.03", "title": "Франция, Германия и ЕК обещаха повече помощ на Италия за мигрантите"}
{"url": "https://news.bg/your-voice/za-ponyatiyata-makedoniya-makedonski-ezik-i-makedonska-darzhava.html", "text": "Тъй като около 2 август и след това ще се развихрят диви дискусии относно \"македонския\" език, \"автономията на Македония\", за която се борили македонските революционери и т.н. - а авторът на тези редове ще бъде по това време на инспекционна обиколка по разкопките на НИМ извън столицата, смятам, че моят професионален и служебен дълг е да дам разяснение на българските журналисти, политици и обикновени хора по тези въпроси. Все пак и за това получавам заплата.Античен македонски език е гръцкият. Него използват в античната македонска държава и Филип, и Александър Македонски.През Средните векове жителите на вече географската област Македония говорят и използват българския език. Защото са българи. Македонската \"историчарска\" наука изпада в безумно противоречие. На иконите на Светите братя Кирил и Методий във всяка македонска църква те държат разгърнат свитък с българската азбука, а надписа над главите им е \"български просветители\". Е, в много църкви \"български\" е замазано с боя или закрито с лейкопласт (\"Св.Неделя\" в Битоля, \"Св.Панталеймон\" във Велес, \"Св.Йоаким Осоговски\").Съвременният \"македонски\" език е създаден през октомври-ноември 1944 г. под ръководството на Благой Конев - студент в Софийския университет \"Св.Кл.Охридски\", завършил цели три семестъра и поради това обявен в Скопие директно за академик, когато се събира комисия от 12 такива като него учили-недоучили интелектуалци. Блаже Конески (така се преименува Благой Конев) връчва на комисията българската граматика на проф. Любомир Андрейчин (най-добрата и досега) и им казва \"Сменяйте букви, сменяйте думи, но сътворения от вас македонски език не трябва да прилича на българския\". Чудовищна грешка: българският език е единственият всред т.нар. славянски езици без падежи и колкото думи и букви да сменяш, той си остава български. Друго щеше да бъде днес, ако Блаже Конески бе влязъл и дал на комисията сръбската граматика на Вук Караджич. Сега \"македонците\" щяха да говорят език с падежи, но по-близък до сръбския, отколкото до българския. Сменили са две-три букви, елиминирали две-три други, като \"ъ\" например и дотук. Като виц и то в македонски медии съм чел, че Блаже все бил недоволен и на всяка междинна представена му разработка казвал: \"С този език все още ще приличаме на българи\". Измъчен член на комисията предложил: \"Друже Блаже, предлагам да се приеме закон - да се отреже лявото ухо на всеки македонец. Тогава напълно ще се различаваме от българите\".Днес най-отговорните световни лингвистични институти, между които френския и руския, смятат македонския език за идиом (диалект) на българския.Македонските \"историчари\" и политици натякват често, че \"македонските революционери\" се борели за автономна Македония, т.е. за независима македонска държава. Вярно ли е това? Вярно е, само че чрез малко съществено уточнение - автономна държава на българското й население. Иначе казано, втора българска държава.Защо БМОРК - ТМОРО - ВМОРО - ВМРО ще застанат зад тази идея? Та нали са поделение на Българското военно разузнаване.Защото идеята е българска държавна идея и е вменена на македонските революционери от български политически елит. В София си дават ясна сметка, че Великите сили няма да позволят България да се увеличи със сто хиляди квадратни километра - толкова е тогава организационната територия от Черно море до Албанските планини. За Великите сили това означава нова велика сила в Европа - България ще бъде по територия колкото Великобритания и съвсем малко по-малка от Германия и Италия. Вярно, велика само по територия, а не и по икономика и военни възможности, но Великите сили знаят, че това е преодолимо в рамките на 30-40 години. Затова са против. Със създаването на втора българска държава България се опитва да направи \"римейк\" на номера с Източна Румелия. Е, този път не става.Понятието \"Македония\" в Античността се отнася до гръцка държава с монархическа форма на управление, разположена изцяло на територията на съвременна Гърция. Самите македонци се смятат за гърци и особено политическия им елит.През римския период Македония е име на римска провинция. През VI век името изчезва и се появява като име на византийска административна област с територия в днешна Източна (турска) Тракия.Българите, които владеят тази земя, нямат точно определено име за тази територия. Наричат я: Кутмичевица, Долна Земя, Долна Мизия и др.Името Македония се връща на европейските карти от европейските хуманисти чак в XVIII-XIX век. Пътешественици, военни, дипломати и разузнавачи твърдят, че в тази географска област живеят преобладаващо българи и малко турци, албанци, цигани, но не и македонци. Етнизирането на понятието \"македонец\" ще стане чак след 1944 г. Дотогава името \"македонец\" е означавало просто българин от географската област Македония. Затова българските власти не бягат от понятието \"македонец\". Дори военни части получават това прилагателно - Македоно-Одринско опълчение. Пета Македонска армия, 3, 4, 5 македонски полкове и т.н. Обратно Сърбия гледа да изтрие това понятие поради обвързването му с българската същност. В периода на кралското управление на Македония (1918-1941 г.) името Македония е изтрито от административната карта на Югославия и заменено с Вардарска бановина. ", "date": "2017.07.03", "title": "За понятията „Македония”, „македонски” език и македонска държава"}
{"url": "https://news.bg/int-politics/polsha-iska-obeshtanieto-na-tramp-da-ya-zashtitava-ot-rusiya.html", "text": "Външният министър на Полша обяви, че правителството би искало пристигащият в страната през тази седмица американски президент Доналд Тръмп да даде гаранции, че присъствието на американските войски в Полша ще продължи дотогава, докато сигурността на региона е застрашена от Русия, съобщава \"Асошиейтед прес\".Тръмп ще изнесе реч във Варшава по време на краткото си посещение в четвъртък. Посещението ще се осъществи преди Тръмп да присъства на срещата на върха на страните от Г-20 в Германия, където той ще се срещне с руския президент Владимир Путин.Полша и страните от региона се опасяват за сигурността си поради засилената военна активност на Русия.Полският външен министър Витолд Вашчиковски е коментирал пред журналисти, че Полша би искала да чуе уверенията на Тръмп, че ротационното присъствие на хиляди американски войници в Полша ще продължи \"докато заплахата съществува\".Той изтъкна, че бил по-малко загрижен за това дали Тръмп ще потвърди задълженията за взаимна отбрана на НАТО.", "date": "2017.07.03", "title": "Полша иска обещанието на Тръмп да я защитава от Русия"}
{"url": "https://news.bg/world/merkel-ne-ochakva-konsensus-po-vsichki-kazusi-na-g-20.html", "text": "Германският канцлер Ангела Меркел обяви, че очаква водещите икономики от Г-20 да постигнат споразумение за борбата с международния тероризъм на срещата в Хамбург тази седмица, но призна, че вероятно ще има различия по други въпроси, информира Ройтерс.\"\", поясни тя на пресконференция, на която изложи предизборната програма преди парламентарните избори през септември.Меркел смята, че САЩ при президента Доналд Тръмп са в несъгласие с други по някои въпроси.\", поясни тя.", "date": "2017.07.03", "title": "Меркел не очаква консенсус по всички казуси на Г-20"}
{"url": "https://news.bg/crime/momchentse-pochina-sled-padane-ot-vtoriya-etazh-v-tryavna.html", "text": "Момченце на година и два месеца е починало, след като е паднало от втория етаж на жилищна сграда в Трявна, съобщават от МВР в Габрово.Сигналът за инцидента е получен около 8 ч. тази сутрин. По първоначални данни детето е паднало от прозорец в дома си.Родителите му били излезли за кратко, а детето било оставено на грижите на близък роднина.Момчето е било откарано в тежко състояние в габровската болница, където е починало въпреки усилията на лекарите. ", "date": "2017.07.03", "title": "Момченце почина след падане от втория етаж в Трявна"}
{"url": "https://news.bg/economics/blizo-75-ot-targovtsite-podali-finansovi-otcheti-onlayn.html", "text": "Близо 75% от търговците са подали финансовите си отчети тази година по електронен път.Това отчитат от Агенцията по вписванията след като на 30 юни приключи кампанията по подаване на годишните финансови отчети по Търговския закон.От статистиката може да се проследи както нарастване на броя на подадените по електронен път, така и общо нарастване на броя на подадените отчети в сравнение с предходните две години.От 1 януари 2017 г. до 30 юни 2017 г. включително заявления за годишни финансови отчети са подали 436 770 търговски дружества. В сравнение с 2016 г. техният брой е с 54 272 повече. От тях на хартиен носител са подадени 109 453 или 25,06%, по електронен път - 327 317 или 74,94%.Сравнителните данни за 2016 година са 382 498 заявления за годишни финансови отчети, от които на гише са подадени 26,69%, а по интернет - 73,31%През 2015 г. са подадени общо 347 972 финансови отчети, на гише - 32%, а по електронен път - 68%. Най-голямо е било натоварването и тази година през юни месец, но от Агенцията по вписванията отчитат, че информационната система на Търговския регистър работи без прекъсвания и сривове.", "date": "2017.07.03", "title": "Близо 75% от търговците подали финансови отчети онлайн"}
{"url": "https://news.bg/regions/mrrb-predvizhda-telefonna-vrazka-i-zona-za-bezopasnost-za-stari-i-novi-patishta.html", "text": "Осигуряване на радио- или телефонна връзка по автомагистралите и скоростните пътища, 10-метрова зона за безопасност и изграждане на пътни трасета предимно през пустеещи земи предвижда изготвен от работна група към Министерството на регионалното развитие и благоустройството проект на Наредба за проектиране на пътища. Правилата ще важат при проектирането на нови и при реконструкцията на съществуващи пътища.Преди време министър Николай Нанков пое ангажимент за осъвременяване на нормите за проектиране на пътища и съоръжения по тях. В момента то се прави по остарял модел, текстовете не са актуални и в тях липсват важни раздели, отнасящи се до проектиране на пътни възли и кръгови кръстовища, на зони за отдих, за обхват и съдържание на пътните проекти и др.Според проекта на нормативния акт пътищата трябва да отговарят на екологични изисквания, поради което трябва да се избягва преминаване през вододайни зони и природни резервати. За изграждането им трябва да се използват преимуществено наличните необработваеми и слабо продуктивни земи, като могат да преминат само по границите на земеделски земи с трайни насаждения.Регламентираната в проекта на наредбата безопасна зона започва от края на активната лента за движение, чието предназначение е да се предотвратят или намалят последствията от пътнотранспортни произшествия при напускане на платното за движение. Тя варира от 1,5 м за третокласни и местни пътища и скорост по-ниска от 60 км/час до 10 м при автомагистрали и скоростни пътища.Функционалните, проектните и транспортни характеристики на републиканските пътища са приведени към изискванията на Закона за движение по пътищата и по-специално с максималната допустима скорост от 140 км/час. Актуализираните габарити, осигуряващи зоната необходима за протичане на движението, са съобразени с проектната скорост и са създадени условия за осигуряване на възможност за проектиране и изграждане на автомагистрали при тежки теренни условия.Въведени са нови видове кръстовища и са подобрени параметрите на полето за видимост на водачите както от главното, така и от второстепенното направление.Въведени са и нови видове кръгови кръстовища, като се предвижда те да могат да бъдат изграждани на места, където се пресичат повече от четири клона и/или направленията сключват остри ъгли на пресичане, както и в места, където обикновеното кръстовище ще бъде със сложна геометрия. Според наредбата такива съоръжения са подходящи и при ситуация, в която разликата в прогнозната интензивност на движението по основното и второстепенното направление на движението е не повече от 30%, практически е трудно да се установи кое е главното направление и въвеждане на път с предимство не би отговаряло адекватно на транспортната интензивност.При проектиране на пътища да се прилагат принципите за пространствено развитие на пътя и зрително ориентиране на водачите на моторни превозни средства, предвижда още проектът на наредбата. Според него разполагането на пътните кръстовища и възли, на аварийни площадки, паркинги и др. трябва да бъде удобно и безопасно, а възможностите за създаване на условия за изпреварване трябва да се използват максимално.В проекта на наредбата се предвижда и осигуряване на паркинги, предназначени за спиране на автомобили, превозващи опасни товари. Предвижда се радио- или телефонна връзка да може да се осигурява при доказана техническа и икономическа целесъобразност и за други пътища, освен магистрали и скоростни.В проектонаредбата се предвиждат технически средства за организация и регулиране на движението и предпазни и направляващи устройства и осветителни устройства в участъци със сложни условия на движение. Подобрени са изискванията за отводняване на наземното тяло, с които се регламентира и осигуряването на условия за бързо отвеждане на повърхностните води встрани от пътното платно. Това е особено важно за осигуряване на пътната безопасност при екстремни климатични условия.Тя предвижда още пътищата да осигуряват възможно най-добри транспортни връзки с административните центрове в района или с пътищата от по-висок клас, а свързаността между отделните райони и населените места да се осъществява по възможно най-краткия път.Проектът на наредбата може да бъде намерен на интернет страницата на МРРБ в раздел \"За обществено обсъждане\", както и на Портала за обществени консултации.", "date": "2017.07.03", "title": "МРРБ предвижда телефонна връзка и зона за безопасност, за стари и нови пътища"}
{"url": "https://news.bg/world/zemetresenie-5-0-po-rihter-v-makedoniya.html", "text": "Земетресение с магнитуд 5,0 по Рихтер е регистрирано на територията на БЮРМ (Бивша югославска република Македония), съобщиха от Европейския средиземноморски сеизмологичен център.Природното бедствие е станало в 14,18 часа местно време на 10 километра дълбочина. Епицентърът е на 90 километра източно от албанската столица Тирана, 12 километра североизточно от Охрид и на 5 километра североизточно от Козел.Има информация за малки материални щети. Няма данни за пострадали хора.Преди около 11 часа на територията на страната е имало земетресение 3,7 по Рихтер.Според местни медии в района са отчетени стотици леки земетресения за последните 2 седмици.", "date": "2017.07.03", "title": "Земетресение 5,0 по Рихтер в Македония"}
{"url": "https://news.bg/bulgaria/nyama-bedstvashti-i-postradali-ot-loshoto-vreme.html", "text": "Към момента на територията на страната няма бедстващи и пострадали хора в резултат на лошите метеорологични условия и интензивни валежи.Над 160 сигнали за произшествия са подадени на националния телефон за спешни повиквания 112. Получените сигнали са предимно за паднали клони и дървета, задръстени шахти на отводнителни канали, повишено ниво на водата по уличната мрежа и наводнени приземни етажи на жилищни и обществени сгради.Най-сериозна е обстановката на територията на област Плевен в общините Плевен, Подем и Гулянци. За отстраняване на произшествията на място е създаден областен щаб, който ръководи екипите на основните части на Единната спасителна система, както и привлечената строителна и верижна техника на частни лица и организации. След преливане на На място работят всички налични екипи на местната пожарната служба, като са привлечени и сили средства на от РДПБЗН - Вeлико Търново.От МВР съобщиха още, че се е състояла работна среща под ръководството на министър Валентин Радев. Заседанието е на Националния щаб по Закона за защита при бедствия.Направен е преглед на областните и общинските планове за действие при аварийни ситуации, както и на наличната техника, установена е връзка с доброволните формирования за готовност за действие при необходимост. Проведени са заседания на областните щабове за намаляване на риска от бедствия в Северна България.Според оценката на щаба предприетите действия в Северна България са адекватни на ситуацията.В заседанието участваха вицепремиерът Красимир Каракачанов, министрите на земеделието и храните и на околната среда и водите, представители на други ангажирани институции, директорът на НИМХ към БАН, кметът на София Йорданка Фандъкова, експерти от МВР.", "date": "2017.07.03", "title": "Няма бедстващи и пострадали от лошото време"}
{"url": "https://news.bg/world/sasht-poveche-ne-sa-priyateli-na-hristiyandemokratite-na-merkel.html", "text": "В предизборната програма за парламентарните избори консерваторите на германския канцлер Ангела Меркел са премахнали думата \"приятел\" за описване на отношенията със САЩ, информира Ройтерс.Преди четири години в общата програма на Християндемократическия съюз и Християнсоциалния съюз САЩ се възприемаха като \"най-важния приятел\" на Германия извън Европа.В платформата от 2013 г. също се описваше \"приятелството\" с Вашингтон като \"крайъгълен камък\" на Германия в международните отношения и се говори също за укрепване на трансатлантическите икономически връзки чрез премахване на търговските пречки.Но думите \"приятел\" и \"приятелство\" липсват в последния манифест, озаглавен \"За една Германия, в която живеем добре и щастливо\", представен от Меркел и от лидера на Християнсоциалния съюз Хорст Зеехофер преди изборите на 24 септември.Вместо това САЩ са описвани като \"най-важния партньор\" на Германия извън Европа.Промяната подчертава влошаването на отношенията между Берлин и Вашингтон при американския лидер Доналд Тръмп.Проучване на Pew Research Center от миналата седмица показва, че 35% от германците положително гледат на САЩ в сравнение с 57% в края на мандата на Барак Обама.В пасажа за подсилването на икономическите връзки в тазгодишната програма се споменава историческата подкрепа на САЩ за Германия след Втората световна война и при обединението на страната.\"Времената, в които можем напълно да разчитаме един на друг, в известна степен, са в миналото. Ние, европейците, трябва да вземем съдбата си в наши ръце по-решително в сравнение с миналото\", се пояснява в програмата.Докато се потвърждава ангажиментът на Германия към НАТО, в програмата се уточнява, че ЕС трябва да бъде в позиция да се защитава сам независимо, ако иска да оцелее на дълъг период.Специална глава се отделя за \"Германия и Франция като мотор на Европа\", в която се обещава \"нов живот в приятелството\" между двете държави.Берлин е готов да работи с френското правителство за задълбочаване интеграцията на еврозоната, но консерваторите са против обединяване на дълга на държавите членки.В програмата като цяло се обещава повече полиция, повече домове и пълна трудова заетост (под 3% безработица) в рамките на 8 г., а също така повече данъчни облекчения и повече инвестиции.Планът е да се наемат допълнителни 15 000 полицаи в 16-те федерални провинции и да се изградят 1,5 милиона нови жилища.Във външната политика консерваторите отхвърлят пълно членство на Турция в ЕС, подкрепят план за финансово подпомагане на Африка и увеличение на помощта за развитие и за отбрана.", "date": "2017.07.03", "title": "САЩ повече не са „приятели” на християндемократите на Меркел"}
{"url": "https://news.bg/world/bregovata-ohrana-na-gartsiya-strelya-po-turski-tovaren-korab.html", "text": "Бреговата охрана на Гърция е стреляла към турски товарен кораб в Егейско море до остров Родос, съобщава \"Дейли сабах\".Товарният кораб M/V ACT е превозвал стомана от южното пристанище Искендерун до Измит в северозападната част, когато бреговата охрана призовала кораба да промени курса си към Родос.Корабът е плавал в международни води и капитанът на плавателния съд отговорил, че няма да изпълни тази инструкция, докато в същото време информирал турската брегова охрана за инцидента.След като корабът не изпълнил нареждането, бреговата охрана на Гърция открила огън във въздуха, а после по кораба. Други два съда на бреговата охрана са пристигнали в района от остров Сими.Капитанът на кораба Сами Калкаван обяви, че на кораба има най-малко 16 дупки от куршуми. Екипажът не е пострадал.Две лодки на турската брегова охрана са разположени в района.", "date": "2017.07.03", "title": "Бреговата охрана на Гърция стреля по турски товарен кораб"}
{"url": "https://news.bg/crime/dete-patuva-bez-saglasie-na-roditel-samo-v-srok-i-v-opredeleni-darzhavi.html", "text": "Съдът може да разреши на дете да пътува в чужбина само с единия си родител и без съгласието на другия си родител, но само за определен период от време или в определени държави. Това обяви Гражданската колегия на Върховния касационен съд в Тълкувателно решение.Решението на ВКС е по повод противоречива практика на съдилищата по чл. 127а от Семейния кодекс след решение на Европейския съд по правата на човека по делото \"Пенчеви срещу България\". В европейското решение отказът на съда на разреши пътуване без съгласието на единия родител се определя като формалистичнаСпоред върховните съдии няма как съдът да опази най-добрия интерес на детето, ако пътуването не е предвидимо във времето и пространството. Т.е. трябва да е ясно къде отива детето - конкретни държави или определяеми, например за тези от Европейския съюз, както и за какъв период ще е зад граница.Като аргумент съдиите посочват, че пътуването може да става до място на размирици, природни бедствия или др.под.Ако и пътуването не е ограничено във времето българската държава може да бъде лишена от всякаква възможност за контрол върху действията на родителя, комуто са предоставени родителските права. Това особено би затруднило държавата при нужда от защита интереса на детето, ако то е в държави, с които България няма сключени договори за правна помощ, които не са членки на ЕС или не са членки на Хагската конвенция от 1980 г.се посочва в решението на ВКС.Гражданската колегия на ВКС излезе и с тълкуване на чл. 59, ал.2 от Семейния кодекс, който предвижда, че ако съпрузите не постигнат споразумение за съвместно упражняване на родителските права, съдът служебно постановява при кой от тях да живеят децата и на кого от тях се предоставя упражняването на родителските права.Въпросът беше дали в този случай е допустимо съдът да постанови съвместно упражняване на правата и от двамата родители.Гражданската колегия потвърждава трайната практика, че ако няма съгласие между бившите съпрузи за упражняването на правата, съдът ги възлага само на единия от тях.", "date": "2017.07.03", "title": "Дете пътува без съгласие на родител само в срок и в определени държави"}
{"url": "https://news.bg/regions/prokurist-vleze-v-bolnitsata-v-lovech.html", "text": "Прокурист на МБАЛ \"Проф. д-р Параскев Стоянов\", гр. Ловеч встъпи в длъжност днес, след като е избран от Борда на директорите. Д-р Георги Васев ще встъпи официално в длъжност като директор на болницата, след като бъде вписан в Търговския регистър.Министерство на здравеопазването вече е съставило план за спасяването на болницата. Първата стъпка е назначаването на д-р Васев, външен човек без локални обвързаности, доказан хирург с респектираща професионална биография, посочи заместник-министърът Мирослав Ненков, който представи Георги Васев пред персонала на болницата.МЗ командирова двама финансисти и един юрист, които имат за задача да анализират текущото състояние на лечебното заведение - къде отиват харчовете и откъде са приходите, като целта е да бъдат набелязани стъпки за намаляването на дълговете и вдигане на запорите.По данни на МЗ за седемгодишния период от 2008 до 2014 г. броят на преминалите болни по най-отежняващия за болницата договор за съвместна дейност е 6395. Общо приходите по договора от съвместна дейност са 14 449 517 лв. От тях приходите за частната структура са 13 061 438 лв., или 90.39%, а за държавната болница - 1 388 079 лв., или 9.61%.В момента МЗ води преговори с други държавни лечебни заведения, от които се очаква да отпуснат безлихвен кредит за покриване априлската и процент от февруарската заплата на работещите в МБАЛ.Това са краткосрочни мерки, а за да може в дългосрочен порядък областната болница да съществува и гражданите да разчитат на качествено здравеопазване, основната тежест ще падне върху вас, обърна се заместник-министър Ненков към колегите си от Ловеч.", "date": "2017.07.03", "title": "Прокурист влезе в болницата в Ловеч"}
{"url": "https://news.bg/crime/prokuraturata-iska-uslovna-prisada-za-uchenik-ubil-zhena-na-zebra-i-izbyagal.html", "text": "Условна 3-годишна присъда поиска рокуратурата в Пловдив за 19-годишния Асен Гюрганчев, който прегази и уби възрастна жена на пешеходна пътека в града на 13 април, като после избяга от местопроизшествието.По искане на защитата на обвиняемия, делото срещу ученика от пловдивски техникум започна днес в Окръжния съд в града под тепетата по съкратената процедура. В залата присъстваха родителите на Асен, в негова подкрепа са присъствали и негови приятели.Мотивите на прокуратурата за исканата условна присъда са били чистото съдебно минало на подсъдимия, неговите пълни самопризнания и младата му възраст.Пред магистратите 19-годишният младеж изказа своите съболезнования към семейството на загиналата, като заяви, че не е избягал от мястото на инцидента, за да се укрие, а за да потърси помощ и съвет.Очаква се днес по делото да има произнесена присъда, съобщава Дарик радио.", "date": "2017.07.03", "title": "Прокуратурата иска условна присъда за ученик, убил жена на \"зебра\" и избягал"}
{"url": "https://news.bg/crime/17-295-m-brakonierski-mrezhi-izzeti-ot-inspektori-prez-yuni.html", "text": "17 295 метра бракониерски мрежи са иззети от инспектори на ИАРА само през юни месец. От тях 9 715 метра са открити и иззети от инспекторите по Черноморието. Задържани са и 105 винтери.Само за последния месец са извършени близо 1600 проверки, съставени са 170 акта за нарушения. Близо 1600 са проверките на инспектори на Изпълнителната агенция по рибарство и аквакултури през юни. При тях са констатирани 170 нарушения.550 от проверките са извършени по Черноморието, като нарушенията там са 17. Най-много са проверките в Добрич - близо 200. 380 са проверките в Централен Дунав, като установените нарушения са 25.При проверките са иззети общо 564 кг, от които по-голямата част е върната в морето и 17 кг е дарена.10 кг бяла мида, 50 кг рапан, 146 кг черна морска мида и 500 езерни раци (с общо тегло около 30 кг) са конфискувани при проверките.315 от проверките са извършени от началото на миналата седмица, като са издадени 13 акта за нарушения в акваторията на Черно море, по река Дунав и вътрешните водоеми на страната. Осем от нарушенията са за любителски риболов и 5 - за стопански.124 от проверките са по Черноморието - на море, на пристанище, в търговска мрежа и в прилежащите вътрешни водоеми. Откритите нарушения са две - за извършване на стопански риболов без разрешително и без издадено удостоверение за извършване на стопански риболов и за превоз на риба, както и без представени документи за произход на рибата.740 метра мрежи и 61 кг риба са иззети с актове и констативни протоколи при проверките.От ИАРА напомнят, че миналата седмица беше подписан Меморандум между две от структурите към Министерство на земеделието, храните и горите - Изпълнителна агенция по рибарство и аквакултури и Изпълнителна агенция по горите за съвместна контролна дейност, взаимодействие и координация.", "date": "2017.07.03", "title": "17 295 м. бракониерски мрежи иззети от инспектори през юни"}
{"url": "https://news.bg/bulgaria/437-proizshestviya-dnes-64-pozhara-i-366-spasitelni-deynosti.html", "text": "От началото на деня до 18 часа служителите на Главна дирекция \"Пожарна безопасност и защита на населението\" (ПБЗН) са реагирали на 437 сигнала за произшествия, от които 64 пожара и 366 спасителни дейности.Към момента силите и средствата на звената за ПБЗН участват в локализирането и ликвидирането на 39 произшествия.Към 17 часа на Националния телефон 112 за територията на община Самоков са получени общо 91 сигнала за произшествия. На място работят освен служители на местната пожарна служба и екипи от столицата и Боровец. Няма пострадали граждани.Сигналите са за наводнени приземни етажи на жилищни и обществени сгради и залети пътни участъци. Създадена е организация за следене на нивото на язовир Бели Искър, няма опасност от преливане.От 8 до 17:50 часа в РДПБЗН-Плевен са постъпили 123 сигнала от тел. 112. Служителите на пожарната служба са реагирали на 47 сигнала за произшествия.", "date": "2017.07.03", "title": "437 произшествия днес - 64 пожара и 366 спасителни дейности"}
{"url": "https://news.bg/regions/gamzhi-ot-zmii-v-smolyansko.html", "text": "Повече змии се срещат през това лято в Смолянска област, съдейки по сигналите на земеделски стопани и жители от региона, информира Оля Тотева, управител на Дезинфекционната станция в Смолян, цитирана от БТА.За това говори и повишеното търсене на репеленти за отблъскване на влечугите.Екипи на Гражданска защита неколкократно са викани през последните 10 дни за случаи на поява на змии в жилищни и търговски помещения.Въпреки студената пролет, змиите изпълзели необичайно рано според Оля Тотева.Хората се оплакват и от появата на много гризачи. Популацията им очевидно не е намаляла след мразовитата зима.Слаб спад има при разпространението на голите охлюви, които през последните години се превърнаха в напаст за собствениците на зеленчукови градини в няколко квартала на Смолян.Местни жители разказват за необичайни срещи в пределите на самия град с диви животни като белки, лисици, невестулки.", "date": "2017.07.03", "title": "Гъмжи от змии в Смолянско"}
{"url": "https://news.bg/bulgaria/bedstveno-polozhenie-v-samokov.html", "text": "В Самоков е обявено бедствено положение.Река Боклуджака преля, наводнени са много домове, съобщи кметът на Самоков пред Нова телевизия.Наводнени са детски градини и обществени сгради. Електричеството в засегнатите райони ще бъде спряно.Кметът на Самоков Владимир Георгиев обясни, че помпите за отводняване не достигат.\"Целият водосбор от Рила минава през града. В долната част на града всичко е залято. Каналът не можа да поеме цялата вода. Тя стигна до електрическите табла\", уточни градоначалникът.Когато спрат валежите водата ще бъде изпомпвана.", "date": "2017.07.03", "title": "Бедствено положение в Самоков"}
{"url": "https://news.bg/weather/moshtni-buri-i-gradushki-v-tsentralna-i-iztochna-balgariya.html", "text": "През нощта в Централна и Източна България ще продължи да се развива мощна купесто-дъждовна облачност.Ще има интензивни валежи, гръмотевични бури и градушки, показва прогнозата на Националния институт по метеорология и хидрология (НИМХ).В Западна България валежите ще отслабват и до сутринта ще спрат.Утре (4 юли) преди обяд все още на места в Източна България ще има превалявания, но вече по-слаби и в процес на спиране.Над останалата част от страната облачността ще се разкъсва и намалява, в следобедните часове до предимно слънчево време.В източната половина от страната ще духа умерен и временно силен север-северозападен вятър. Максимални температури - между 21° и 26°.Областите Плевен, Ловеч, Стара Загора и Хасково са в жълт код, а цяла Източна България е в оранжев код, показва справка на сайта на НИМХ. ", "date": "2017.07.03", "title": "Мощни бури и градушки в Централна и Източна България"}
{"url": "https://news.bg/int-politics/gartsiya-nastoya-za-izteglyaneto-na-okupatsionnite-turski-voyski-ot-kipar.html", "text": "Гръцкият външен министър Никос Кодзиас настоя за изтеглянето на \"окупационните войски\" на Турция от Кипър, използвайки войнствен тон по време на преговорите в Швейцария, които целят да се сложи край на 40-годишното разделение на острова, съобщава \"Франс прес\".Политическата криза в Кипър е една от най-продължителните в света, а преговорите, които започнаха в алпийския швейцарски курорт Кран-Монтана през миналата седмица, бяха обявени като най-добрия шанс за трайно решение.Островът, който се намира в източната част на Средиземно море, е разделен от 1974 г., когато турски войски нахлуха и по-късно окупираха една трета от острова в северната част в отговор на вдъхновен от Атина пуч, целящ съюз с Гърция.В края на миналата седмица генералният секретар на ООН Антониу Гутериш приветства преговорите като \"изключително конструктивни\" и като \"историческа възможност за постигане на цялостно уреждане на конфликта, който разделя Кипър в продължение на толкова много десетилетия\".Ала днес преговарящите страни изглежда са предприели по-малко помирителна линия.\"Гръцката позиция остава, че ... окупационните войски трябва да напуснат\", подчерта Кодзиас след сутрешното заседание в Кран-Монтана.Турция поддържа повече от 35 хил. войници в Кипър, а всяка перспектива за обединение до голяма степен зависи от драстичното намаляване на военното присъствие на Анкара там.Ала турският вицепремиер Нуман Куртулмуш коментира пред медии в Анкара днес, че \"Турция няма да отстъпи по въпроса за сигурността и гаранциите\".\"Нашата позиция по този въпрос няма да се промени\", настоя Куртулмуш.", "date": "2017.07.03", "title": "Гърция настоя за изтеглянето на \"окупационните турски войски\" от Кипър"}
{"url": "https://news.bg/regions/v-nay-golyamoto-selo-v-tarnovsko-blokiraha-pat-nastoyavat-za-tsyalosten-remont.html", "text": "Жителите на Първомайци - най-голямото село в област Велико Търново, излязоха на протест тази вечер в проливния дъжд с настояване за цялостен ремонт на второкласния републикански път през селото, съобщава БНР.Хората искат и ремонт на вековния мост между селото и Горна Оряховица, по който минава основния трафик.Повече от 40 години не е ремонтиран второкласният път Елена - Първомайци - Поликрайще. 24 километра от трасето са в окаяно състояние и дупките са повече от здравите участъци.Днес започна работата по частичното изкърпване, но хората от Първомайци настояват за цялостен ремонт.За 15 минути повече от 100 протестиращи затвориха главния път, който свързва Горна Оряховица с Русе и Свищов.\"Вижда се, че започват кръпки, тук минават между пет и шест хиляди коли на денонощие. Мостът е на 138 години, не е ремонтиран от 35-40 години, от както е пътя. Да се оправи пътя, защото си разбиваме колите. И не мисля, че е нормално да караме по такива пътища, които са и опасни. Всеки месец съм в сервиза\", коментира протестиращи.", "date": "2017.07.03", "title": "В най-голямото село в Търновско блокираха път, настояват за цялостен ремонт"}
{"url": "https://news.bg/bulgaria/protestite-v-asenovgrad-prodalzhavat-do-dupka.html", "text": "Протестите ще продължат всяка вечер. Това реши инициативният комитет на родителите на пострадалите деца от отбора по гребане в Асеновград. Те обаче предупредиха, че през уикенда недоволството отново ще е масирано, съобщи сайтът DCnews.Утре група родители ще поиска ново разрешение от общината за продължаване на протестните действия.Хората нееднократно подчертаха, че митингите и шествията им са мирни. Те се разграничиха от всякакви прояви на агресия и нерегламентирана агитация.Протестиращите възнамеряват да подготвят предложения, които да внесат в парламента чрез местните депутати.Днес родители на децата от отбора по кану каяк са били на среща с кмета Емил Караиванов. По думите им той е предложил да осигури психолог на всички деца, които имат нужда да бъдат консултирани със специалист.На протеста тази вечер хората заявиха, че са гневни заради липсата на присъствие от страна на местната власт на митингите им, за да бъдат чути исканията им. Те ще продължат да следят как се изпълняват обещанията, които миналата седмица им бяха дадени на нарочна пресконференция в присъствието на вицепремиера Валери Симеонов, главния секретар на МВР Младен Маринов, представители на полицията, прокуратурата и местните власти.Тази вечер протестът е доста по-малоброен в сравнение със снощи и предишните вечери миналата седмица. Няма и много полиция. Недоволството на родителите е охранявано едва от петима полицаи.", "date": "2017.07.03", "title": "Протестите в Асеновград продължават до дупка"}
{"url": "https://news.bg/bulgaria/obstanovkata-v-stolipinovo-e-spokoyna-sled-snoshtniya-spontanen-protest.html", "text": "Обстановката в пловдивския квартал \"Столипиново\" е спокойна след снощния спонтанен протест на част от жителите там, предаде БНТ.Те заявиха, че следят с притеснение случващото се в Асеновград и затова са излезли по улиците. Заради напрежението областният управител Здравко Димитров се срещна с лидери на ромската общност от региона.В момента в \"Столипиново\" при свои близки са се настанили пет асеновградски семейства. Жителите на пловдивския ромски квартал са притеснени от ситуацията на километри от тях.В същото време в центъра на Пловдив снощи група скинари са нападнали две ромски семейства с дете. Случката се разиграва пред заведение за бързо хранене. От побоя мъж е бил със сцепена глава.От полицията в Пловдив заявиха, че нямат подаден сигнал за побоя, а само за група протестиращи, пристигнали от Асеновград, които са обикаляли по главната улица.", "date": "2017.07.03", "title": "Обстановката в \"Столипиново\" е спокойна след снощния спонтанен протест"}
{"url": "https://news.bg/bulgaria/5-blok-na-aets-kozloduy-otnovo-raboti.html", "text": "В 20:25 часа днес, 3 юли 2017 г., турбогенераторът на пети блок на АЕЦ \"Козлодуй\" беше включен в паралел с електроенергийната система на страната.Това съобщиха от централата.В рамките на деня бе извършена подмяна на електрически предпазители във възбудителните вериги на турбогенератора, намиращ се в машинната зала - в конвенционалната част на блока.След изпълнението на необходимите дейности и проведените изпитания на оборудването започна плавно повишаване на мощността на пети блок, в съответствие с технологичния регламент и съгласувано с Електроенергийния системен оператор.Другият 1000-мегаватов блок на АЕЦ \"Козлодуй\" - шести, работи с 96% натоварване на мощността.", "date": "2017.07.03", "title": "5 блок на АЕЦ \"Козлодуй\" отново работи"}
{"url": "https://news.bg/bulgaria/poletite-na-letishte-sofiya-se-izpalnyavat-po-razpisanie.html", "text": "Във връзка с получен сигнал за взривно устройство на Терминал 2, след извършена проверка от специализираните служби на МВР, терминалът е отворен в 20:08 часа.Това съобщиха от пресслужбата на летището.Не е нарушен графикът на полетите, които се изпълняват по разписание.", "date": "2017.07.03", "title": "Полетите на летище София се изпълняват по разписание"}
{"url": "https://news.bg/politics/otnosheniyata-mezhdu-borisov-i-radev-bili-teatar-s-elementi-na-fars.html", "text": "Този театър има доста фарсови елементи. Ние в България сякаш добихме този навик да очакваме и изискваме от нашите политици нещо подобно, а те, за съжаление, ни го предлагат.Това коментира политологът и преподавател в НБУ Любомир Стефанов по повод отношенията между президента Румен Радев и премиера Бойко Борисов и по-конкретно днешната им среща.\"Може би премиерът Борисов опита да намери съюзник в лицето на президента Радев, тъй като \"пакетирането\" на президента Радев с БСП не носи дълготрайни политически активи. А така двама силни мъже, които говорят и решават делата на една държава и определят нейното бъдеще, много повече импонира на премиера Борисов, на неговия личен манталитет и схващане на властта\", подчерта анализаторът пред БНР.В анализ на конфликта между ГЕРБ и Румен Радев политологът посочи, че \"така древната максима \"Разделяй и владей\" много по-успешно в този случай би свършила работа, ако се намери правилния подход за комуникация\".\"Не смятам, че това е война, а пореден епизод от една битка или противопоставяне, което би трябвало да се очаква по оста президентска - изпълнителна власт, особено когато има разминаване в партийната принадлежност\", отбеляза още Любомир Стефанов.Политологът акцентира върху липсата въобще на стратегия извън българското председателство - за българското място, значение, тежест и самочувствие в ЕС.\"Имаме много воеводи и малко хайдути\", заключи той.По повод коментари на Георги Първанов от почивните дни, Любомир Стефанов прогнозира, че не смята, че Борисов би се подвел трети път по сценария \"Подаваме оставка, за да предизвикаме избори - пък да видим какво ще стане\".", "date": "2017.07.03", "title": "Отношенията между Борисов и Радев били \"театър с елементи на фарс\""}
{"url": "https://news.bg/disasters/gartsiya-obhvanata-ot-ogromni-pozhari.html", "text": "Гърция е обхваната от огромни пожари.Високите температури и силният вятър превърнаха една небрежност при боравене с открит огън в мащабен пожар в област Лакония, съобщава кореспондентът на БНР в Атина.Няма жертви, но хората от няколко села сами са напуснали домовете си и са се спасявали в морето с лодки и частни яхти.Изгорели са къщи и мащабни масиви от маслинени дървета.Разпалват вече загасени огнища. Гасят огнената стихия по въздух и суша. Включиха се няколко хеликоптера и самолета. В помощ на пожарникарите са и много доброволци.Днешният ден е от най-трудните в последните години. След високите температури, от днес духа силен вятър, което засилва риска от бързо разпространяване на огъня.Кметът на най-пострадалото село Мани обвини противопожарна охрана в закъсняла реакция.Поради високия риск от пожари дори има горски райони, в които от днес е напълно забранено да се влиза.", "date": "2017.07.03", "title": "Гърция обхваната от огромни пожари"}
{"url": "https://news.bg/crime/signal-za-bomba-oprazni-letishte-sofiya.html", "text": "Към 18.55 часа тази вечер на тел. 112 е получено злоумишлено телефонно обаждане за летище София. Това съобщиха от пресцентъра на МВР.Сигналът се проверява, извършват се всички рутинни действия по процедура, уточниха лаконично от ведомството.До момента експертите на ДОТИ не са открили взривно устройство.По информация на Нова телевизия и \"24 часа\" заради сигнала на Терминал 2 има отменени полети, пътници се евакуират, проверяват се багажи. Хората се пренасочват към Терминал 1.Фалшив сигнал за бомба на летище София беше подаден преди две седмици и затвори летището за няколко часа. Мъжът, подал сигнала, беше установен и задържан.БНР съобщи, че е задържан сегашният телефонен терорист. По неофициална информация той е с психични отклонения. От МВР потвърдиха, че е установен телефонният терорист.", "date": "2017.07.03", "title": "Сигнал за бомба опразни Летище София"}
{"url": "https://news.bg/int-economics/prezidentat-na-fed-e-bila-prieta-v-bolnitsa.html", "text": "Президентът на Федералния резерв (ФЕД) Джанет Йелън е била приета в болница в Лондон, предаде Ройтерс.Агенцията се позовава на изявление на ФЕД.Джанет Йелън е била приета за лечение на уринарния тракт. Това е станало по време на уикенда.В Лондон Джанет Йелън е била на почивка със семейството си. На 27 юни тя участва в конференция в столицата на Великобритания.Джанет Йелън беше приета в болница в петък и изписана в понеделник, се уточнява в съобщението от ФЕД. От него става ясно, че няма да има промени в програмата на президента на финансовата институция.", "date": "2017.07.03", "title": "Президентът на ФЕД е била приета в болница"}
{"url": "https://news.bg/world/kola-pomete-hora-pred-letishteto-v-bostan.html", "text": "Най-малко дузина души са били приети в болница в Бостън. Това е станало, след като кола в група хора на летището в Бостън, съобщи Си Ен Ен.В момента не се разкриват повече подробности за инцидента, който е станал около 13.44 ч. местно време (19.44 ч. българско).Според очевидци, таксито е загубила управление и се е врязала в група хора.Няма данни случилото се да е умишлено деяние, заяви говорител на полицията.56-годишният таксиметров шофьор блъснал хората на таксиметрова стоянка близо до международното летище \"Логан\" в Източен Бостън е задържан и разпитан.", "date": "2017.07.03", "title": "Кола помете хора пред летището в Бостън"}
{"url": "https://news.bg/world/gubernatorat-na-nyu-dzharsi-razkritikuvan-zaradi-pochivka-na-zatvoren-ot-nego-obshtestven-plazh.html", "text": "Губернаторът на Ню Джърси Крис Кристи е остро критикуван, след като беше фотографиран на плаж в щата, който той лично затвори за обществено ползване около 4 юли заради финансови неуредици, съобщава АП.Кристи защити решението си да използва плажа със семейството си, пояснявайки, че предварително е обявил плановете си за ваканция и че медиите просто \"хванаха политик да изпълнява думата си\".Републиканецът беше заснет в неделя от NJ.com на Island Beach State Park. Той е остро критикуван за решението си да почива на плаж, който е затворен за американските данъкоплатци.Кристи нареди спиране на несъществени държавни услуги през празничните дни около 4 юли, включително затваряне на паркове, плажове и други обществени места заради проблеми с приемането на бюджета на щата.Губернаторът, който навлиза в последните шест месеца от управлението си с одобрителен рейтинг от 15%, подкрепя 34,7 милиарда долара щатски бюджет, включително 73 приоритета на демократите в предложение за преглед на неправителствената организация Horizon Blue Cross Blue Shield.Казусът е около предложението за ревизия на Horizon Blue Cross Blue Shield.", "date": "2017.07.03", "title": "Губернаторът на Ню Джърси разкритикуван заради почивка на затворен от него обществен плаж"}
{"url": "https://news.bg/int-politics/v-shvetsiya-zhiveyat-2000-islyamski-ekstremisti.html", "text": "В Швеция живеят около 2000 ислямски екстремисти. Това обяви шефът на шведското контраразузнаване, което е близо 10 пъти увеличение за по-малко от десетилетие, съобщава \"Франс прес\".Андерс Торнберг, който ръководи контраразузнавателната служба \"Сапо\", приписва ръста на ислямисти в скандинавската страна на добре смазаната пропагандна машина на ДАЕШ (\"Ислямска държава\").Въпреки че \"малко екстремисти\" имат \"волята и способността\" да извършат атаки, те трябва да бъдат установени и внимателно проследявани, допълни Торнберг.\"Важно е всички в Швеция да поемат отговорност за прекратяване на тази тенденция ... преди да станем свидетели на атака или насилствен акт\", подчерта той пред местна новинарска агенция.Швеция е под тревога, откакто узбек, който е показвал симпатия към джихадистките групировки, включително ДАЕШ, използва откраднат камион, който заби в пешеходци на оживена търговска улица на 7 април, убивайки петима души и ранявайки 15 души.Андерс Торнберг посочи, че от около 3000 екстремисти, които в момента се намират в Швеция, 2000 имат ислямистки мотиви. Останалите екстремисти произхождат от крайнодесни и крайнолеви движения.През 2010 г. \"Сапо\" е засякла само 200 ислямски екстремисти в скандинавската страна.", "date": "2017.07.03", "title": "В Швеция живеят 2000 ислямски екстремисти"}
{"url": "https://news.bg/health/promenyat-dogovaryaneto-na-onkolekarstvata-ot-2018-godina.html", "text": "Промяна в договарянето на онколекарства предстои от 2018 година. Това стана ясно от думите на изпълняващия длъжността управител на Здравната каса д-р Димитър Петров пред БНР.Процедурата ще стане централизирана, като търговете за медикаментите ще прави Министерството на здравеопазването, а отстъпките ще се договарят от Здравната каса.И още една промяна от догодина прие надзорът на касата. Болниците ще имат възможност да избират между няколко системи за дозиране на онколекарствата, каза изпълняващият длъжността управител на НЗОК д-р Димитър Петров.Със смесителите ще приложим текст в Националния рамков договор, че болниците са задължени да прилагат планиране с оглед оптимално недопускане на излишъци на лекарства, които се изхвърлят. Това може да става чрез ръчно планиране, полуавтоматизирани системи или автоматизирани,тоест оставяме и трите възможности. Полуавтоматизираните не са задължителни на този етап. Има съпротива от болниците най-вече, твърди временният управител на Касата.Д-р Димитър Петров каза пред общественото радио, че е частично изненадан от подадената миналата седмица оставка на д-р Глинка Комитов от поста управител на НЗОК.Преди заседанието на Надзорният съвет на Касата председателят на Надзора Кирил Ананиев уточни, че всяка парламентарна група може да предложи своя кандидатура, но не е задължително Народното събрание да изслушва подалия оставка управител на Касата Глинка Комитов.Припомняме, в заявлението за оставката на д-р Комитов нямаше мотиви.", "date": "2017.07.03", "title": "Променят договарянето на онколекарствата от 2018 година"}
{"url": "https://news.bg/politics/i-borisov-da-obyasnyava-zaedno-s-borshosh-za-ndk-iskat-ot-dsb.html", "text": "ДСБ призоваха анкетната комисия, създадена с разследва скандала НДК, да работи прозрачно и лично да бъдат изслушани Мирослав Боршош, министър Лиляна Павлова и министър-председателя Бойко Борисов.Лидерът на ДСБ ген. Атанас Атанасов заяви на пресконференция в партията, че държавата се тресе от скандали.Зам.-председателят на партията Цецка Бачкова акцентира върху предстоящото ни европредседателство. По думите й се избутва на заден план какви са .\"В тази връзка бихме искали да призовем правителството и министър Лиляна Павлова възможно най-скоро да започне дебат за приоритетите, тъй като те трябва да бъдат определени с някакъв обществен консенсус и да бъдат приоритети наистина на България, а не приоритети на правителството. За съжаление изключително неприятно впечатление ни направи фактът, че въпреки проблема с кадрите и проблема с административния капацитет, който ще подсигури председателството, на сайта на министерството на г-жа Лиляна Павлова липсват обявени конкурси. Питането ни е на какъв принцип ще се назначават хората?\", коментира Бачкова.Йордан Иванов, който е председател на организацията в Пловдив, е на мнение, че приетите на първо четене промени в Данъчно-осигурителния процесуален кодекс (ДОПК) \"затягат примката около врата на българските граждани и върху малкия и среден бизнес\".Според Иванов намаляването на прага на разплащанията кеш представлява финансово робство. Той допълни, че вместо администрацията да улеснява, тя утежнява живота и работата на бизнеса.\"Искам да си представите как една възрастна жена, която трябва да си купи две крави за по 600 лв, трябва да отиде в най-близкия град, да открие банкова сметка, за да може да преведе парите\", каза Иванов.Иванов настоя Народното събрание да отхвърли на второ четене тези промени.", "date": "2017.07.03", "title": "И Борисов да обяснява заедно с Боршош за НДК, искат от ДСБ"}
{"url": "https://news.bg/world/v-sasht-pet-pati-po-golyamo-mediyno-otrazyavane-na-teroristichnite-ataki-izvarshvani-ot-myusyulmani.html", "text": "Извършваните от мюсюлмани терористични атаки са пет пъти повече отразявани от медиите, отколкото нападенията, които са дело на немюсюлмани в САЩ.Това става ясно от академично изследване на Държавен университет Джорджия, цитирано от \"Индипендънт\".Анализът обхваща всички терористични атаки в САЩ между 2011 и 2015 г. Установено е, че е имало 449% увеличение на медийното отразяване, когато нападателят е мюсюлманин.Мюсюлманите са извършили 12,4% от атаките през периода, но са получили 41,4% медийно отразяване, показва изследването.Авторите отбелязват, че откритията подсказват, че медиите преувеличено плашат хората от мюсюлмански терористи.Учените са изследвали американските вестници, отразявали всяка терористична атака на американска земя и са отчели общия брой на статиите, посветени на всяко нападение.Те са установили, че бомбеният атентат на маратона в Бостън през 2013 г., който е извършен от двама мюсюлмани и при него загиват трима души, е получил 20% от цялото медийно отразяване, свързано с терористичните атаки през петгодишния период.Например клането през 2012 г. в сикхски храм в щата Уисконсин, при което белият Уейд Майкъл Пейдж уби шестима души, е отразявано едва 3,8%.Данните оборват атаката на американския президент Доналд Тръмп от февруари, че медиите не отразяват извършените от мюсюлмани нападения.", "date": "2017.07.03", "title": "В САЩ пет пъти по-голямо медийно отразяване на терористичните атаки, извършвани от мюсюлмани"}
{"url": "https://news.bg/world/britanskoto-pravitelstvo-ne-znae-za-vizita-na-tramp-na-ostrova-prez-sledvashtite-sedmitsi.html", "text": "Британското правителство не е наясно с никакви планове на американския президент Доналд Тръмп да посети Великобритания през следващите няколко седмици. Това заяви говорител на премиера Тереза Мей, цитиран от Ройтерс.Британски медии съобщиха, позовавайки се на правителствени източници, че Тръмп може да посети голф курорта си в Шотландия през следващите две седмици по време на заплануваната си визита в Европа, където ще участва на Г-20 в Хамбург на 7 и 8 юли и на тържествата по случай Деня на бастилията във Франция на 14 юли.\"\", отговори говорителят пред журналисти. Представителят поясни, че е приета покана към Тръмп за държавно посещение във Великобритания и в момента се работи по подробностите.Мей покани американския лидер да посети Острова по време на посещението си във Вашингтон през януари, но все още не е съобщавана конкретна дата. Медиите отбелязват, че визитата е отменена заради риск от протести.", "date": "2017.07.03", "title": "Британското правителство не знае за визита на Тръмп на Острова през следващите седмици"}
{"url": "https://news.bg/regions/tovaren-avtomobil-predizvika-katastrofa-na-zhp-prelez.html", "text": "Неправомерно пресичащ товарен автомобил е причинил инцидент на прелез.Инцидентът се е случил в 13.55 часа на прелеза в междугарието Моруница - Борово.Тежкотоварен автомобил преминава през съоръжението при редовно задействано автоматично прелезно устройство (спуснати бариери, светлинна и звукова сигнализация) и се сблъсква със специализирана машина за ремонт на НКЖИ.Пострадали са 3-ма служители на НКЖИ, пътували в нея. Двама от тях са с леки наранявания, третият е настанен за наблюдение в лечебно заведение.Екипи на разследващите органи и НКЖИ са на мястото на инцидента.Нарушен е графикът на движение на влаковете по 4-та жп линия Русе - Подкова в участъка Горна Оряховица - Русе.", "date": "2017.07.03", "title": "Товарен автомобил предизвика катастрофа на жп прелез"}
{"url": "https://news.bg/world/iran-podpisa-energiyna-sdelka-s-frenska-i-kitayska-kompaniya-za-usd5-mlrd.html", "text": "Иран подписа споразумение за 5 милиарда долара с френската компания Total SA и с китайска петролна компания за разработване на голямо крайбрежно находище за природен газ, съобщава АП.Това е първата подобна сделка с чуждестранни компании, откакто Ислямската република сключи ядреното споразумение със световните сили.Споразумението е сключено в иранската столица Техеран.Фирмите ще разработят част от голямото находище Южен Парс, което се споделя от Иран и Катар.Френската компания придобива 50,1% дял, докато държавната Китайска национална петролна корпорация се сдобива с 30%, а иранската Петропарс - 19,9 на сто.Споразумението включва 30 кладенци за природен газ и две производствени единици.Предвижда се споразумението да доведе до увеличение производството на газ с близо 600 милиона кубични метра от настоящите 540 милиона.Иран се намира върху четвъртите най-големи резерви на петрол в света и вторите по природен газ.", "date": "2017.07.03", "title": "Иран подписа енергийна сделка с френска и китайска компания за $5 млрд."}
{"url": "https://news.bg/world/institut-zove-dablin-da-obmisli-irekzit.html", "text": "Ирландия трябва \"сериозно да обмисли\" въпроса да последва Великобритания и да напусне ЕС.Това отбелязва в доклад десният британски институт Policy Exchange, цитиран от Press Association и вестник \"Индипендънт\".Републиката може да избере варианта да остане с Великобритания в обща зона за свободна търговия, докато води преговори за възможно най-благоприятно споразумение за инвестиции и търговия с останалите 26 страни членки, отбелязва институтът.Бившият премиер на Ирландия Енда Кени категорично отхвърли всички предложения Ирландия да напусне ЕС, пояснявайки, че основата на просперитета на страната и на модерното й общество е членството в ЕС.Но в доклада на влиятелната британска изследователска организация се казва: \"\".Документът е изготвен от Рей Басет, бивш ирландски депутат и коментатор.Допълва се, че Ирландия е изправена пред важен избор.\"Както и да завършат преговорите за Брекзит, ще има цена за плащане\", се пояснява в изследването.Наскоро проведено социологическо проучване показва, че 88% от ирландците искат страната им да остане в ЕС.", "date": "2017.07.03", "title": "Институт зове Дъблин да обмисли Ирекзит"}
{"url": "https://news.bg/int-economics/8-godishnoto-dano-na-bezrabotitsata-v-evrozonata-se-zapazva.html", "text": "Официалните данни на \"Евростат\" показват, че безработицата в еврозоната, в която членуват 19 страни, остава през май на най-ниските си равнища от 8 години, съобщава \"Асошиейтед прес\".Равнището на безработица е останало непроменено - 9,3 процента. Това е най-ниското ниво от март 2009 г., когато безработицата нарасна значително след световната финансова криза.Уточнява се, че броят на хората, които не са работили, е намалял с 5000 души до 15,03 милиона.Надеждите са високи, че тенденцията към спад на безработицата в еврозоната ще се ускори през следващите месеци, след като икономическият растеж в региона изглежда е ускорил темпа си.Данните обаче маскират огромните различия в еврозоната, но дори в страните, в които безработицата е най-висока, особено в Гърция и Испания, се наблюдава тенденция към подобряване.", "date": "2017.07.03", "title": "8-годишното дъно на безработицата в еврозоната се запазва"}
{"url": "https://news.bg/regions/ot-git-komandirovat-trudovi-inspektori-po-moreto.html", "text": "От Главна инспекция по труда командироват трудови инспектори за Бургас, съобщиха от ГИТ.Целта е подсилване на екипите на дирекциите, на територията на които има летни туристически курорти. Командироването на инспектори от други области ще бъде за период от 9 седмици.Първите четири екипа от общо 8 инспектори от дирекциите \"Инспекция по труда\" Сливен и Стара Загора вече проверяват на територията на област Бургас. От Инспекцията са създали организация и за включване на екипи на Агенцията в съвместни проверки с други контролни институции, с които ще взаимодействат в областта на туризма на територията на областите Бургас и Варна.Повече информация за контрола на ИА ГИТ през активния туристически сезон, правата на наетите, процедурата за наемане на непълнолетни лица и друга полезна информация, е публикувана на сайта на Агенция http://www.gli.government.bg/page.php?c=13&d=3018", "date": "2017.07.03", "title": "От ГИТ командироват трудови инспектори по морето"}
{"url": "https://news.bg/world/kralyat-na-sauditska-arabiya-otmenya-poseshtenieto-na-g-20-zaradi-katar.html", "text": "Кралят на Саудитска Арабия Салман няма да присъства на предстоящата среща на Г-20 заради кризата на Персийския залив. Това разкриха саудитски дипломатически източници пред ДПА.На Г-20 в Хамбург на 7-8 юли страната ще бъде представяна от министъра на финансите Мохамед ал Джадан.На форума ще присъстват включително президентите на САЩ, Турция и Русия.През миналия месец Саудитска Арабия, Бахрейн, ОАЕ и Египет прекъснаха отношенията си с Катар, обвинявайки емирството, че подкрепя тероризма. Доха отрича обвиненията.Междувременно от Берлин обявиха, цитирани от АП, че германският канцлер Ангела Меркел ще се срещне с Доналд Тръмп в четвъртък.", "date": "2017.07.03", "title": "Кралят на Саудитска Арабия отменя посещението на Г-20 заради Катар"}
{"url": "https://news.bg/world/v-petak-puskat-tesla-model-3.html", "text": "Първият автомобил Tesla Model 3 ще е готов този петък.Първите собственици на Tesla Model 3 ще получат колата си на официално парти със собственика на компанията Илън Мъск на 28 юли, съобщи самият той в социалната мрежа Twitter, цитиран от Късметът лично да се срещнат с Мъск ще имат първите 30 души, които са предплатили своя нов електромобил.Главният изпълнителен директор на Tesla съобщи още, че моделът е минал през проверките на регулаторите с две седмици по-рано от предвиденото. Първият модел ще излезе от поточната линия този петък.Очаква се през август готови да са още 100 автомобила, а през септември - 1 500. До декември месец по 20 000 автомобила ще слизат от поточната линия, обещава още Мъск.Какво знаем вече за Model 3?Автомобилът ще е със стартова цена 35 000 долара, докато Model S се продава за поне 80 000 долара в САЩ;Седанът ще има 5 места и 400 литра багажник;Model 3 ще развива от 0 до 100 км/ч за 5.6 секунди;И ще може да изминава над 340 километра с едно зареждане (или около двойно повече в сравнение с електрическите автомобили с подобна цена);А по-скъпите версии ще са още по-бързи и ще изминават още повече разстояние с един заряд;Ще има осем камери, един радар и 12 ултразвукови сензори, както и нов суперкомпютър от Nvidia, който ще поддържа втората генерация на автономната система;Telsa обещава, че Model 3 ще има петзвездна безопасност;Както и Model S, новият автомобил може да бъде поръчан със стъклен покрив и 19-инчови джанти;15-инчовият екран вече ще е хоризонтален;", "date": "2017.07.03", "title": "В петък пускат Tesla Model 3 "}
{"url": "https://news.bg/regions/nap-vliza-vav-vseki-mol-i-targovski-obekt-v-sofiya-i-yugozapadna-balgariya.html", "text": "Данъчни патрули от ТД на НАП София започват обиколки и проверки във всички търговските обекти в столицата и областите София, Перник, Кюстендил и Благоевград.Съвместно със служителите от отдел Оперативни проверки, патрулите ще наблюдават заведения, за които е потвърдено, че има съсредоточаване на голям брой хора, а отчетените ниски обороти будят съмнение. Засилено присъствие на органи по приходите ще има в МОЛ-овете и големите търговски центрове на територията на ТД на НАП София. След обследване на риска в такива обекти ще бъдат възлагани ревизии на фирмите и физическите лица свързани с тях.Преди седмица инспектори от отдел Оперативни проверки в ТД на НАП София наложиха принудителна административна мярка и запечатиха две заведения от голяма верига за хранене заради неиздаване на касова бележка. Собственикът на търговските обекти е отказал съдействие на служителите от НАП, но въпреки това законът е спазен и заведенията ще останат запечатани до един месец. Други четири обекта от същата верига бяха поставени под наблюдение с постоянно присъствие на органите по приходите в тях.Цялата информация от компютрите, позиционирани в търговските обекти е копирана и се обработва със специализиран софтуер от специално обучени екипи в отдел \"Ревизии\". Софтуерът позволява възстановяване, включително и на изтритите записи.През онлайн връзката е идентифицирана друга голяма популярна верига със заведения за хранене, стопанисваща 11 обекта на територията на ТД на НАП София. Оборотите и начислените и внесени данъци и осигурителни вноски видимо не съответстват на броя на клиентите, които посещават тези заведения. Още днес започват контролни покупки и наблюдения с физическо присъствие на органи по приходите във всеки един от 11-те обекта.Както вече от НАП София информираха в началото на месец май започнаха масови проверки в търговските обекти в столицата. Завишен контрол за спазването на данъчните изисквания има и при предлагането на стоки и услуги в парковете и местата за отдих. Служителите на ТД София насочват усилията си главно към издаването на касови бележки и отчитането на оборотите, но не пренебрегват и спазването на осигурителното законодателство. Проверки се извършват съвместно и с инспектори от Фискален контрол по тържища и пазари.Само за месец са направени над 1000 оперативни проверки и са издадени актове за установени административни нарушения. Повече от 100 обекта са запечатани за срок до един месец, като в някои от тях е липсвало фискално устройствоОт НАП напомнят на клиентите, че издаването на касова бележка е задължително и при плащане с дебитна или кредитна карта. Тогава търговците, освен документ от пост-терминала са длъжни да ни издадат и фискален бон. Получаването на фискален бон и неговото съхранение е важно за потребителите, защото упражняването на правата им без този документ би било силно затруднено.От началото на годината до момента служителите от ТД на НАП София са извършили повече от 8000 проверки в търговски обекти и са издали над 820 акта за установени административни нарушения, за 309 от проверените обекти са предприети принудителни административни мерки, а над 200 са ефективно запечатани за срок до 1 месец.", "date": "2017.07.03", "title": "НАП влиза във всеки МОЛ и търговски обект в София и Югозападна България"}
{"url": "https://news.bg/regions/stimulirat-s-500-lv-sluzhitelite-boreshti-se-s-gradushkite.html", "text": "Служители на Изпълнителната агенция за борба с градушките протестираха за пореден път заради ниските си заплати и мизерни условия на труд.По-късно днес на среща в Министерството на земеделието, храните и горите е подписано споразумение със синдикатите и служителите в три точки.Първо, за месец юли ще има допълнително материално стимулиране, с което да бъде компенсирано от части искането за увеличение на заплатите. За тази цел допълнително ще бъде изплатена сумата от 386 000 лева общо или средно по 500 лева на ракетострелец, съгласно последната им атестация като държавни служители за първото полугодие на 2017 г. На второ място министърът се ангажира също и да се потърсят начини за повишаване на възнаграждението през следващата 2018 година. В споразумението е записано и запазване като цяло на работните места на служителите по места. За тази цел ще се прави анализ кога и дали заплатите могат да се увеличат.Още от миналата година служителите с протести настояваха за увеличение на заплатите им с 20%, което и вече им беше обещано. Техните искания са още от 2015 години и основно увеличаване на заплатите и подобряване на условията на труд. Протестни действия имаше днес на двата най-големи полигона - Поповица и Голям Чардак.90% от работниците в Агенцията за борба с градушките са на минимална работна заплата като работят на смени по 34 часа.Третият ангажимент, поет от министър Порожанов, е да се съдейства да бъде вписана професията \"ракетострелец\" в общия класификатор на професиите, за което синдикатите настояват отдавна.Споразумението беше подписано освен от министъра на земеделието, храните и горите Румен Порожанов още от изпълнителния директор на Изпълнителна агенция \"Борба с градушките\" инж. Ваньо Славеев, от председателя на Федерацията на независимите синдикати в земеделието Светла Василева и от Евгений Иванов от браншовия синдикален съвет на работещите в ИАБГ.Министърът на земеделието и храните Румен Порожанов заяви накрая на срещата, че според него недоволството на служителите се насочва отвън с политически мотиви.Активният противоградов сезон е пет месеца - от май до октомври, а служителите в ИАБГ получават целогодишно възнаграждение.", "date": "2017.07.03", "title": "Стимулират с 500 лв. служителите, борещи се с градушките"}
{"url": "https://news.bg/int-politics/yadrenite-sili-namalyavat-no-modernizirat-arsenalite-si.html", "text": "Световните ядрени сили едновременно намаляват и модернизират своите арсенали, докато инвестициите в ядрено оръжие се увеличават. Това показва доклад на шведски изследователски институт, публикуван днес, съобщава ДПА.Стокхолмският международен институт за изследване на мира (СИПРИ) обяви, че \"въпреки че общият брой на ядрените оръжия в света продължава да намалява, всички държави, притежаващи ядрено оръжие... модернизират своите ядрени арсенали\".Тези страни \"няма да бъдат подготвени\" да се откажат от арсеналите си \"в обозримо бъдеще\", допълва докладът.Намаляването на общия брой на ядрените оръжия до голяма степен се дължи на намаленията, направени от САЩ и Русия. Двете притежават 13 800 ядрени оръжия - почти 93 процента от общото количество по света.И двете страни представиха мащабни програми за модернизация, като САЩ планират да похарчат 400 млрд. долара до 2026 г. за поддържането и модернизирането на ядрения си арсенал.\"Прогнозираното увеличение на американските разходи не е неочаквано\", изтъква старши изследователят от СИПРИ Ханс Кристенсен, допълвайки: \"Настоящата американска администрация продължава амбициозните планове за ядрена модернизация, заложени от бившия президент Барак Обама.\"Държави с по-малко ядрени оръжия също инвестират в модернизацията, се допълва в доклада.Северна Корея разполага с достатъчно материал за между 10 и 20 ядрени бойни глави, което е \"увеличение на оценките от предходни години\".", "date": "2017.07.03", "title": "Ядрените сили намаляват, но модернизират арсеналите си"}
{"url": "https://news.bg/world/erdogan-mechtae-za-turski-samoletonosach.html", "text": "Турция е решена да изгради първия си самолетоносач. Това заяви турският президент Реджеп Ердоган по време на освещаването на корвета в Тузла, Истанбул, информира \"Дейли сабах\".Турският лидер поясни, че страната ще трябва да ускори работата в областта на отбраната, за да изпълни целта си за прекратяване на чужда зависимост в отбранителния сектор до 2023 г.Трябва да избираме наши национални корпорации за продукти и проекти, призова той.По думите му през следващите години ще има повече от 10 нови проекта в турския отбранителен сектор.\"\", добави Ердоган.", "date": "2017.07.03", "title": "Ердоган мечтае за турски самолетоносач"}
{"url": "https://news.bg/politics/prezidentat-povishi-v-chin-nash-predstavitel-vav-voenniya-sekretariat-na-es.html", "text": "С респект и уважение към армията държавният глава Румен Радев удостои български военнослужещи с висше офицерско звание.Със свой Указ президентът назначава полковник Красимир Кънев на длъжността \"Директор на дирекция \"Стратегическо планиране\" в Министерството на отбраната, като го удостоява с висше офицерско звание \"бригаден генерал\".Президентът Румен Радев назначава полковник Васил Събински на длъжността \"Директор на дирекция \"Комуникационни и информационни системи\" във Военния секретариат на Европейския съюз в Брюксел, Белгия, като го удостоява с висше офицерско звание \"бригаден генерал\".С друг свой Указ държавният глава назначава полковник Николай Караиванов на длъжността \"Началник на щаба на Сухопътните войски\" и го удостоява с висше офицерско звание \"бригаден генерал\".Радев обясни, че връчва званията на достойни български офицери. Президентът изрази увереност в получената експертиза на военните, както и в натрупаните им знания и опит. Държавният глава е убеден, че те ще приложат професионализма си в новите позиции. Крепко здраве, висок дух и много енергия. На добър час, пожела Румен Радев.На свой ред и назначените и повишени в чин благодариха за отличията както на семействата си за подкрепата, така и на своите командири. Ако ги е нямало ръководителите им, днешното събитие щяло да е химера. Къде трябва да са инвестициите-в хората или в технологиите, попита Красимир Кънев от името на отличените.\"Готови сме да посрещнем предизвикателствата\", допълни полк. Кънев, вече директор на Стратегическото планиране във военното ведомство. Той обеща да помагат държавата да взема правилните решения за отбраната и сигурността.Отбраната и сигурността са скъпи, но свободата е безценна, сподели още Красимир Кънев.", "date": "2017.07.03", "title": "Президентът повиши в чин наш представител във Военния секретариат на ЕС"}
{"url": "https://news.bg/world/istoricheska-zaguba-za-partiyata-na-premiera-abe-na-izborite-v-tokio.html", "text": "Либералдемократичната партия на японския премиер Шиндзо Абе претърпя историческа загуба на местните избори в столицата Токио, показват окончателните резултати, цитирани от ДПА.\"Първа токийска партия\" на губернатора на Токио Юрико Койке и съюзниците им спечелиха 79 места в 127-местния парламент, докато партията на Абе, която държеше 57 места преди вота, е спечелила едва 23 места - доста по-малко от предишния негативен рекорд от 38 места през 2009 г.\"Първа токийска партия\" е основана наскоро от Койке, бивш депутат от либералдемократите, който заемаше поста на военен министър в първия кабинет на Абе.През август Койке стана първата жена губернатор на столицата, а изборите в неделя се разглеждаха като референдум за първата й година на поста.Съкрушителната загуба идва в неблагоприятен момент за Абе, който се опитва да промени пацифистката конституция на страната.Днес той заяви пред журналисти, че ще \"си върне доверието на народа\".Управляващата партия е раздирана от скандали през последните месеци.", "date": "2017.07.03", "title": "Историческа загуба за партията на премиера Абе на изборите в Токио"}
{"url": "https://news.bg/economics/okolo-70-ot-obshtestvenite-porachki-se-izpalnyavat-ot-edni-i-sashti-firmi.html", "text": "Около 10 % от фирмите, които изпълняват обществени поръчки в България печелят 70 на сто от поръчките. Това съобщи пред БНР Зорница Славова, икономически анализатор от Института за пазарна икономика.Чрез проекта си \"Отворени обществени поръчки\" Институтът следи процеса на възлагане и изпълнение на обществените поръчки за доста дълъг период от време.За периода от 2007 до 2015, това са близо 200 хиляди поръчки за 60 милиарда лева. Знаете, направи се един портал за отворени данни и там се качва данни, събирани от администрацията по всякакви теми. И обществените поръчки бяха една от тях.Тези данни, които ние взимаме, страдат и от своите слабости, каза Славова. Тя даде пример с посочени нули или нереални суми - 1 левче за доставка на храни или 1 левче за реконструкция на сграда. \"Това, доколкото разбрахме, говорихме с Агенцията за обществени поръчки, отчасти е премахнато. Всъщност, знаете ли как е премахнато - когато попълват в данните сумата на проекта, не може да слагат нула\", поясни Зорница Славова.Понеже забелязахме, че има доста висока концентрация на изпълнителите на обществени поръчки, . Около 10% от изпълнителите печелят над 70% от обществените поръчки.Видяхме, че има фирми, които изпълняват поръчки в цялата страна за всяка държавна структура, което предполага, че те са добри, например, за поставяне на дограма. Има няколко фирми в България, които са най-добрите в бранша си и изпълняват поръчки. В същото време ето един друг пример - имаше един консорциум в Сливен по времето, когато кмет беше Данчо Лечков, който взима всякакви поръчки за всичко.Относно нарушителите Зорница Славова каза, че са прегледали и одитните доклади на Сметната палата, най-големите нарушители са общините. Там около 10% от случаите бяха пратени на прокуратурата.", "date": "2017.07.03", "title": "Около 70% от обществените поръчки се изпълняват от едни и същи фирми "}
{"url": "https://news.bg/world/siriya-predupredi-vashington-che-shte-otvarne-v-sluchay-na-nova-agresiya.html", "text": "Външното министерство на Сирия предупреди Вашингтон, че ще отвърне в случай на нова агресия срещу арабската държава, информират руски медии.Миналата седмица Белият дом предупреди, че Дамаск подготвя нова атака с химически оръжия, но не предостави доказателства. Вашингтон се закани Сирия да \"плати висока цена\" в случай използването на химически оръжия. Кремъл определи позицията на САЩ като \"неприемлива\". Дамаск отрича да подготвя атака с химически оръжия.Заместник-министърът на външните работи на Сирия Фейзал Мекдад заяви на пресконференция в сирийската столица, че Вашингтон внимателно трябва да проучи действията на Дамаск и Москва преди да предприеме \"нова агресия\" срещу Сирия.", "date": "2017.07.03", "title": "Сирия предупреди Вашингтон, че ще отвърне в случай на нова агресия"}
{"url": "https://news.bg/economics/v-zavod-kronoshpan-izpalnili-parvata-chast-ot-merkite-na-mosv.html", "text": "В Бургаския завод Кроношпан са изпълнили първата част от мерките, препоръчани от МОСВ. Това е установила проверка на РИОСВ. Ангажиментът за тези мерки е бил до 30 юни по препоръка на МОСВ, информираха от ековедомството.Контролният орган установи, че лентовият транспортьор /транспортната лента/ на дробилката за дървесни частици вече разполага с покритие.В срок е изпълнено и изискването за монтаж на оросителни системи в седемте броя дъмпове за временно съхранение, раздробяване и изсушаване на дървесен материал за двете основни производства на плочи от дървесни частици и OSB профили.При проверката .Беше установено, че самата производствена площадка също се оросява.В констативния протокол на РИОСВ е отбелязана и двукратно извършената профилактика през месец юни на пречиствателните съоръжения.В изисквания от МОСВ срок по протежение на бул \"Проф. Яким Якимов\" е изграден и \"зелен\" пояс от бързорастящи иглолистни и широколистни дървета и храсти, поддържани с капкова и напоителна система.Ние държим на думата, която дадохме на бургазлии и на министър Нено Димов и затова изпълнихме предсрочно първата част от мерките в програмата за подобряване на защитните съоръжения. Радваме се, че и проверката на РИОСВ го доказва- коментираха от ръководството на \"Кроношпан\".Двамата управители Николай Банков и Асен Ников работят в много бърз порядък по изпълнението на втората част от препоръките на МОСВ, като амбициите им са заедно с колегите си да покрият всички мерки преди крайния срок 30 октомври.", "date": "2017.07.03", "title": "В завод \"Кроношпан\" изпълнили първата част от мерките на МОСВ"}
{"url": "https://news.bg/politics/borisov-pri-radev-da-pogovoryat-za-iztrebitelya-i-koruptsiyata.html", "text": "Държавните институции трябва да работят заедно по важните за българското общество въпроси. Това беше общата позиция, изразена по време на срещата между президента Румен Радев и премиера Бойко Борисов в сградата на администрацията на президента, информират от \"Дондуков\" 2.Срещата се проведе по инициатива на българския министър-председател и на нея бяха обсъдени редица въпроси, свързани с укрепването на сектор \"Сигурност\". Двамата са разговаряли и за реформите в правосъдието, проектите за модернизация на Въоръжените сили и позициите на Република България в международен план.Министър-председателят оцени високо призива на президента Радев за създаването на единен орган за борба с корупцията по високите етажи на властта.Двамата са подчертали значението на взетите решения на заседанието на Консултативния съвет за национална сигурност от 30 май т.г. за подобряване на мотивацията на служещите в сектор \"Сигурност\". На срещата е станало дума и за ускоряване реализацията на проектите за модернизация на Въоръжените сили.Държавният глава подчерта, че президентската институция защитава ясно регламентирания процес за реализация на проектите за модернизация на Въоръжените сили и  военна експертиза.Важното е процесът на модернизация на Българската армия да не спира, е позицията на президента. Президентът Радев и министър-председателят Борисов бяха единодушни, че страната ни се нуждае от ефективна борба с корупцията, която да отговори на очакванията на българските граждани за справедливост.Общо беше мнението, че отстояването на позициите на страната ни в международен план изисква съгласие и общи действия от страна на всички държави институции", "date": "2017.07.03", "title": "Борисов при Радев да поговорят за изтребителя и корупцията"}
{"url": "https://news.bg/energy/otnovo-zabaviha-zaplatite-na-minyorite-ot-rudnik-obrochishte.html", "text": "За пореден път са  от мангановата мина в Оброчище. В петък е трябвало да им бъдат изплатени трудовите възнаграждения за месец юни.Тази сутрин миньорите от първата смяна не са били допуснати да слязат в мината по нареждане на генералния директор на концесионера \"Евроманган\" Дейвид Уелингс, съобщи БНР.  да не подновят за трети път тази година своята стачка под земята.Припомняме, преди 3 седмици временно бе спряна концесията на мина \"Оброчище\" поради установено нарушение. Заповедта е на министър Теменужка Петкова.Мотив за прекратяването е \"неизплащане на концесионното възнаграждение\", въз основа на което се спира действието на договора за предоставяне на концесия за манганови руди чрез добив от находище \"Оброчище - Северозападен участък\".През месец октомври Министерството на енергетиката е изпратило писмо до концесионера - \"Евроманган\" АД за доброволно изпълнение на задължението. Въпреки това, към 30-ти май 2017 г.  са в размер на близо 205 хил. лв.На 4 юни премиерът Бойко Борисов се ангажира лично да бъде анализиран юридически концесионния договор от работна група на Министерството на енергетиката.Тогава работниците настояваха за изпълнение на колективния трудов  на заплатите им, осигуряване на топла храна или на ваучери, осигуряване на работно облекло или, ако неизпълнението продължи, разваляне на концесионния договор.", "date": "2017.07.03", "title": "Отново забавиха заплатите на миньорите от рудник \"Оброчище\""}
{"url": "https://news.bg/world/18-dushi-zaginaha-pri-katastrofa-na-avtobus-v-germaniya.html", "text": "31 души са ранени, някои от тях сериозно, при катастрофа на пътнически автобус с камион в германската провинция Бавария, съобщи полицията в \"Туитър\", цитирана от Ройтерс и други медии.Автобусът се е запалил веднага след сблъсъка с ТИР-а. В него е имало пенсионери. В автобуса е имало 48 души и полицията се опитва да установи останалите, тъй като 17 са в неизвестност.Говорител на полицията заяви пред канал NTV, че има вероятност 17-те души в неизвестност да са загинали.Обаче по информация на ДПА 30 пътници са успели да се спасят, а 18 са в неизвестност.По-късно от германската полиция обявиха, цитирани от АФП, че 18 души \"вероятно са загинали\" при катастрофата.Баварската полиция потвърди, че при инцидента са загинали 18 души.Властите уточниха, че до момента са извадили 11 тела от автобуса.Според вестник \"Билд\" автобусът е пътувал от източния регион Лужица до Нюрнберг.Инцидентът е станал до град Байройт, който привлича хиляди почитатели на класическата музика заради летните си оперни фестивали.Регионът се намира близо до чешката граница.Автобусът е бил туристически. В него е имало 46 пътници и двама шофьори.Превозното средство се врязло в камион по време на задръстване на магистрала А9 до баварския град Щамбах.Германската медия ДПА съобщава, че хеликоптери са изпратени на мястото на инцидента. Магистрала A9 е затворена заради инцидента, който е станал малко след 07,00 часа местно време. Най-смъртоносният подобен инцидент през последните години е юни 2007 г., когато 13 души загиват при пропадане на автобус в няколкометрова пропаст в източната провинция Саксония-Анхалт.Септември 1992 г. 21 души загиват при катастрофа на автобус с камион в региона на Шварцвалд.Последният голям пътен инцидент в Европа е на 21 януари 2017 г. в Италия, когато 16 души загиват при катастрофа с унгарски автобус с деца.През октомври 2015 г. при челна катастрофа на автобус и камион умират 43 души във Франция.", "date": "2017.07.03", "title": "18 души загинаха при катастрофа на автобус в Германия"}
{"url": "https://news.bg/int-politics/severna-koreya-ima-posleden-shans-da-se-vklyuchi-v-dialog-predupredi-yuzhna-koreya.html", "text": "Северна Корея има последен шанс да се включи в диалог с останалия свят. Това обяви южнокорейският президент Мун Дже-ин по време на среща с бившия американски президент Барак Обама, съобщават световните осведомителни агенции.Обама е на посещение в Сеул тази седмица, за да говори пред форум, организиран от местен вестник, където по-рано днес той е заявил, че стремежът към придобиване на ядрени оръжия от страна на Северна Корея \"не е направил нищо за повишаването на сигурността на севернокорейския народ\".Мун Дже-ин по-късно информирал Обама за срещата си с действащия американски президент Доналд Тръмп през миналата седмица, уточни съветник в Синия дом, резиденцията на президента на Южна Корея.\"Президентът Мун отбеляза, че е говорил с президента Тръмп относно използването на санкции и натиск за разрешаване на севернокорейския ракетен и ядрен проблем, но също така да използва диалог същевременно\", уточниха от Синия дом.\"Той заяви, че това е последната възможност за Северна Корея да започне диалог\", допълниха от там.Северна Корея неумолимо разработва ядрени оръжия и ракети от началото на миналата година, пренебрегвайки заплахата от още санкции от ООН и военните маневри на САЩ.Тръмп призова за решителен отговор на Северна Корея в разговорите си с Мун Дже-ин в петък. Тръмп подчерта важността на американско-южнокорейския алианс, но взе \"на мушка\" Сеул за търговията и споделянето на военните разходи.", "date": "2017.07.03", "title": "Северна Корея има последен шанс да се включи в диалог, предупреди Южна Корея"}
{"url": "https://news.bg/crime/arestuvaha-41-godishen-schupil-stakloto-na-politsiyata-v-kardzhali.html", "text": "Арестуваха 41-годишен, счупил стъклото на приемната на полицията в Кърджали, съобщиха от прокуратурата.Метин Ю. е отправил непристойни думи към полицейски служители, грубо нарушаващи обществения ред и изразяващи явно неуважение към обществото. Деянието е съпроводено със съпротива срещу орган на властта - полицейски служители, изпълняващи задължения по опазване на обществения ред. То представлява опасен рецидив, гласи съобщението на държавното оббвинение.Случаят е от 28 юни 2017 г. Тогава обвиняемият Метин Ю. е доведен в сградата на полицията в Кърджали след възникнал конфликт с негов приятел. Той е счупил стъклото на приемната на полицейското управление и отправил непристойни думи към полицейски служители.Метин Ю. е осъждан 11 пъти, предимно за извършени кражби, като е излязъл от затвора през април 2017 г., след като изтърпял десетмесечна присъда \"лишаване от свобода\".", "date": "2017.07.03", "title": "Арестуваха 41-годишен, счупил стъклото на полицията в Кърджали"}
{"url": "https://news.bg/society/poveche-prihodi-i-po-visoki-zaplati-otchita-nim.html", "text": "Националният исторически музей (НИМ) отчита първото шестмесечие на 2017 г. като изключително успешно. Музеят е бил посетен от 317 хил.души, което е със 150% повече, отколкото всички посетители през 2016 г., които бяха 271 хил.души. Съответно са се увеличили и собствените приходи на музея от закупени билети, екскурзоводни беседи и продажбата на исторически книги, издадени от НИМ.Това позволява на директора на музея както да вдигне рязко заплатите на служителите, които се изравниха със средноевропейските, така и да предприеме активна издателска и още по-активна археологическа кампания. За кратко време са отпечатани 15 книжки от поредицата \"Колекциите на Националния исторически музей\" (НИМ).Бяха предприети и усилени разкопки на собствени обекти, така и в помощ на други музеи.НИМ ще отпусне средства на Бургаския исторически музей за разкопки на Русокастро, където има най-големия феодален замък , разположен върху площ от 2,5 дка, също така и на археолога Константин Тотев от Великотърновския музей за разкопките на крепостта \"Трапезица\" (двореца на първите Асеневци) и църквата \"Св. 40 мъченици\" (погребалния й пантеон).С тези допълнителни средства ще се разшири и броят на разкопаните от самия НИМ обекти. Така например застрашената от иманярите крепост Белоградец (Ивайловградска община) ще бъде разкопана от археолога Филип Петрунов.Божидар Димитров призовава все повече посетители да посещават НИМ, тъй като от 1 януари той има право да ползва всички приходи на музея и всяка визита фактически е патриотичен принос в проучването и реставрацията на нови старобългарски крепости и манастири.", "date": "2017.07.03", "title": "Повече приходи и по-високи заплати отчита НИМ"}
{"url": "https://news.bg/society/dvoyniyat-standart-i-tsenite-na-hranite-sa-diskriminatsiya.html", "text": "Двойният стандарт в качеството и цените на храните за Югоизточна и Западна Европа са дискриминация, коментира пред БНТ Мая Манолова. Тя съобщи, че подготвя позиция до всички европейски омбудсмани, които ще окажат натиск върху земеделските министри, които на заседание в средата на юли ще осъдят двойния стандарт.\"Оказа се, че докато се борим и противопоставяме срещу Европа на две скорости, Европа в 2 хранителни стандарта е факт и това е така и в България. Близо една-четвърт от проверените от МЗ храни са с различно качество от същите със същия бранд, предлагани в Западна Европа, а половината от проверените храни са на по-високи цени, като особено драстични са цените, свързани по отношение на детските храни, детските пюрета\", допълни Манолова.Омбудсманът смята да организира среща с евродепутати и да настоява за започване на процедура за промяна в регламента на храните и на директивата. За разликата в цените според нея, проверката на МЗ трябва да продължи и да стане ясно каква е причината същите стоки да бъдат значително по-скъпи.\"Детското пюре струва със 105% по-скъпо от същото в Берлин. Каква част от крайната цена е ДДС, за да се предприемат съответни действия, защото не е нормално борбата с демографската криза да е основен приоритет и на управляващи, и на опозиция, а в същото време младите семейства да харчат най-много за детски храни в Европа\", допълни Манолова.", "date": "2017.07.03", "title": "Двойният стандарт и цените на храните са дискриминация"}
{"url": "https://news.bg/world/preoblechen-kato-zhena-atentator-samoubiets-e-izvarshil-atakata-v-irak.html", "text": "Иракски провинциален представител съобщи, че атентатор самоубиец, преоблечен като жена с ислямски одежди, се е взривил в лагер с бежанци в западната провинция Анбар. При атаката са загинали 14 души, съобщава АП.Таха Абдул Гани поясни, че атаката е извършена в неделя вечерта, докато властите са настанявали семейства, избягали от контролирания от ДАЕШ (\"Ислямска държава\") град Кайм.Повечето от жертвите са жени и деца, въпреки че има и двама охранители, включително с чин капитан.Никой не е поел отговорност за атаката, макар че ДАЕШ често извършва подобни самоубийствени атаки срещу цивилни в Ирак.Иракските сили си върнаха градовете Рамади и Фалуджа, но екстремистите все още контролират райони в Западен Анбар.", "date": "2017.07.03", "title": "Преоблечен като жена атентатор самоубиец е извършил атаката в Ирак"}
{"url": "https://news.bg/world/frantsiya-germaniya-i-ek-obeshtaha-poveche-pomosht-na-italiya-za-migrantite.html", "text": "Франция, Германия и Европейската комисия обещаха на Италия да й помогнат в справянето с потока от мигранти, пристигащи с лодки от Африка. Те се съгласиха да увеличат обучението и финансирането на бреговата охрана на Либия и по-бързо разселване на бежанци, информира Ройтерс.Но те не откликнаха директно на призова на Рим към страните членки да облекчат натиска чрез позволяване спасителните плавателни съдове с мигранти да акостират на техни пристанища.Вътрешните министри на Италия, Германия и Франция, както и еврокомисарят по миграцията, се срещнаха в Париж в неделя преди по-голяма среща в Талин в четвъртък.В съвместно съобщение, в което липсват подробности, те също се съгласяват да изготвят правила за поведение на неправителствени организации, които действат в Средиземно море, да се увеличи помощта за Международната организация по миграцията, а също така по-голяма помощ за преглед колко добре са укрепени южните граници на Либия.\"Ние настояваме работата да бъде споделена\", каза италианският премиер Паоло Джентилони на конференция на Организацията на ООН за прехрана и земеделие в Рим малко преди да бъде публикувано съобщението.От началото на годината Италия е приела около 82 000 бежанци - 1/3 повече в сравнение с преди година.Европейската комисия изрази готовност да предостави повече пари на Италия.Като потенциални други пристанища за мигранти се посочват Барселона и Марсилия.", "date": "2017.07.03", "title": "Франция, Германия и ЕК обещаха повече помощ на Италия за мигрантите"}
{"url": "https://news.bg/crime/prokuraturata-protestira-poskapvaneto-na-gaza-s-blizo-30.html", "text": "От Върховната административна прокуратура протестираха решението на Комисията за енергийно и водно регулиране (КЕВР) за поскъпване на цената на газа, съобщиха от ВАП.Протестът срещу решение № Ц-5/31.03.2017 г. на Комисията за енергийно и водно регулиране, с което считано от 01.04.2017 г. цената на природния газ се повишава с 29,6% е от 21 април 2017 г.В решението се утвърждава цена, по която общественият доставчик продава природен газ на крайните снабдители на природен газ и на клиентите, присъединени към газопреносната мрежа, в размер на 363.26 лв. /1000 nm3 или 39.04 лв./MWh (без акциз и ДДС).Протестира се цена, по която общественият доставчик продава природен газ на клиенти, присъединени към мрежа ниско налягане, собственост на \"Булгартрансгаз\" ЕАД, в размер на 370.98 лв. /1000 nm3 или 39.87 лв./MWh (без акциз и ДДС).Протестът на Върховната административна прокуратура е срещу цена, по която общественият доставчик продава природен газ на \"Овергаз Мрежи\" АД, в качеството му на краен снабдител на природен газ, в размер на 381.78 лв. /1000 nm3 или 41.03 лв./MWh (без акциз и ДДС), в т.ч. компонента по чл. 17, ал. 15 от Наредба № 2 от 19.03.2013 г. за регулиране на цените на природния газ в размер на 18.52 лв./1000 nm3.Клиентите на \"Овергаз Мрежи\" АД, в качеството му на краен снабдител на природен газ, заплащат цени за продажба на природен газ от краен снабдител, в които не е включена компонента по т. 3 в размер на 18.52 лв./1000 nm3.От прокуратурата протестират и цени за продажба на природен газ от крайните снабдители на клиенти, присъединени към съответните газоразпределителни мрежи и до определяне на цени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, съответните клиенти заплащат на \"Булгаргаз\" ЕАД цена за пренос през газопреносната мрежа в размер на 19.73 лв./1000 nm3От \"Булгаргаз\" ЕАД превеждат събраните суми на \"Булгартрансгаз\" ЕАД и съответните клиенти заплащат на крайните снабдители цена за пренос през газопреносната мрежа в размер на 19.73 лв./1000 nm3, като крайните снабдители превеждат събраните суми на \"Булгаргаз\" ЕАД, което от своя страна ги превежда на \"Булгартрансгаз\" ЕАД.По протеста е образувано дело в Административния съд София, което ще бъде разгледано във вторник.", "date": "2017.07.03", "title": "Прокуратурата протестира поскъпването на газа с близо 30%"}
{"url": "https://news.bg/bulgaria/ekolozi-iskat-mosv-po-barzo-da-ni-otkazhe-ot-naylonovite-torbichki.html", "text": "Да се въведат такси за безплатните найлонови торбички и постепенно да бъдат забранени, предлагат от екоорганизациите \"Грийнпийс\" и \"За Земята\".Едва шест души се събраха пред сградата на Министерството на околната среда и водите, за да поискат от ресорния министър по-конкретни мерки за намаляване на найлоновите торбички.Датата 3 юли не е избрана случайно, тъй като днес отбелязваме Международния ден за свят без пластмасови торбички.Гражданите, които се събраха пред министерството, посочиха, че в момента наредбата, свързана с продуктовата такса, която посочва какви да са таксите за различните видове найлонови торбички, е абсолютно неработеща.Данита Заричинова, представител на екологично сдружение \"За Земята\", е категорична, че трябва да се промени тази наредба. Тя обяви, че ще внесат едно отворено писмо до министъра, подписано от \"За Земята\", \"Грийнпийс\".\"Инициативата за дунавските острови\" е да се промени тази наредба и да бъде спрямо новите изисквания на ЕС за истинско намаляване на найлонови торбички. Всички такива торби да се смятат за еднократни, защото в момента една част от тях, които са с дръжките, според наредбата се водят за многократни и нямат такса\".Заричинова е на мнение, че трябва да се въведе по-висока цена на найлоновите торбички, а тези, които сега са безплатни, също трябва да започнат да се таксуват.Тя смята, че след време трябва да има и пълна забрана на найлоновите торбички, \"но трябва да се внесе постепенно, за да осъзнаят хората каква е ползата от нея\".Екозащитничката даде за пример Италия и Франция, където вече е въведена пълната забрана, а в Ирландия е увеличена таксата. Именно това е довело до значително подобрение за намаляване на пластмасовите торби, уточни Данита Заричинова.\"Много хора вече започват да бъдат отговорни към това да правят по-малко пластмасови отпадъци, но всеки път, когато влязат в магазина и видят, че те са на ролка и са безплатни и са навсякъде и отделно на касата те питат \"искате ли торбичка\", това предразполага към по-малко самосъзнателност. Затова трябва да има и закони, освен отговорност на потребителите\", каза Заричинова.Всички, които се събраха на митинга, бяха поканени на среща с представители на Министерството на околната среда и водите.", "date": "2017.07.03", "title": "Еколози искат МОСВ по-бързо да ни откаже от найлоновите торбички"}
{"url": "https://news.bg/world/platformata-na-merkel-premahvane-na-bezrabotitsata-i-miliardi-evro-oblekcheniya.html", "text": "Християндемократическият съюз на германския канцлер Ангела Меркел обещава премахване на безработицата до 2025 г. и милиарди евро данъчни облекчения като част от политическата програма на партията за предстоящите на 24 септември парламентарни избори, съобщава ДПА.Меркел, която управлява като канцлер на Германия трети мандат, ще се бори за четвърти мандат срещу лидера на социалдемократите Мартин Шулц, който беше председател на Европейския парламент.Високопоставени лидери на християндемократите се срещнаха късно вчера в Берлин, за да финализират предизборната платформа на консерваторите, която също включва подобряване условията на семействата, на полицията и на пазара на имоти.Окончателен вот върху проектопрограмата ще се проведе днес следобед, когато партията ще открие и предизборната си кампания. Дотогава са възможни и корекции.Меркел и лидерът на Християнсоциалния съюз до момента не са постигнали пълно споразумение относно бежанската политика на консерваторите.", "date": "2017.07.03", "title": "Платформата на Меркел -  премахване на безработицата и милиарди евро облекчения"}
{"url": "https://news.bg/world/meksikanski-kmet-se-ozheni-za-krokodil.html", "text": "Кмет на мексикански град се ожени за крокодил.Кметът на Сан Педро Хуамелула Виктор Агилар избра за свой житейски спътник крокодил, информира МИА.Това е напълно в традициите на местните. Този тип брак  се сключва с цел да донесе късмет на рибарите. Младоженката била кръстена в четвъртък, а в деня на бракосъчетанието била облечена в бяло. Челюстите й обаче били завързани, за да не захапе младоженеца или някой от гостите.Според местното поверие кметът на Сан Педро трябва да се жени за нов крокодил.Това носело успешен риболов, което пък е основен поминък за местните жители. С тази церемония се молим за успех и добър улов и нека морето и нашите лагуни ни донесат храната, която ни е нужна, сподели кметът Агилар по време на бракосъчетанието.", "date": "2017.07.03", "title": "Мексикански кмет се ожени за крокодил"}
{"url": "https://news.bg/crime/zadarzhaha-mazha-napadnal-akusherka-v-stolichnata-bolnitsa-sheynovo.html", "text": "Владимир Стоянов, който на 1 юли нападна акушер-гинеколог в АГ болница \"Шейново\", е задържан за срок до 72 часа с постановление на Софийската районна прокуратура.Стоянов е привлечен като обвиняем за нанасяне на лека телесна повреда на медицински специалист при изпълнението на службата му, за което е предвидено наказание \"лишаване от свобода\" от една до пет години.В хода на разследването, водено под надзора на Софийската районна прокуратура, е установено, че на 1 юли около обяд обвиняемият Стоянов се намирал в АГ болница \"Шейново\". Същият поискал от свидетеля Г. да му предостави плацентата на току-що роденото му дете.В хода на водения между двамата разговор, докато Г. му обяснявала, че има законова процедура, която следва да бъде спазена, обвиняемият Стоянов внезапно ѝ нанесъл удар в областта на главата, вследствие на който жената паднала.От заключението на първоначално изготвената съдебно-медицинска експертиза се установява, че на пострадалата са нанесени телесни увреждания, довели до причиняване на лека телесна повреда.Разследването по делото продължава.", "date": "2017.07.03", "title": "Задържаха мъжа, нападнал акушерка в столичната болница \"Шейново\""}
{"url": "https://news.bg/regions/demontirat-pametnika-pred-ndk.html", "text": "Демонтират паметника пред НДК, съобщи bTV. След нощната градушка още от сутринта работници започнаха да събарят остатъците от монумента \"1300 години България\".Режат с оксижен металните пластики, за да бъдат отделени от тялото на паметника.Пластиките са произведения на изкуството. Те ще бъдат запазени и изложени в Националния исторически музей. Останалата част ще бъде съборена.", "date": "2017.07.03", "title": "Демонтират паметника пред НДК"}
{"url": "https://news.bg/int-politics/abe-i-tramp-podgotvyat-savmesten-natisk-nad-kndr-v-g-20.html", "text": "Японският премиер Шиндзо Абе и американският президент Доналд Тръмп се договориха днес да поемат водещата роля съвместно с президента на Южна Корея Мун Че-ин и да засилят натиска върху Северна Корея на предстоящата среща на върха на Г-20, съобщава агенция Kyodo.В телефонни разговори Абе и Тръмп потвърждават, че ще проведат тристранна среща с Мун в края на срещата на върха на Г-20, започнала в петък в Германия, за да обсъдят как трите страни трябва да си сътрудничат, за да се справят със заплахата от КНДР, съобщи заместник главния секретар на кабинета Коичи Хагюда.Мун подкрепя диалога с Пхенян, който продължава да развива ядрените си оръжия и с опитите на балистични ракети в нарушение на международните санкции. Абе призовава към засилен натиск над КНДР, а не към пряк диалог.Тръмп и Мун се договориха във Вашингтон миналия петък за съвместни инициативи с Япония и да прилагат \"максимален натиск\" върху Северна Корея, като същевременно оставят отворена вратата за диалог \"при правилните обстоятелства\".По време на разговора, Абе е похвалил Тръмп за санкции на САЩ, наложени миналата седмица на китайска банка, и на лица, обвинени в пране на пари за Северна Корея.Тръмп се очаква да проведе двустранни разговори с китайския президент Си Дзинпин по време на срещата на Г-20.Проведеният телефонен разговор днес е иницииран от Вашингтон и е във връзка с подготовката за срещата на Г-20, допълва Коичи Хагюда.", "date": "2017.07.03", "title": "Абе и Тръмп подготвят съвместен натиск над КНДР в Г-20"}
{"url": "https://news.bg/regions/spokoyna-obstanovka-sled-poroynite-valezhi-u-nas.html", "text": "Спокойна е обстановката на територията на страната след поройните валежи, а в оперативния център на ГДПБЗН са получени малко над 50 сигнала, предимно за запушени улични шахти, паднали дървета и опасни предмети. Най-много са сигналите от областите Враца, Плевен, Ловеч и Перник.Към този момент оперативната обстановка на територията на страната е спокойна. В оперативния център на ГД \"Пожарна безопасност и защита на населението\" са получени малко над 50 сигнала. По-голямата част от тях са за запушени улични шахти, паднали дървета и опасни предмети. Регистрирани са и няколко сигнала за наводнени пътни участъци. За отстраняването на произшествията през нощта на територията на цялата страната работиха 47 екипа на ГДПБЗН.Най-много сигнали са получени от областите Враца, Плевен, Ловеч и Перник. Не са регистрирани сигнали на територията на областите Видин и Монтана. В област Русе за кратко няколко населени места бяха без електрозахранване.Служителите в дежурния център на ГД \"Пожарна безопасност и защита на населението\" продължават да следят оперативната обстановка на територията на страната.", "date": "2017.07.03", "title": "Спокойна обстановка след поройните валежи у нас"}
{"url": "https://news.bg/world/si-dzinpin-predupredil-tramp-che-otnosheniyata-sa-pomracheni-ot-negativni-faktori.html", "text": "Президентът на Китай Си Дзинпин е казал на американския лидер Доналд Тръмп, че китайско-американските отношения са помрачени от \"негативни фактори\", информира АФП.Дзинпин е провел телефонен разговор с държавния глава на САЩ.През последните дни поредица от събития влошиха отношенията между двете държави, отбелязва световната осведомителна агенция.Тръмп проведе отделни разговори със Си и японския премиер Шиндзо Абе във връзка с напрежението на Корейския полуостров. Но китайското външно министерство поясни, че Си Дзинпин е повдигнал и казуса за Тайван.Президентът на Съединените щати вбеси Пекин миналата седмица, след като одобри оръжейна сделка с Тайван за 1,3 милиарда долара. Китай разглежда Тайван като отцепила се китайска провинция, която един ден ще бъде върната в рамките на територията на страната.Отделно американската администрация наложи санкции на китайска банка, обвинявайки я, че пере пари на КНДР.Вчера стана ясно, че американският разрушител USS Stethem е плавал на по-малко от 12 морски мили от малкия остров Тритон в архипелага Параселските острови, към които претенции имат Китай, Виетнам и Тайван, обяви американски представител.Последните ходове на Вашингтон представляват рязък завой от приятелския тон между Тръмп и Си по време на срещата им в Мар а Лаго във Флорида през април.По време на телефонния разговор обаче Си призна, че двустранните отношения са \"постигнали важни резултати\" от срещата им, допълва външното ведомство.Но Си е предупредил, че отношенията са \"засегнати от някои негативни фактори\".Той е изразил надежда, че американският президент \"адекватно ще разреши\" казуса с Тайван в съответствие с принципа \"Един Китай\".По думите му двете страни трябва да следват постигнатия във Флорида \"консенсус\" и да се придържат към принципа на взаимно уважение.В съобщение на Белия дом се казва, че двамата лидери са обсъдили усилията за ядрено разоръжаване на Северна Корея и подобряване на американско-китайските търговски отношения, но не се споменава казусът с Тайван.\"Президентът повдигна въпроса за нарастващата заплаха от ракетните и ядрени програми на КНДР\", допълва Белият дом.\"Двамата лидери потвърждават ангажимента си за Корейски полуострова без ядрени оръжия\", подчертава още Белият дом.Двамата президенти повтарят и решимостта си да търсят по-балансирани търговски отношения.Те са обсъдили редица регионални и двустранни въпроси от взаимен интерес и потвърдиха, че ще се срещнат на Г-20 в Германия тази седмица.Тръмп е призовал Си Китай да притиска КНДР да изостави ядрената си програма.", "date": "2017.07.03", "title": "Си Дзинпин предупредил Тръмп, че отношенията са помрачени от негативни фактори"}
{"url": "https://news.bg/press/gradushka-udari-v-nyakolko-rayona-na-stranata-bez-intsidenti-priklyuchiha-izborite-v-antonovo-trastenik-i-yabalkovo.html", "text": "Протест. \"Сега\":Повече от 5000 души участват в протестното шествие в АсеновградПовече от 5000 души участват в протестното шествие в Асеновград, предаде \"Фокус\". Шествието премина по централанта градска улица до кръговото кръстовище пред църквата \"Св. Атанас\". Рокерите, които по-рано бяха принудени от полицията да оставят своите мотори, се придвижиха на тях. Протестиращите пеят химна на България. Полицейското присъствие е изключително засилено. Жандармерията блокира с тежки машини пътя на шествието на по-малко от километър от циганската махала в града. Продължава и събирането на подписи в подкрепа на идеята за създаване на звено \"Общинска полиция\". Полицейското присъствие е засилено. Специален дрон следи протичането на шествието. В охраната са включени и конни патрули. Избори. \"Монитор\":Без инциденти приключиха изборите в Антоново, Тръстеник и Ябълково Приключиха частичните местни избори, които се проведоха днес в Антоново, Тръстеник и Ябълково, предаде агенция \"Фокус\". Изборният ден е преминал спокойно. Не се съобщава за сериозни нарушения.При 62.3% избирателна активност приключиха частичните местни избори в община Антоново. Общо гласувалите са 3190 от 5121, имащи право на глас.В кметската надпревара участваха трима кандидати. Това са кандидатът на БСП Цветелина Станкова, издигнатият от ДПС Хайредин Мехмедов и Али Алиев от ГЕРБ.Извънредният вот бе насрочен, защото досегашният градоначалник, Танер Али, бе избран за народен представител.При 54% избирателна активност е приключил вотът в ивановското село Тръстеник.Гласували са общо 639 човека от 1166 имащи право на глас.Кандидатите бяха Атанас Атанасов, издигнат от ГЕРБ, Ивайло Христов - кандидат на БСП, Айгюле Мехмедова от ДПС и Ивайло Игнатов, издигнат от ПП \"Воля\". Време. \"Сега\":Градушка удари в няколко района на странатаГрадушка удари няколко части на страната. В социалните мрежи бяха публикувани клипове и снимки, показващи ледени късове в различни размери. София, Ловеч, Перник, Нови Искър, кюстендиското село Раждавица са само част от населените места, в които имаше валежи, съобщава Дарик.Според прогнозата за времето за 10 области на страната е обявен оранжев код за валежи и гръмотевични бури за понеделник, 3 юли. Предупреждението е в сила за областите Видинска, Монтанска, Врачанска, Плевенска, Ловешка, Габровска, Великотърновска, Русенска, Търговищка и Разградска.За други 14 области на страната, както и за столицата, е обявен жълт код за валежи и гръмотевични бури за понеделник. Предупреждението е в сила за областите Силистренска, Шуменска, Варненска, Бургаска, Сливенска, Ямболска, Старозагорска, Хасковска, Кърджалийска, Смолянска, Пловдивска, Пазарджишка, София-град, София-област и Пернишка. Мярка. \"Труд\":Оставиха в ареста двамата руснаци, нападнали полицаи в Свети ВласСъдът остави за постоянно в ареста двамата руснаци, удряли полицаи в черноморския курорт Свети Влас. Туристите, които са баща и син, твърдят, че те самите са жертви на побой, информира БТВ.По-рано през деня публикувахме кадри, заснети от съпругата на единия от задържаните. Тя твърди, че охраната на хотела, в който имат апартамент, нахлува докато спят.\"Измъкнаха мъжа ми от леглото, той си удари главата в стената. В коридора полицаите го държаха, а охраната натискаше гърлото му с крак\", разказва Ирина Игорова. Цени. \"Сега\":КЕВР: Ако газът поевтинее, може да падне и цената на парнотоВъзможно е цената на парното и топлата вода да бъде намалена, ако природният газ поевтинее значително. Ако природният газ надмине повече с пет процента, ние ще активираме тази възможност за промяна на цената на топлинната енергия за потребителите. Това каза председателя на Комисията за енергийно и водно регулиране Иван Иванов пред БНР.Той допусна поевтиняване на газа през септември, но не се ангажира с конкретен процент. Иванов се противопостави на идеята държавата да субсидира електроенергията от АЕЦ Белене, ако проектът бъде реализиран. ", "date": "2017.07.03", "title": "Градушка удари в няколко района на страната; Без инциденти приключиха изборите в Антоново, Тръстеник и Ябълково"}
{"url": "https://news.bg/regions/nyama-risk-ot-prelivane-na-yazovirite-stopanisvani-ot-nek.html", "text": "От НЕК информират, че няма рискове за населението и околната среда в районите на големите комплексни и значими язовири, стопанисвани от компанията, съобщиха от Националната електрическа компания.Язовирните стени и съоръженията към тях са в добро техническо състояние и изпълняват своето предназначение без ограничения.Речните участъци след язовирните стени, попадащи в отговорностите на компанията, са почистени и могат да провеждат изпусканите водни количества.Водните обеми и нива в язовирите се контролират от експертните, експлоатационни екипи на компанията в съответствие с изискванията на МОСВ /Министерство на околната среда и водите/ и утвърдените планове за експлоатация, уверяват от НЕК.При наличие на метеорологични условия за приток на големи водни обеми, се предприемат планирани, превантивни действия, с цел намаляване на неблагоприятно влияние върху териториите след язовирните стени.Служителите на \"Язовири и каскади\" към НЕК ЕАД са в постоянна комуникация със съответните структури и отговорни лица от местните, областните и държавни администрации, ангажирани със защитата на населението при бедствия и аварии.", "date": "2017.07.03", "title": "Няма риск от преливане на язовирите, стопанисвани от НЕК"}
{"url": "https://news.bg/int-politics/20-000-politsai-sledyat-za-sigurnostta-na-g20-v-hamburg.html", "text": "Около 20 000 полицаи ще се грижат за реда и сигурността по време на срещата на Г20 в германския град Хамбург. Това съобщи кметът на града в интервю за Tagesspiegel am Sonntag, цитирано от ТАСС. По думите му, взети са мерки за недопускане на насилие. Срещата ще се проведе на 7-8-и юли. Очакват се многохилядни протести на антиглобалисти по това време. Този, насрочен за 8-ми юли, може да събере повече от 150 000 души. Около 8000 крайнолеви активисти ще пристигнат в града. ", "date": "2017.07.03", "title": "20 000 полицаи следят за сигурността на Г20 в Хамбург "}
{"url": "https://news.bg/economics/griynpiys-i-za-zemyata-prizovavat-za-spirane-upotrebata-na-naylonovite-torbichki.html", "text": "Две екоорганизации призовават министъра на околната среда и водите Нено Димов да предприеме мерки за спиране на замърсяването с найлонови торибички. Поводът е Международния ден за свят без пластмасови торбички. Организациите са \"Грийнпийс\" и \"За Земята\". От кампанията \"Свободни от пластмаса\" настояват за прогресивно растяща еко-такса върху всички тънки пластмасови торбички до 50 микрона. Еколозите искат използването им да бъде забранено през 2025 г. Активистите настояват събраните от таксата средства да влизат в специален фонд за предотвратяване на образуването на отпадъци от пластмасови изделия за еднократна употреба.Употребата на пластмасови торбички за пазаруване в България продължава да расте, въпреки въведената от 2011 г. еко-такса. Според еколозите, съществуващата такса не е ефективна, защото от нея са освободени масово разпространените пластмасови торбички с дебелина над 25 микрона, както и поради липса на контрол на пазарите и малките магазини. Постоянно растящите разходи за сметосъбиране, третиране, депониране и почистване на обществените места от разпилените пластмасови торбички се заплащат двойно от хората: веднъж в ролята на потребители и втори път чрез такса \"битови отпадъци\".В някои европейски страни, като Италия, са забранили пластмасовите торбички, а други като Ирландия налагат ефективна такса. С това постигат значителен спад в потреблението им.За разлика от тях България изглежда отлага мерките до последния срок в края на 2018 г., когато всички тънки (до 50 микрона) пластмасови торбички трябва да престанат да се предлагат безплатно на мястото на продажба на стоките или продуктите.Торбичките са вторият най-често срещан отпадък по речните дерета, водоемите и плажовете в Европа, алармират еколозите. Благодарение на лекотата си те достигат от сушата до моретата, където причиняват смъртта на над 100 000 животни годишно.Под влиянието на утравиолетовите лъчи торбичките се разпадат на микроскопични пластмасови частици, които лесно навлизат в хранителната верига, а оттам и в човешкия организъм, където могат да причинят сериозни здравословни проблеми. Едва 6% от пластмасовите торбички се рециклират, останалото количество отива на сметища или се изгаря, а голяма част от торбичките остава като замърсител в градската и природната среда за столетия напред.Според Евгения Ташева от екологичното сдружение \"За Земята\": \"Пластмасовите торбички не са незаменими, алтернативите са многобройни, започвайки от позабравените платнени торби\".По данни на НСИ между 2011 г. и 2014 г. производството и продажбата на пластмасови торбички в България нараства с 30%, докато населението и брутният вътрешен продукт на страната спадат.", "date": "2017.07.03", "title": "\"Грийнпийс\" и \"За Земята\" призовават за спиране употребата на найлоновите торбички"}
{"url": "https://news.bg/world/kato-provokatsiya-opredeli-kitay-prisastvieto-na-amerikanski-korab.html", "text": "Като военна провокация определи Пекин преминаването на американски военен кораб в близост до окупиран от Китай остров в Южнокитайско море. Информацията е от китайското външно министерство, цитирана от washingtonpost.com.В отговор на присъствието на американския военен кораб Китай изпрати военни кораби, които да го принудят да се отдалечи от острова, заяви говорителят на външното министерство Лу Кан.Инцидентът, който Вашингтон нарече \"операция за демонстриране на свободата на корабоплаването\" в тези оспорвани води, се случи часове преди предстоящ разговор между президента на САЩ Доналд Тръмп и китайския му колега Си Цзинпин, припомня АФП.Според Китай операцията \"навреди на китайския суверенитет, подрони мира, сигурността и реда на съответните води и изложи на опасност обекти и персонал на китайските острови\", заяви Лу Кан. \"Китайската страна ще продължи да предприема всички необходими мерки за защита на националния суверенитет и сигурността\", добави той.Ескадреният ракетен миноносец \"Стетъм\" премина на по-малко от 12 морски мили от остров Тритон в архипелага Параселски острови. Претенции към този остров имат и Тайван и Виетнам.Това е втората подобна операция, откакто Доналд Тръмп дойде на власт. Първата беше проведена на 25 май в района на архипелага Спратли, южно от Параселските острови.Подобни операции се извършваха редовно по време на управлението на предишния президент Барак Обама, но Тръмп предпочита да запазва мълчание по въпроса за Южнокитайско море. Той търси помощта на Китай за справяне с ядрената заплаха от Северна Корея.", "date": "2017.07.03", "title": "Като провокация определи Китай присъствието на американски кораб "}
{"url": "https://news.bg/bulgaria/mazh-prebi-akusherka-minuti-sled-kato-stana-bashta.html", "text": "Мъж преби акушерка, минути след като стана баща в столичната болница \"Шейново\", съобщи bTV.Мъжът не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.На обясненията, че това е биологичен материал и за неговото използване и съхранение има установен ред, агресивният мъж заявил, че има всички нужни разрешителни и се позовал на шефа на болницата. При обаждане от акушерката до своя началник, управителят на болницата обяснил, че дори не е чувал човека. Обяснили на бащата, че плацентата ще бъде надлеждно съхранена и че не може да му бъде предоставена в почивния ден.При посочване, че има разпореждане от управителя на болницата плацентата да бъде съхранена правилно, но не и предадена в почивния ден, без нужната документация, бащата набил лекарката, при което тя загубила съзнание.Нападнатата акушерка помни какво е точно е станало, но след нападението е с комоцио, счупен нос и множество хематоми по лицето.По първоначална информация нападателят е с минали криминални прояви, сред които кражба, грабеж и хулигански прояви.В България особено чести са нападенията над спешни екипи от линейките или в спешните приемни отделения - от пациенти, изнервени от чакането, пияни или дрогирани или просто агресивни хора.Всеки трети лекар у нас е бил свидетел или обект на физическа агресия, отчетоха наскоро от Националната асоциация на работещите в Спешна медицинска помощ в България.Само за 20 дни бяха регистрирани четири тежки случая на агресия спрямо лекари. Това е причината от Асоциацията да излязат с протестно писмо и да поискат спешни мерки за защита на медицинските служители.", "date": "2017.07.03", "title": "Мъж преби акушерка, минути след като стана баща"}
{"url": "https://news.bg/int-politics/italiya-nastoyava-evropeyskite-darzhavi-da-pomognat-za-migrantite.html", "text": "Италия призова европейските държави да й помогнат в справянето с мигрантската криза, като отворят пристанищата си, предадоха световните информационни агенции. За това призова вътрешният министър след срещата с френския и германския си колеги. Една от най-тежко засегнатите от проблема държави в ЕС отдавна предупреждава, че няма ресурс да се справи. Италианските власти заплашиха в края на юни, че ще забранят на чуждестранни плавателни съдове да превозват имигранти до пристанищата на страната. На първо място става дума за съдове, които под чуждестранни флагове, заедно с италианската брегова охрана, се ангажират със спасяване на мигранти, претърпели корабокрушение по пътя от Либия до бреговете на Италия.Често тези плавателни съдове принадлежат на хуманитарни организации и плават под различни флагове - често германски и малтийски, но мигрантите биват сваляни на италианския бряг.Италианският представител в ЕС Маурицио Масари предупреди, че ситуацията излиза от контрол. Премиерът Паоло Джентилони обвини европейските страни, че игнорират проблема.Само от началото на годината, в страната по море са дошли 83 400 души, което е с 19% повече от периода за миналата година. ", "date": "2017.07.03", "title": "Италия настоява европейските държави да помогнат за мигрантите "}
{"url": "https://news.bg/int-politics/osem-raneni-pri-strelba-kray-dzhamiya-vav-frantsiya.html", "text": "Най-малко 8 души са били ранени при стрелба край джамия в южния френски град Авиньон, предадоха световните информационни агенции. Сред ранените е цяло семейство. Издирват се нападателите. Полицията изключва напълно версията за терористичен акт. Работи се по версията за вражда, довела до стрелбата. В социалните мрежи заваляха гневни съобщения на мюсюлмани, според които да не се определя подобен случай като тероризъм е абсурдно. Също така те са недоволни от медийната \"тишина\" час след случилото се около храма. Припомняме, че срещу мюсюлмани във Франция и други европейски държави. Нападателите обясняват атаките с желание за отмъщение на ислямистки атаки. ", "date": "2017.07.03", "title": "Осем ранени при стрелба край джамия във Франция "}
{"url": "https://news.bg/int-politics/asad-na-nova-banknota.html", "text": "Сирийският президент Башар Асад се появи на нова банкнота, предаде \"Ройтерс\".Лицето му вече краси банкнотата от 2000 сирийски лири. Това се случва за първи път от началото на управлението му. Банкнотите, отпечатани преди години, се пускат едва сега в обращение предвид обстоятелствата.Това са съобщили от Централната банка. Новата банкнота се разменя по курса за 4 долара. ", "date": "2017.07.03", "title": "Асад на нова банкнота "}
{"url": "https://news.bg/crime/10-raneni-pri-sblasatsite-mezhdu-romski-familii-v-plovdiv.html", "text": "Най-малко 10 души са били ранени при сбиването между ромски фамилии в \"Шекер махала\" в Пловдив, предаде bTV. Четирима от тях са в тежко състояние. Сред пострадалите има и 2 деца. Съобщава се, че мъж е открил стрелба с ловна пушка по съседи, а негови роднини се включили с брадви и камъни. Припомняме, че вчера вечерта полицейски коли, изпратени на протеста в Асеновград, бяха пренасочени към пловдивския квартал след сигнала за побоя. Вчерашният протест срещу незаконно пребиваващите роми и насилието от тяхна страна бе най-големият. Той се проведе за пета поредна вечер и в него се включиха жители и на други градове. ", "date": "2017.07.03", "title": "10 ранени при сблъсъците между ромски фамилии в Пловдив "}
{"url": "https://news.bg/disasters/shestima-zaginali-pri-samoletna-katastrofa-v-sasht.html", "text": "Шестима души са загинали при самолетна катастрофа в американския щат Уисконсин, предаде CBS. Малък самолет се е разбил в северната част на щата. Той е изпълнявал полет от Чикаго за Канада. По данни на полицията, катастрофата е станала в 3:20 часа сутринта в събота. Сред жертвите няма деца. Не се разкриват самоличностите им. От Националния борд по транспортна сигурност съобщиха, че между пилота и ръководителите на полети е протичала дискусия за \"местно климатично явление\" и малко след това самолетът е изчезнал от радарите. ", "date": "2017.07.03", "title": "Шестима загинали при самолетна катастрофа в САЩ"}
{"url": "https://news.bg/energy/izklyuchiha-turbogeneratora-na-v-ti-blok-na-aets-kozloduy.html", "text": "Турбогенераторът на пети енергоблок на АЕЦ \"Козлодуй\" бе изключен от електроенергийната система на страната, съобщиха от АЕЦ \"Козлодуй\". Това стана на 3 юли 2017 г. в 00:59 часа, по заявка на атомната централа, съгласувано с Електроенергийния системен оператор.Изключването е поради необходимост от подмяна на електрически предпазители във възбудителните вериги на турбогенератора, който се намира в машинната зала - в конвенционалната (нерадиоактивна) част на блока.Случаят няма отношение към ядрената и радиационната безопасност и няма промяна в състоянието на радиационната обстановка в района на атомната централа. За спирането е уведомена Агенцията за ядрено регулиране.По време на изпълнение на дейностите по подмяната на предпазителите мощността на реактора на пети блок бе намалена до 40%, в съответствие с технологичните изисквания.Другият хилядамегаватов блок на АЕЦ \"Козлодуй\" - шести, работи с 96% натоварване на мощността.", "date": "2017.07.03", "title": "Изключиха турбогенератора на V-ти блок на АЕЦ \"Козлодуй\""}
{"url": "https://news.bg/politics/za-iztrebitelya-izborat-e-mezhdu-staro-i-novo-smyata-andrey-raychev.html", "text": "Изборът е между старо и ново, заяви по повод избора на изтребител за армията ни социологът Андрей Райчев пред bTV.България трябва да вземе модерни западноевропейски самолети и изборът е между стари Ф-16 и нови \"Грипен\". Изборът не е между американско и шведско, а между старо и ново. Няма разговор! Това заяви социологът Андрей Райчев.Според него атаките срещу подкрепения от президента Румен Радев експертен анализ в полза на \"Грипен\" са \"от лоялност към САЩ. Той определи подобна тенденция като криворазбрана. НАТО не е такова място, където монополно да се продават американски оръжия\".\"Няма голяма сделка, за която да няма лобисти. България отдавна не е харчила такива пари. Президентът е прав, трябва да се купят шведски самолети\", заяви Райчев.Според него противниците на държавния глава искат да го \"опитомят\", \" да наберат височина\" срещу него и да му покажат, че трябва да се съобразява с тях.\"Много се надявам да не се отиде към война на институциите. Това ще е най-голямата глупост, особено в навечерието на европредседателството\", коментира Райчев.Той отбеляза, че скандалът с НДК и промяната на статута на доскорошния шеф на културния дворец Мирослав Боршош \"показва, че в страната няма реални скандали\". Това се използва от премиера Бойко Борисов, за да повиши международната си активност.\"На Балканите няма лидери. Не е роден човекът, който ще командва сърбите. Не е роден човекът, който ще командва македонците. На Балканите можеш да си авторитет - да си техен говорител пред Европа и на Европа пред тях\", допълни Райчев.", "date": "2017.07.03", "title": "За изтребителя изборът е между старо и ново, смята Андрей Райчев"}
{"url": "https://news.bg/crime/tartor-ot-dzhebchiyskata-mafiya-shte-remontira-parlamenta.html", "text": "Един от тарторите на джебчийската мафия спечели обществена поръчка за ремонт на сградата на парламента, съобщи Нова телевизия.\"Държавата е възнаградила този човек с няколко обществени поръчки, от които той е взел над 2 милиона\", заяви репортерът, провел разследването.Репортажът представя \"сезона на джебчиите\". Те са кардараши, от клана на джебчиите. Владеят играта с печалбата от кражби на пари и чужди вещи. Живеят в Елин Пелин, Петърч и Костинброд.Семействата Илиеви, Бакови и Йорданови са без образование и без постоянна работа, но се къпят в разкош и живеят в палати за стотици хиляди. Като тях има още стотици богати-безработни. Регистрирани са за кражби, но са свободни граждани с луксозен живот, показва разследване на телевизията.", "date": "2017.07.03", "title": "Тартор от джебчийската мафия ще ремонтира парламента"}
{"url": "https://news.bg/regions/ogranichava-se-dvizhenieto-po-pat-krushovene-bregare.html", "text": "Ограничава се движението по път III-137 Крушовене-Брегаре, в област Плевен.Причините са стичащи се кал и вода върху пътното платно.Това съобщиха от пресцентъра на АПИ. Трафикът се осъществява по обходен маршрут: път II-11 Крушовене-Байкал-Гиген, по общински път Гиген-село Искър-Славовица до кръстовището с път III-3004 Ореховица-Тръстеник и по път III-3004 от разклона за Тръстеник до Ореховица-Брегаре.", "date": "2017.07.03", "title": "Ограничава се движението по път Крушовене-Брегаре"}
{"url": "https://news.bg/politics/partiite-imat-interes-ot-zapazvaneto-na-getata-ubeden-politolog.html", "text": "Партиите имат интерес от запазването на гетата, заяви политологът Петър Чолаков пред БНР.Става въпрос за институционален проблем. Това е проблемът, свързан с ромската интеграция и ромското изключване, а не ромското включване, което има в България, каза Петър Чолаков.\"Отговорността до голяма степен лежи на политическите институции. Причината е, че почти всички - да не кажа голямата част или всички политически партии в страната, са заинтересовани от запазването на гетата, защото там е източникът на гласове по време на избори\", каза Чолаков.Малко се знае и малко се споменава за причината ромите да си продават гласовете. Голяма част от тях живеят в условията на модерно робство или дългово робство. Те са задлъжнели, намират се в ръцете на лихвари по места. Парите, които се получават за продадените гласове много често не отиват в ръцете на самите роми, отиват за опрощаване на някаква мизерна част от задълженията, които имат към тези лихвари.Самите лихвари за под контрола на организираната престъпност. Тя се явява един посредник между политическите партии и ромските махали.Според Петър Чолаков митът за толерантността на българина трябва да бъде разбит. Политиката навсякъде е бизнес и това е свързано с инкасирането на определени печалби определени интереси по места. Моята прогноза от години е песимистична - този конфликт ще се задълбочава, този мит за толерантността на българите трябва отдавна да бъде разбит на пух и прах, защото българският етнос става все по-малко толерантен, смята политологът.Специално по отношение на ромите социалната дистанция се увеличава. При положение, че имаме няколко много активни популистки и радикални десни партии, които в момента са и в управлението на страната, не мисля, че имаме някакъв шанс този конфликт да се реши.Но за да бъда максимално обективен, естествено страховете на хората в Асеновград са разбираеми и са обясними. Не трябва да се игнорира фактът, че има престъпност сред ромите и тази престъпност е много висока. Това трябва да се каже, обаче с гняв, с едно сприхаво подхождане, с провокации - това не само няма да се реши проблема, а ще го задълбочи.\"Що се отнася до това кой има интерес от такива провокации, ами, трябва да си зададем въпроса кой капитализира в най-голяма степен от етническото напрежение, етническите конфликти в страната. Практически всички партии в България експлоатират етническата карта, но специално радикално десните, популистките партии - и ВМРО, и Атака , и НФСБ, практически цялата им кампания е изградена от лозунги, които са доста агресивни срещу малцинствата и срещу етническите общности в страната\", смята Петър Чолаков.", "date": "2017.07.03", "title": "Партиите имат интерес от запазването на гетата, убеден политолог"}
{"url": "https://news.bg/regions/zapochva-remonta-na-stolichniya-bul-knyaz-al-dondukov.html", "text": "Започва ремонтът на бул. \"Княз Ал. Дондуков\" в участъка от бул. \"Цар Освободител\" до ул. \"Георги С. Раковски\" от 3 юли, понеделник, съобщиха от Столична община.Реконструкцията включва релсовия път, пътната павирана настилка, тротоарите. Предвидено е и изграждането на велоалея, която ще бъде от южната страна на булеварда.Паралелно с това продължава работата по ул. \"Кракра\", където се изгражда нов релсов път и предстои полагане на асфалт, предстои да се изпълнят и кривите на релсовия път при кръстовището с бул. \"Янко Сакъзов\".Организация на движениетоОт 3.07.2017 г. до 31.08.2017 г. се забранява влизането на пътни превозни средства по бул. \"Княз Ал. Дондуков\" между бул. \"Цар Освободител\" (при Министерски съвет) и ул. \"Г. С. Раковски\".Забранява се и престоят и паркирането на бул. \"Цар Освободител\" на 30 м след ул. \"Княз Александър I\" в посока ул. \"Г. С. Раковски\".За същия период 3.07 - 31.08.2017 г. се променя маршрутът на временната автобусна линия № 20 ТМ. Автобусите по линията ще се движат от бул. \"Княгиня Мария Луиза\" наляво през пл. \"Независимост\", надясно по бул. \"Цар Освободител\", наляво по ул. \"15-ти ноември\", надясно през площад \"Александър Невски\", надясно по ул. \"Оборище\" и наляво по бул. \"Васил Левски\" до площад \"Васил Левски\" - двупосочно.Разкриват се временни двупосочни спирки в района на кръстовището бул. \"Цар Освободител\" - ул. \"Княз Александър I\" и на площад \"Васил Левски\".Закриват се временните двупосочни спирки по бул. \"Княз Ал. Дондуков\".Закриват се местата за почасово платено паркиране и се изместват местата за платено паркиране \"служебен абонамент\".", "date": "2017.07.03", "title": "Започва ремонтът на столичния бул. \"Княз Ал. Дондуков\""}
{"url": "https://news.bg/world/siriya-i-sadbata-na-asad-aktsent-na-sreshtata-tramp-putin.html", "text": "На първата си среща президентът на САЩ Доналд Тръмп и руският му колега Владимир Путин ще обсъдят преди всичко ситуацията в Сирия, а също така оказваната от Русия подкрепа за президента на Сирия Башар Асад.Това разкриха източници пред американската телевизия СиЕнЕн, цитирана от ТАСС.Източниците поясняват, че по време на разговорите може да бъде повдигнат и въпросът за Украйна, но е малко вероятно да се обсъди въпросът за руската намеса на президентските избори в САЩ.В същото време телевизията пояснява, че все още няма официален план за срещата.Миналата седмица помощникът на американския лидер по националната сигурност Хърбърт Макмастър поясни, че Тръмп очаква да се срещне с Путин в кулоарите на Г-20 в Хамбург на 7 и 8 юли.Говорителят на Кремъл Дмитрий Песков поясни, че въпросът за формата и времето на срещата се уточнява чрез съответните дипломатически канали.", "date": "2017.07.03", "title": "Сирия и съдбата на Асад – акцент на срещата Тръмп-Путин"}
{"url": "https://news.bg/regions/protestirat-sluzhitelite-na-agentsiya-za-borba-s-gradushkite.html", "text": "Служители на Агенцията за борба с градушките са на протест. Те искат 20% увеличение на заплатите и подобрение на условията на труд. Споделиха пред Нова ТВ, че повечето от тях получават по 360 лева на месец.\"Условията са под всякаква критика. Във фургона, в който работим, в неделя беше 42 градуса. А по закон температурата трябва да е 30 градуса\", посочват протестиращите.Работата ще бъде възстановена, ако се постигне споразумение със земеделския министър, съобщават от синдикатите.В столицата има подадени 11 сигнала за паднали клони, счупени керемиди и запушени отводнителни шахти за изминалата нощ, към дежурните екипи за \"Аварийна помощ и превенция\" към Столичната община.Обилни валежи днес се очакват в Северозапанда и Централна България. За София се очаква 30 литра на квадратен метър дъжд. На много места валежите са придружени от градушка. Най-обилни те са в районите Люлин, Банкя и Витоша.Навсякъде има дежурни, които следят обстановката. Наблюдават се и речните корита - там проблеми засега няма. В момента градския транспорт се движи по всичките си маршрути.", "date": "2017.07.03", "title": "Протестират служителите на Агенция за борба с градушките"}
{"url": "https://news.bg/crime/v-kratki-srokove-pravitelstvoto-se-spravya-s-administrativnata-reforma.html", "text": "\"Размириците в Асеновград не са дневният ред на обществото ни в момента. Причините и последиците не са актуални. Законите трябва да се изпълняват от всички граждани. Поздравявам полицаите за добре свършената работа\", коментира пред БНТ министъра на правосъдието Цецка Цачева.\"Недопустимо е представители на законодателната власт да се месят по какъвто и да е начин в работата на представители на съдебната власт\", смята още Цачева.По темата за административната реформа и задачите, които имат от премиера Борисов, в изключително кратки срокове ще се направи анализ на всички административни услуги, които се предоставят, необходимият брой документи, както и задачата да бъдат опростени със законови промени, така че да отпадне този огромен брой на необходими документи.Цачева призна, че самата тя е била изненадана от документите в Министерството на правосъдието. \"Има услуги, за които се изискват над 10-14 документа. Не е обяснимо как една администрация изисква документи,които се издават от една и съща администрация. Имаме нужда от свързаност между отделните звена, нови програми и електронизация на управлението\", допълни тя.Според нея правителството категорично ще се справи и обеща в рамките на 3 месеца да има готовност за промяна на определени нормативни актове в администрацията.Относно избора на нов ВСС Цачева коментира, че \"това са магистрати, получили доверието на свои колеги, което би довело до по-високо самочувствие и отговорност. Надявам се конфронтацията да не бъде толкова силна, колкото в момента. Това противопоставяне не води до издигане авторитета на съдебната власт. Само тогава бихме имали такова правораздаване, каквото искаме. Сроковете до 2017 категорично ще бъдат изпълнени, а края на следващата година ще имаме стратегия за изцяло нова концепция в наказателен кодекс.\"", "date": "2017.07.03", "title": "В кратки срокове правителството се справя с административната реформа"}
{"url": "https://news.bg/regions/trima-zadarzhani-sled-protesta-v-asenovgrad.html", "text": "Протестът в Асеновград срещу циганското насилие, който се проведе снощи, бе значително по-мащабен от предходните протести. Създаде се и известно напрежение.Ситуацията е овладяна, съобщи пред БНТ шефът на пловдивската полиция ст. комисар Атанас Илков.\"Бяхме се подготвили с необходимия брой сили, за да не допуснем нарушаване на обществения ред и ескалиране на напрежението между полиция и протестиращи\", допълни Илков.Трима души са задържани, сред които е и Петър Низамов-Перата.Припомняме, че Петър Низамов-Перата нападна оператор на БТВ. Спрямо него има образувано бързо полицейско производство за нанасяне на лека телесна повреда по хулигански подбуди. Той е обявен за общонационално издирване и през нощта в 2 часа е задържан. Днес се очаква той да бъде докаран в областната дирекция на полицията в Пловдив, където ще бъдат извършени всички процесуално-следствени действия за доказване на неговото неправомерно действие.\"Има задържани още две лица за извършени действия по хулигански подбуди. Образувани са досъдебни производства. Лицата са задържани за 24 часа\", каза още комисар Илков.Припомняме, в петък в Районният съд в Асеновград реши да . Тогава съдията по делото заяви, че в сблъсъците са участвали още хора, които за момента не са установени. По време на заседанието всичките 9 задържани не са признали вината си.", "date": "2017.07.03", "title": "Трима задържани след протеста в Асеновград"}
{"url": "https://news.bg/politics/kanev-vizhda-politicheska-rezhisura-v-katunitsa-garmen-orlandovtsi-i-asenovgrad.html", "text": "Приликите между Катуница, Гърмен, Орландовци и Асеновград са твърде много, за да изключим очевидния вариант, че става дума за политическа режисура. Това заяви в студиото на bTV зам.-председателят на ДСБ Радан Кънев.Припомняме, на всички тези места имаше напрежение, започнало след конкретна агресия от циганите. В Катуница цигани от Столипиново бяха прегазили 19-годишния Ангел Петров докато разхожда кучето си. Малко по-късно 16-годишно момче припадна и почина от стрес. Конфликтът се разгоря в навечерието на президентските и местните избори през 2011 година.В Гърмен през месец май 2015 година след като представители на държавата започнаха да събарят  в циганската махала, избухнаха протести. Агресията на ромите не пощади и местния храм - ограбиха черквата \"Св. Георги Победоносец\" и биха свещеника навръх Черешова задушница. В столичния квартал  година след забележка за силна музика циганите в квартала отговорили с юмручни аргументи. При този масов бой имаше шестима леко ранени и двама арестувани. Представители на полицията и на жандармерията няколко вечери поред опазваха градуса на недоволството.В Асеновград на 26 юни 2017 г. е възникнал конфликт между цигани и  на язовир \"40-те извора\" край Асеновград. Инцидентът е прераснал в масово сбиване на различни места - край язовира, по-късно в центъра на Асеновград и край болницата. Пострадали са четирима.\"Разделението на обществото, мизерията, създаването на котли на напрежение, които не са срещу мафията, а са между българските граждани, които тя граби - това е в интерес на твърде дълго управлявалата политическа мафия\", подчерта Кънев.Реформаторът е склонен да се обзаложи кой конкретно стои зад напрежението: \"И от двете страни са ченгета на ДАНС. И от двете страни в тези конфликти - хората, които ги палят, хората, които си правят селфита - всичко това са ченгета на българските служби и това е ужасно. Това означава проядена от мафията държава\", заяви той.Според него у нас службите са под влиянието както на вътрешни мафиотски интереси, така и на външни геополитически такива.Политикът припомни, че по време на анкетната комисия питали, но от ДАНС така и не са отговорили дали е имало техни агенти, внедрени в КТБ. Според него е логично да е имало, но какво са свършили, за да не се стигне до фалит на банката, запита риторично Радан Кънев.", "date": "2017.07.03", "title": "Кънев вижда политическа режисура в Катуница, Гърмен, Орландовци и Асеновград"}
{"url": "https://news.bg/regions/spryaha-protsedurata-po-ovos-za-nahodishteto-v-tran.html", "text": "Регионалната инспекция по околната среда и водите в Перник беше уведомена с писмо, че \"Евромакс Сървисиз\" ЕООД спира процедурата по оценката на въздействието върху околната среда (ОВОС) за находището в Трън.Инвестиционното предложение беше за \"Добив и преработка на подземни богатства по чл. 2, ал. 1 от Закона за подземните богатства - метални полезни изкопаеми - златно-сребърни руди от находище \"Трън\", в община Трън, Пернишка област.Дружеството отговаря на РИОСВ - Перник, че извършва в момента цялостна преоценка на параметрите на инвестиционното предложение и целесъобразността му във връзка с икономическите и социалните условия в община Трън.Процедурата по ОВОС е спряна до приключване на обстойните анализи на \"Евромакс Сървисиз\" ЕООД, с цел взимане на решение за реализирането на подобен проект.", "date": "2017.07.03", "title": "Спряха процедурата по ОВОС за находището в Трън"}
{"url": "https://news.bg/int-politics/hoking-hoka-tramp-shtyal-da-prevarne-zemyata-vav-venera-s-temperaturi-ot-250-gradusa.html", "text": "Прочутият британски астрофизик Стивън Хокинг предупреди, че решението на американския президент Доналд Тръмп да изтегли САЩ от Парижкото споразумение за климата би могло да \"тласне Земята на ръба\" и да доведе до момент, когато глобалното затопляне е \"необратимо\", съобщават британски медии.Тръмп обяви през миналия месец, че САЩ ще се оттеглят от Парижкото споразумение, което беше подписано от близо 200 страни, подчертавайки, че иска да предоговори участието на САЩ в споразумението, за да гарантира, че американският бизнес не е засегнат непропорционално тежко.Той подчерта, че въгледобивната индустрия е една от тези, които ще бъдат засегнати от споразумението за климата.Решението на Тръмп беше широко критикувано, като Франция, Италия и Германия излязоха със съвместно изявление, че споразумението \"не е предоговоримо\", докато британският премиер Тереза Мей изрази \"разочарованието\" си пред Тръмп в телефонен разговор по онова време.Бившият президент Барак Обама разкритикува остро действията на Тръмп, докато шефовете на Apple, Google, Facebook, Amazon и \"Голдман сакс\" осъдиха решението на американския държавен глава.На събитие, отбелязващо рождения ден на теоретичния физик, Стивън Хокинг коментира пред БиБиСи, че смята, че решението на Тръмп ще предизвика екологични проблеми на планетата, които могат да бъдат избегнати за бъдещите поколения.\"Ние сме близо до точката, където глобалното затопляне става необратимо. Действията на Тръмп биха могли да тласнат Земята на ръба, да стане като Венера, с температура от 250 градуса по Целзий и валежи от сярна киселина\", предупреди ученият.Той добави, че климатичните промени са една от \"най-големите опасности\", пред които е изправена планетата, което може да бъде предотвратено, ако сега се предприемат действия.Отричайки доказателствата за изменението на климата и изтегляйки САЩ от Парижкото споразумение за климата, Тръмп \"ще предизвика екологични щети на нашата красива планета, които могат да бъдат избегнати, застрашавайки природния свят, за нас и за нашите деца\", допълни Стивън Хокинг.", "date": "2017.07.03", "title": "Хокинг хока Тръмп, щял да превърне Земята във Венера с температури от 250 градуса "}
{"url": "https://news.bg/world/zemetresenie-5-0-po-rihter-v-makedoniya.html", "text": "Земетресение с магнитуд 5,0 по Рихтер е регистрирано на територията на БЮРМ (Бивша югославска република Македония), съобщиха от Европейския средиземноморски сеизмологичен център.Природното бедствие е станало в 14,18 часа местно време на 10 километра дълбочина. Епицентърът е на 90 километра източно от албанската столица Тирана, 12 километра североизточно от Охрид и на 5 километра североизточно от Козел.Има информация за малки материални щети. Няма данни за пострадали хора.Преди около 11 часа на територията на страната е имало земетресение 3,7 по Рихтер.Според местни медии в района са отчетени стотици леки земетресения за последните 2 седмици.", "date": "2017.07.03", "title": "Земетресение 5,0 по Рихтер в Македония"}
{"url": "https://news.bg/world/siriyskata-armiya-obyavi-ednostranno-spirane-na-oganya-v-yuzhna-siriya.html", "text": "Сирийската армия обяви спиране на огъня в южната част на страната до четвъртък, съобщава Ройтерс.Армията поясни, че ще спре всички бойни операции в Южна Сирия до четвъртък, включително и в провинция Кунейтра, където Израел атакува позиции на армията през последните дни, се казва в съобщение на държавната телевизия.Допълва се, че спирането на огъня е влязло в сила от вчера 09,00 часа по Гринуич и е с цел да се подкрепят \"усилията за помирение\".Това е второто едностранно спиране на огъня за последните две седмици. На 17 юни армията обяви, че спирането на огъня засяга само боевете в южния град Дераа по границата със Сирия. Но сега мярката обхваща цяла Южна Сирия.", "date": "2017.07.03", "title": "Сирийската армия обяви едностранно спиране на огъня в Южна Сирия"}
{"url": "https://news.bg/bulgaria/nyama-danni-za-postradali-balgari-pri-katastrofata-v-bavariya.html", "text": "Няма данни за пострадали българи при катастрофата в Бавария, съобщиха от Министерството на външните работи.Катастрофата с автобус бе на магистрала А9 край германския град Мюнхберг в Бавария. Генералното консулство в Мюнхен е в непрекъснат контакт с полицията.Припомняме, ранени са 31 души, някои от тях сериозно, при катастрофа на пътнически автобус с камион в германската провинция Бавария. В автобуса е имало 48 души и полицията се опитва да установи останалите, тъй като 17 са в неизвестност.", "date": "2017.07.03", "title": "Няма данни за пострадали българи при катастрофата в Бавария"}
{"url": "https://news.bg/world/zadarzhaha-mazh-zaplashil-da-ubie-frenskiya-prezident.html", "text": "Мъж е задържан във Франция, след като заплашил да убие президента Еманюел Макрон, обяви съдебен източник, цитиран от АФП.Според местна медия мъжът е задържан по предварителни обвинения в тероризъм.Говорител на парижката прокуратура поясни, че 23-годишният е действал сам и плановете му изглежда са \"неясни\". От прокуратурата добавиха, че вероятно задържаният е искал да убие членове на малцинствени групи.Мъжът е задържан в парижкия квартал Argenteuil в четвъртък, информира АП, позовавайки се на прокуратурата.Атаката е била планирана да бъде извършена по време на честванията на Деня на бастилията на 14 юли. Тогава Макрон и американският лидер Доналд Тръмп ще проследят заплануван военен парад.Френският президент също ще се появи на събитие в Ница във връзка с една година от атаката с камион, при която загинаха 86 души.", "date": "2017.07.03", "title": "Задържаха мъж, заплашил да убие френския президент"}
{"url": "https://news.bg/euronews/dili.html", "text": "Бъдещето на Европа е малко по-светло, отколкото изглеждаше преди месеци. Това заяви Весела Чернева, старши директор програми и директор на ЕСВП-София по време на дискусия за бъдещето на Европа, провела се в представителството на ЕК в София.Върви една проевропейска вълна в страните членки, посочи Чернева. Според нея неефективно се харчат парите за отбрана. Ако България иска да участва в дебата за бъдещето на Европа, тя трябва да прояви проактивност, смята ръководителят на представителството на ЕК у нас Огнян Златев. Според него трябва да участваме в дебата по Бялата книга на Европа.По мнението и на двамата у нас има воля за увеличаване на ресурсите за колективна отбрана.ЕС е създаден да доставя мир, сподели Аура Сала, съветник по комуникация и информиране на обществеността в Центъра за европейска политическа стратегия. Тя е категорична, че в Европейския съюз България може да се разгърне. Според нея всеки може да се развива, както пожелае, в рамките на общността. Сала призовава да общуваме.Предстои дебатът за европейската отбрана, а договорите за ЕС дават възможност за колективна отбрана, подчерта тя. Какво бихме направили, ако има реална заплаха, запита Сала. Имаме възможност да работим заедно, не става въпрос за пари, коментира тя.Що се отнася до колективната отбрана, ние не се конкурираме с НАТО, ние можем да допринесем с добавена стойност към усилията на НАТО, смята Аура Сала.Илияна Цанова от ЕИБ бе категорична, че предстоят сериозни промени след 2020. Трябва да постигнем повече с по-малко средства, изтъкна тя. Статуквото няма да се запази, според нея. Европейските пари ще се инвестират там, където има добавена стойност.Според нея с около 20% по-малко ще получаваме от Европа от това, което досега сме имали като ресурс. Кохезионната политика и общата селскостопанска политика ще трябва да се променят, предупреди Илияна Цанова. Според нея се намираме в уникална ситуация да водим дебатите за кохезионната политика и Брекзит по време на нашето ротационно председателство.Тежък дебат предстои в ЕС за бюджета на общността след Брекзит. Зависи дали ще се говори за твърд Брекзит или мек Брекзит, по думите й. \"Тепърва трябва да се види сметката за развода\", подчерта Илияна Цанова.През 2019 Великобритания спира да плаща членската си вноска към ЕС. Европа изключително разчита на агенцията за сигурност и на разузнаването на Великобритания, стана ясно още от думите й. Ще се търси решение за сферата на отбраната и сигурността на общността, както обясни Цанова.За развитието на нашата икономика, тя е категорична, че трябва да се подобри условията за правене на бизнес у нас. Иначе има спад на чуждите инвестиции в България, стана ясно от думите на Стамен Янев, директор на БАИ.Спадът на чуждите инвестиции е през март, когато имаме служебен кабинет. Това не е средата, която чуждестранните инвеститори избират, по думите на Янев.Като цяло обаче ке отчита инвестиционен интерес към страната ни. Над 13 големи проекта има за първото шестмесечие. Те са на стойност над 200 милиона лева и поне 3 000 работни места се очаква да се разкрият при реализирането им.", "date": "2017.07.03", "title": "Има воля за повече ресурси за колективна отбрана в ЕС"}
{"url": "https://news.bg/world/pro-to-na-sasht-v-yuzhna-koreya-e-zaplaha-za-kitay-i-rusiya-predupredi-si-dzinpin.html", "text": "Преди посещението си в Москва днес китайският президент Си Дизнпин подчерта голямата заплаха, която представлява американската противоракетна система в Южна Корея за китайските и руски интереси, информира Ройтерс.Пекин многократно се обявява против разполагането на американски противоракетен комплекс с подвижно наземно базиране за прехващане на ракети със среден обсег на действие над атмосферата (Terminal High-Altitude Area Defence - THAAD).Китай иска оръжието да бъде изтеглено от района, тъй като мощните радари на системата могат да навлязат дълбоко на китайска територия, подкопавайки сигурността и регионалния баланс, докато в същото време не може да спре ядрените и ракетни амбиции на КНДР.\"\", предупреди Си, цитиран от \"Синхуа\".САЩ и Южна Корея уверяват, че единствената задача на системата е защита от КНДР.Китай и Русия поддържат тесни контакти и си координират по казуса, тъй като споделят общи виждания, добави Си и поясни, че двете държави ще предприемат необходимите мерки за защита на интересите си.", "date": "2017.07.03", "title": "ПРО-то на САЩ в Южна Корея е заплаха за Китай и Русия, предупреди Си Дзинпин"}
{"url": "https://news.bg/int-politics/dadoha-oshte-48-chasa-na-katar-da-izpalni-iskaniyata-na-sauditska-arabiya-i-ko.html", "text": "Саудитска Арабия и три други арабски държави са удължили крайния срок с 48 часа Катар да приеме списък с искания или ще бъде наказан с още санкции, съобщават световните информационни агенции.Първоначалният краен срок Катар да се съгласи на 13-те искания на Саудитска Арабия, Обединените арабски емирства, Бахрейн и Египет, включително закриването на международния англоезичен телевизионен канал \"Ал Джазира\", изтече в неделя.Емирството от Персийския залив, което отрича да спонсорира тероризма, се очаква да отговори официално по-късно.Катар определи исканията като \"обида за международното право\".Катарският външен министър шейх Мохамед бин Абдул Рахман ал Тани пристигна в Кувейт днес, за да представи в писмо официалния отговор на страната на исканията, информира \"Ал Джазира\". Писмото е от емира на Катар до емира на Кувейт, който е основният посредник в кризата, разтресла Персийския залив.В изявление, публикувано малко преди това, адвокати на Катар осъдиха тактиката на Саудитска Арабия и компания и призоваха за международно осъждане.Те заявиха, че исканията напомняли \"за екстремното и наказателно поведение на \"хулиганските\" държави, което исторически доведе до война\".\"Светът трябва да се обедини незабавно, за да бъде прекратено нарочването на Катар за несправедливо колективно наказание и унижение и да се запазят мира, сигурността и просперитета в региона\", изтъкват адвокатите.В събота катарският външен министър шейх Мохамед бин Абдул Рахман ал Тани заяви, че страната е отхвърлила исканията, но била готова да участва в диалог при правилните условия.На Катар бяха наложени безпрецедентни дипломатически и икономически санкции преди седмици от Саудитска Арабия и нейните съюзници - Египет, ОАЕ и Бахрейн.На 23 юни четирите страни, чиито външни министри ще се срещнат в сряда, за да обсъдят ситуацията, определиха срок от 10 дни на Катар да се съгласи на техните изисквания, които включват затварянето на турска военна база и ограничаване на дипломатическите отношения с Иран.Наложените ограничения доведоха до сътресения в Катар, богата на газ и петрол страна, зависима от вноса, за да посрещне основните нужди на населението си от 2,7 млн. души. В резултат на това Иран и Турция все повече го снабдяват с храна и други стоки.", "date": "2017.07.03", "title": "Дадоха още 48 часа на Катар да изпълни исканията на Саудитска Арабия и Ко. "}
{"url": "https://news.bg/economics/blizo-75-ot-targovtsite-podali-finansovi-otcheti-onlayn.html", "text": "Близо 75% от търговците са подали финансовите си отчети тази година по електронен път.Това отчитат от Агенцията по вписванията след като на 30 юни приключи кампанията по подаване на годишните финансови отчети по Търговския закон.От статистиката може да се проследи както нарастване на броя на подадените по електронен път, така и общо нарастване на броя на подадените отчети в сравнение с предходните две години.От 1 януари 2017 г. до 30 юни 2017 г. включително заявления за годишни финансови отчети са подали 436 770 търговски дружества. В сравнение с 2016 г. техният брой е с 54 272 повече. От тях на хартиен носител са подадени 109 453 или 25,06%, по електронен път - 327 317 или 74,94%.Сравнителните данни за 2016 година са 382 498 заявления за годишни финансови отчети, от които на гише са подадени 26,69%, а по интернет - 73,31%През 2015 г. са подадени общо 347 972 финансови отчети, на гише - 32%, а по електронен път - 68%. Най-голямо е било натоварването и тази година през юни месец, но от Агенцията по вписванията отчитат, че информационната система на Търговския регистър работи без прекъсвания и сривове.", "date": "2017.07.03", "title": "Близо 75% от търговците подали финансови отчети онлайн"}
{"url": "https://news.bg/your-voice/za-ponyatiyata-makedoniya-makedonski-ezik-i-makedonska-darzhava.html", "text": "Тъй като около 2 август и след това ще се развихрят диви дискусии относно \"македонския\" език, \"автономията на Македония\", за която се борили македонските революционери и т.н. - а авторът на тези редове ще бъде по това време на инспекционна обиколка по разкопките на НИМ извън столицата, смятам, че моят професионален и служебен дълг е да дам разяснение на българските журналисти, политици и обикновени хора по тези въпроси. Все пак и за това получавам заплата.Античен македонски език е гръцкият. Него използват в античната македонска държава и Филип, и Александър Македонски.През Средните векове жителите на вече географската област Македония говорят и използват българския език. Защото са българи. Македонската \"историчарска\" наука изпада в безумно противоречие. На иконите на Светите братя Кирил и Методий във всяка македонска църква те държат разгърнат свитък с българската азбука, а надписа над главите им е \"български просветители\". Е, в много църкви \"български\" е замазано с боя или закрито с лейкопласт (\"Св.Неделя\" в Битоля, \"Св.Панталеймон\" във Велес, \"Св.Йоаким Осоговски\").Съвременният \"македонски\" език е създаден през октомври-ноември 1944 г. под ръководството на Благой Конев - студент в Софийския университет \"Св.Кл.Охридски\", завършил цели три семестъра и поради това обявен в Скопие директно за академик, когато се събира комисия от 12 такива като него учили-недоучили интелектуалци. Блаже Конески (така се преименува Благой Конев) връчва на комисията българската граматика на проф. Любомир Андрейчин (най-добрата и досега) и им казва \"Сменяйте букви, сменяйте думи, но сътворения от вас македонски език не трябва да прилича на българския\". Чудовищна грешка: българският език е единственият всред т.нар. славянски езици без падежи и колкото думи и букви да сменяш, той си остава български. Друго щеше да бъде днес, ако Блаже Конески бе влязъл и дал на комисията сръбската граматика на Вук Караджич. Сега \"македонците\" щяха да говорят език с падежи, но по-близък до сръбския, отколкото до българския. Сменили са две-три букви, елиминирали две-три други, като \"ъ\" например и дотук. Като виц и то в македонски медии съм чел, че Блаже все бил недоволен и на всяка междинна представена му разработка казвал: \"С този език все още ще приличаме на българи\". Измъчен член на комисията предложил: \"Друже Блаже, предлагам да се приеме закон - да се отреже лявото ухо на всеки македонец. Тогава напълно ще се различаваме от българите\".Днес най-отговорните световни лингвистични институти, между които френския и руския, смятат македонския език за идиом (диалект) на българския.Македонските \"историчари\" и политици натякват често, че \"македонските революционери\" се борели за автономна Македония, т.е. за независима македонска държава. Вярно ли е това? Вярно е, само че чрез малко съществено уточнение - автономна държава на българското й население. Иначе казано, втора българска държава.Защо БМОРК - ТМОРО - ВМОРО - ВМРО ще застанат зад тази идея? Та нали са поделение на Българското военно разузнаване.Защото идеята е българска държавна идея и е вменена на македонските революционери от български политически елит. В София си дават ясна сметка, че Великите сили няма да позволят България да се увеличи със сто хиляди квадратни километра - толкова е тогава организационната територия от Черно море до Албанските планини. За Великите сили това означава нова велика сила в Европа - България ще бъде по територия колкото Великобритания и съвсем малко по-малка от Германия и Италия. Вярно, велика само по територия, а не и по икономика и военни възможности, но Великите сили знаят, че това е преодолимо в рамките на 30-40 години. Затова са против. Със създаването на втора българска държава България се опитва да направи \"римейк\" на номера с Източна Румелия. Е, този път не става.Понятието \"Македония\" в Античността се отнася до гръцка държава с монархическа форма на управление, разположена изцяло на територията на съвременна Гърция. Самите македонци се смятат за гърци и особено политическия им елит.През римския период Македония е име на римска провинция. През VI век името изчезва и се появява като име на византийска административна област с територия в днешна Източна (турска) Тракия.Българите, които владеят тази земя, нямат точно определено име за тази територия. Наричат я: Кутмичевица, Долна Земя, Долна Мизия и др.Името Македония се връща на европейските карти от европейските хуманисти чак в XVIII-XIX век. Пътешественици, военни, дипломати и разузнавачи твърдят, че в тази географска област живеят преобладаващо българи и малко турци, албанци, цигани, но не и македонци. Етнизирането на понятието \"македонец\" ще стане чак след 1944 г. Дотогава името \"македонец\" е означавало просто българин от географската област Македония. Затова българските власти не бягат от понятието \"македонец\". Дори военни части получават това прилагателно - Македоно-Одринско опълчение. Пета Македонска армия, 3, 4, 5 македонски полкове и т.н. Обратно Сърбия гледа да изтрие това понятие поради обвързването му с българската същност. В периода на кралското управление на Македония (1918-1941 г.) името Македония е изтрито от административната карта на Югославия и заменено с Вардарска бановина. ", "date": "2017.07.03", "title": "За понятията „Македония”, „македонски” език и македонска държава"}
{"url": "https://news.bg/world/makron-iska-da-sazhivi-es-s-nova-generatsiya-lideri.html", "text": "Президентът на Франция Еманюел Макрон предложи намаляване на броя на законодателните места във френския парламент с 1/3, съобщават Франс24 и АФП.Двукамарният парламент на Франция е с общо 925 места (348 сенатори в горната камара и 577 депутати в долната камара).По време на реч пред двете камари на законодателния орган във Версай Макрон се обяви за \"радикално нов път\".\"Със своя избор (по редица въпроси), който направи в последно време, нашият народ иска от нас да поемем по радикално нов път\", изтъкна той. Френският лидер изложи политическите, дипломатическите и в областта на сигурността приоритети пред законодателите, но някои критици предварително поставиха под въпрос речта и бойкотираха събитието.Според критиците Макрон превишава правомощията си, сравнявайки го с Наполеон и дори с египетските фараони. Леви законодатели са бесни, че иска да отмени някои протекции за работниците с процедура като издаване на указ, позволявайки ограничаване на парламентарния дебат по въпроса.По време на речта си Еманюел Макрон подчерта също, че иска да ускори приемането на закони с цел по-добро адаптиране на процеса с бързо променящото се общество. Държавният глава добави, че иска да опрости и да ускори процеса на гласуване на законите в двете камари.  Той предлага някои \"прости\" законопроекти да бъдат гласувани в парламентарните комисии вместо в пленарна зала.Макрон също предложи промени в избирателната система, за да се позволи по-голямо пропорционално представителство, \"така че всички тенденции справедливо да бъдат представени в парламента\".Френският лидер каза още, че иска \"дълбока трансформация...от която нашите институции така много се нуждаят\" да бъде завършена в рамките на година.\"\", поясни той.Според него свиването на парламента ще окаже \"положителен ефект върху общото качество на парламентарната работа\".Младият президент на Франция обеща да отмени наложеното след терористичните атаки през 2015 г. извънредно предложение през есента. Той обеща преглед на военната стратегия на страната. Поиска и \"всеобхватна\" реформа на системата за даване на убежище.Френският президент призова медиите да прекратят \"постоянното търсене на скандали\".Според него многополюсният свят е по-нестабилен, повече от всякога е толкова разделен.По думите му Европа е \"изгубила пътя си\", обещавайки да организира до края на годината \"демократични конвенти\" за реформиране на Европа.Макрон призова за \"нова генерация лидери\" за съживяване на ЕС.\"\", смята той.\"Твърдо вярвам в Европа, но скептицизмът (по отношение на ЕС) не е неоправдан\", добави той. Макрон обеща да се отчита пред двете камари на парламента един път в годината.", "date": "2017.07.03", "title": "Макрон иска да съживи ЕС с нова генерация лидери"}
{"url": "https://news.bg/regions/yazovir-nikolaevo-5-prelya-zatvoren-e-patyat-pleven-lovech.html", "text": "Пътят Плевен - Ловеч е затворен заради преливащия язовир Николаево 5. Освен наводнение, има и свличане на голямо количество земна маса. Евакуирани са всички автомобили там. В понеделник в ранния следобед около 30 см вода са покрили участъка, съобщи bTV.Очаква се всеки момент кметът на Плевен Георг Спартански да обяви частично бедствено положение.Няма пострадали и бедстващи хора. Районът се охранява от екип на сектор \"Пътна полиция\" при ОД на МВР - Плевен.Трасето е непроходимо от 14 часа поради наводнен участък в района на Тенекиения хан, съобщават от общинската администрация в Ловеч. Създадена е организация за спиране на движението след отбивката за село Слатина.Препоръчват се следните маршрути за Плевен - през Баховица, Николаево и Ралево, или през град Левски.Все още в общините Ловеч, Угърчин, Летница, Ябланица и Тетевен има населени места без ток заради аварии от бурята, съобщиха от електроразпределителното дружество.В Пордим се е скъсала бара и наводнява близките къщи в Обнова.", "date": "2017.07.03", "title": "Язовир Николаево 5 преля, затворен е пътят Плевен-Ловеч"}
{"url": "https://news.bg/world/merkel-ne-ochakva-konsensus-po-vsichki-kazusi-na-g-20.html", "text": "Германският канцлер Ангела Меркел обяви, че очаква водещите икономики от Г-20 да постигнат споразумение за борбата с международния тероризъм на срещата в Хамбург тази седмица, но призна, че вероятно ще има различия по други въпроси, информира Ройтерс.\"\", поясни тя на пресконференция, на която изложи предизборната програма преди парламентарните избори през септември.Меркел смята, че САЩ при президента Доналд Тръмп са в несъгласие с други по някои въпроси.\", поясни тя.", "date": "2017.07.03", "title": "Меркел не очаква консенсус по всички казуси на Г-20"}
{"url": "https://news.bg/int-politics/sasht-premahnaha-ogranicheniyata-za-laptopi-za-poleti-ot-abu-dabi.html", "text": "САЩ са премахнали забраната на лаптопи в салона на полетите от Абу Даби до САЩ, посочвайки, че самолетната компания Etihad Airways е въвела необходимите по-строги мерки за сигурност, съобщава \"Ройтерс\".\"Етихад\" приветства решението и похвали съоръжението на международното летище в Абу Даби, където пътниците биват проверявани и става ясно, че нямат намерение да емигрират в САЩ преди да кацнат в страната, за \"изключителните предимства за сигурността\", които й позволиха да отговори на американските изисквания.Представители на американската агенция за сигурност в транспорта са направили проверка на летището, че мерките, изисквани от САЩ, са били приложени правилно. Американските служители са направили оценка на летището в събота вечерта.Неудобствата за пътниците от новите мерки ще бъдат \"много минимални\", като времето за обработка на пътуващите до САЩ не се променя.\"Етихад\" е единствената авиокомпания, която извършва директни полети от Абу Даби до САЩ.През март САЩ забраниха лаптопите в салоните на самолетите при полети до САЩ, излетели от 10 летища в осем страни - Египет, Мароко, Йордания, ОАЕ, Саудитска Арабия, Кувейт, Катар и Турция, взимайки мерки срещу страховете, че могат да бъдат заложени бомби в електронни устройства, взети на борда на самолета.Великобритания бързо последва примера с подобен набор от ограничения.Миналата седмица САЩ представиха нови мерки за сигурност за полети до страната, чието предназначение е да предотвратят разширяването на забраната за повече страни, което може да причини големи логистични проблеми и да възпре пътуванията.От вътрешното министерство на САЩ са коментирали, че усилията на \"Етихад\" да приложи допълнителни мерки за сигурност били модел за чуждестранните и американските авиокомпании.Други летища и авикомпании в региона като Emirates и Qatar Airways обаче остават под ограниченията.Операторът на международното летище в Дубай заяви, че е предложил \"пълното си сътрудничество ... за да удовлетворим директивата на САЩ възможно най-бързо\".\"Етихад\" оперира 45 полета седмично между Абу Даби и САЩ.", "date": "2017.07.03", "title": "САЩ премахнаха ограниченията за лаптопи за полети от Абу Даби"}
{"url": "https://news.bg/int-politics/polsha-iska-obeshtanieto-na-tramp-da-ya-zashtitava-ot-rusiya.html", "text": "Външният министър на Полша обяви, че правителството би искало пристигащият в страната през тази седмица американски президент Доналд Тръмп да даде гаранции, че присъствието на американските войски в Полша ще продължи дотогава, докато сигурността на региона е застрашена от Русия, съобщава \"Асошиейтед прес\".Тръмп ще изнесе реч във Варшава по време на краткото си посещение в четвъртък. Посещението ще се осъществи преди Тръмп да присъства на срещата на върха на страните от Г-20 в Германия, където той ще се срещне с руския президент Владимир Путин.Полша и страните от региона се опасяват за сигурността си поради засилената военна активност на Русия.Полският външен министър Витолд Вашчиковски е коментирал пред журналисти, че Полша би искала да чуе уверенията на Тръмп, че ротационното присъствие на хиляди американски войници в Полша ще продължи \"докато заплахата съществува\".Той изтъкна, че бил по-малко загрижен за това дали Тръмп ще потвърди задълженията за взаимна отбрана на НАТО.", "date": "2017.07.03", "title": "Полша иска обещанието на Тръмп да я защитава от Русия"}
{"url": "https://news.bg/crime/dvama-sa-obvinenite-za-razrushavaneto-na-tyutyuneviya-sklad-v-plovdiv.html", "text": "Окръжна прокуратура-Пловдив внесе в съда обвинителен акт спрямо Георги Бранеков, на 37 г., като представител и управител на фирма \"Одрин 8\" ЕООД-Пловдив, в съучастие, като извършител с Александър Николич, като подбудител, организирал осъществяване на противозаконна дейност в защитена територия за опазване на културно наследство - групов паметник на културата - Историческа зона \"Филипопол-Тримонциум-Пловдив\", включваща , притежаваща и понастоящем статут на единична недвижима културна ценност, като е знаел, че нарушава разпоредбите на Закона за културното наследство.По делото са призовани 34 свидетели, извършени са строително-техническа, компютърна и графологична експертизи, приложени са протоколи за претърсвания и изземвания, справки за фирми, копия от документи и др. Установено е, че на мястото на разрушената сграда е било предвидено изграждане на многоетажен хотел с подземни паркинги и гаражи, както и други обслужващи сгради.Георги Бранеков е предаден на съд и за това, че на 19 ноември 2010 г. в Пловдив, като упълномощен представител на фирма \"Одрин 8\" ЕООД, в съучастие като извършител с Александър Николич, като подбудител, съзнателно е ползвал преправен официален документ - , Национален институт за недвижимо културно наследство, като преправката е била, че сградата на ул. \"Одрин\"№8, квартал 165, планоснимачен №610 в Пловдив не притежава статут на единична недвижима културна ценност. Александър Николич е предаден на съд и за това, че на 4 октомври 2010 г. , като управител на фирма \"Одрин 8\"ЕООД, съзнателно се е ползвал от същия преправен официален документ.Окръжна прокуратура-Пловдив предаде на съд и Александър Николич, на 46 г., български и сръбски гражданин, за това, че в периода от 27 октомври 2009 г. до 19 ноември 2010 г., като управител на фирма \"Одрин 8\"ЕООД, организирал осъществяване на противозаконна дейност в защитена територия за опазване на културното наследство групов паметник на културата.Александър Николич е предаден на съд и за това, че в периода от 20 декември 2013 г. до 15 юли 2015 г., като управител на фирма \"Одрин 8\"-Пловдив ЕООД, и от 15 юли 2015 г. до 9 февруари 2016 г., като изпълнителен директор на \"Пи Джей Трейд\",едноличен собственик на капитала на дружество \"Одрин 8\" ЕООД, на 4 пъти в съучастие , като подбудител и помагач, умишлено склонил Георги Бранеков, да извърши престъпление и го подпомогнал чрез съвети и разяснения как, къде и пред кои органи да подаде документи по организиране и осъществяване на противозаконно дейност в защитена територия за опазване на културното наследство. А на 19 ноември 2012 г. умишлено склонил Георги Бранеков, като извършител и като пълномощник на фирма \"Одрин 8\" ЕООД, чрез съвети и разяснения как и пред кои органи да се ползва от преправен официален документ.", "date": "2017.07.03", "title": "Двама са обвинените за разрушаването на Тютюневия склад в Пловдив"}
{"url": "https://news.bg/regions/mrrb-predvizhda-telefonna-vrazka-i-zona-za-bezopasnost-za-stari-i-novi-patishta.html", "text": "Осигуряване на радио- или телефонна връзка по автомагистралите и скоростните пътища, 10-метрова зона за безопасност и изграждане на пътни трасета предимно през пустеещи земи предвижда изготвен от работна група към Министерството на регионалното развитие и благоустройството проект на Наредба за проектиране на пътища. Правилата ще важат при проектирането на нови и при реконструкцията на съществуващи пътища.Преди време министър Николай Нанков пое ангажимент за осъвременяване на нормите за проектиране на пътища и съоръжения по тях. В момента то се прави по остарял модел, текстовете не са актуални и в тях липсват важни раздели, отнасящи се до проектиране на пътни възли и кръгови кръстовища, на зони за отдих, за обхват и съдържание на пътните проекти и др.Според проекта на нормативния акт пътищата трябва да отговарят на екологични изисквания, поради което трябва да се избягва преминаване през вододайни зони и природни резервати. За изграждането им трябва да се използват преимуществено наличните необработваеми и слабо продуктивни земи, като могат да преминат само по границите на земеделски земи с трайни насаждения.Регламентираната в проекта на наредбата безопасна зона започва от края на активната лента за движение, чието предназначение е да се предотвратят или намалят последствията от пътнотранспортни произшествия при напускане на платното за движение. Тя варира от 1,5 м за третокласни и местни пътища и скорост по-ниска от 60 км/час до 10 м при автомагистрали и скоростни пътища.Функционалните, проектните и транспортни характеристики на републиканските пътища са приведени към изискванията на Закона за движение по пътищата и по-специално с максималната допустима скорост от 140 км/час. Актуализираните габарити, осигуряващи зоната необходима за протичане на движението, са съобразени с проектната скорост и са създадени условия за осигуряване на възможност за проектиране и изграждане на автомагистрали при тежки теренни условия.Въведени са нови видове кръстовища и са подобрени параметрите на полето за видимост на водачите както от главното, така и от второстепенното направление.Въведени са и нови видове кръгови кръстовища, като се предвижда те да могат да бъдат изграждани на места, където се пресичат повече от четири клона и/или направленията сключват остри ъгли на пресичане, както и в места, където обикновеното кръстовище ще бъде със сложна геометрия. Според наредбата такива съоръжения са подходящи и при ситуация, в която разликата в прогнозната интензивност на движението по основното и второстепенното направление на движението е не повече от 30%, практически е трудно да се установи кое е главното направление и въвеждане на път с предимство не би отговаряло адекватно на транспортната интензивност.При проектиране на пътища да се прилагат принципите за пространствено развитие на пътя и зрително ориентиране на водачите на моторни превозни средства, предвижда още проектът на наредбата. Според него разполагането на пътните кръстовища и възли, на аварийни площадки, паркинги и др. трябва да бъде удобно и безопасно, а възможностите за създаване на условия за изпреварване трябва да се използват максимално.В проекта на наредбата се предвижда и осигуряване на паркинги, предназначени за спиране на автомобили, превозващи опасни товари. Предвижда се радио- или телефонна връзка да може да се осигурява при доказана техническа и икономическа целесъобразност и за други пътища, освен магистрали и скоростни.В проектонаредбата се предвиждат технически средства за организация и регулиране на движението и предпазни и направляващи устройства и осветителни устройства в участъци със сложни условия на движение. Подобрени са изискванията за отводняване на наземното тяло, с които се регламентира и осигуряването на условия за бързо отвеждане на повърхностните води встрани от пътното платно. Това е особено важно за осигуряване на пътната безопасност при екстремни климатични условия.Тя предвижда още пътищата да осигуряват възможно най-добри транспортни връзки с административните центрове в района или с пътищата от по-висок клас, а свързаността между отделните райони и населените места да се осъществява по възможно най-краткия път.Проектът на наредбата може да бъде намерен на интернет страницата на МРРБ в раздел \"За обществено обсъждане\", както и на Портала за обществени консултации.", "date": "2017.07.03", "title": "МРРБ предвижда телефонна връзка и зона за безопасност, за стари и нови пътища"}
{"url": "https://news.bg/bulgaria/nyama-bedstvashti-i-postradali-ot-loshoto-vreme.html", "text": "Към момента на територията на страната няма бедстващи и пострадали хора в резултат на лошите метеорологични условия и интензивни валежи.Над 160 сигнали за произшествия са подадени на националния телефон за спешни повиквания 112. Получените сигнали са предимно за паднали клони и дървета, задръстени шахти на отводнителни канали, повишено ниво на водата по уличната мрежа и наводнени приземни етажи на жилищни и обществени сгради.Най-сериозна е обстановката на територията на област Плевен в общините Плевен, Подем и Гулянци. За отстраняване на произшествията на място е създаден областен щаб, който ръководи екипите на основните части на Единната спасителна система, както и привлечената строителна и верижна техника на частни лица и организации. След преливане на На място работят всички налични екипи на местната пожарната служба, като са привлечени и сили средства на от РДПБЗН - Вeлико Търново.От МВР съобщиха още, че се е състояла работна среща под ръководството на министър Валентин Радев. Заседанието е на Националния щаб по Закона за защита при бедствия.Направен е преглед на областните и общинските планове за действие при аварийни ситуации, както и на наличната техника, установена е връзка с доброволните формирования за готовност за действие при необходимост. Проведени са заседания на областните щабове за намаляване на риска от бедствия в Северна България.Според оценката на щаба предприетите действия в Северна България са адекватни на ситуацията.В заседанието участваха вицепремиерът Красимир Каракачанов, министрите на земеделието и храните и на околната среда и водите, представители на други ангажирани институции, директорът на НИМХ към БАН, кметът на София Йорданка Фандъкова, експерти от МВР.", "date": "2017.07.03", "title": "Няма бедстващи и пострадали от лошото време"}
{"url": "https://news.bg/crime/momchentse-pochina-sled-padane-ot-vtoriya-etazh-v-tryavna.html", "text": "Момченце на година и два месеца е починало, след като е паднало от втория етаж на жилищна сграда в Трявна, съобщават от МВР в Габрово.Сигналът за инцидента е получен около 8 ч. тази сутрин. По първоначални данни детето е паднало от прозорец в дома си.Родителите му били излезли за кратко, а детето било оставено на грижите на близък роднина.Момчето е било откарано в тежко състояние в габровската болница, където е починало въпреки усилията на лекарите. ", "date": "2017.07.03", "title": "Момченце почина след падане от втория етаж в Трявна"}
