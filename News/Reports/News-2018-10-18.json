{"url": "https://news.bg/world/facebook-sazdade-otdel-za-borba-s-namesata-v-izbori.html", "text": "Компанията Facebook създаде специален отдел за борба с намесата в избори, предаде агенция \"Франс прес\".Основната задача на отдела ще бъде предотвратяване на разпространението на дезинформация.Екипът, който ще се бори с фалшивите новини е базиран в Калифорния. Засега в него ще работят около 20 души - аналитици и програмисти. Те ще следят подозрителни акаунти по време на изборите в САЩ и Бразилия.На 28 октомври в Бразилия ще се проведе вторият тур на президентските избори.В САЩ на 6 ноември предстоят междинни избори за Конгреса.Припомняме, през март стана известно, че  на Facebook, върху които е упражнявано влияние по време на президентските избори в САЩ през 2016 г. Междувременно  за руската намеса в изборите., свързани с руската \"фабрика за тролове\" - Агенцията за интернет изследвания на бизнесмена Евгений Пригожин, известен с близките си връзки с руския президент Владимир Путин.", "date": "2018.10.18", "title": "Facebook създаде отдел за борба с намесата в избори"}
{"url": "https://news.bg/int-politics/es-nameri-tsakata-na-vrazhdite-okolo-migrantite.html", "text": "Председателят на Европейския парламент Антонио Таяни предложи страните от Европейския съюз, които отказват да приемат бежанци, вместо това биха могли да плащат повече за проекти за миграция и развитие в Африка, съобщава \"Ройтерс\".Спорът за миграцията раздели южните и източните страни от ЕС, от една страна, и богати дестинации като Германия от 2015 г., когато повече от 1 млн. мигранти и бежанци от Близкия изток, Африка и Азия навлязоха на територията на Общността.Ала тонът напоследък се промени, след като в продължение на години единият лагер настояваше, че всички страни от ЕС трябва да приемат някакви хора, а другият лагер отхвърляше това.\"Без преместване (на мигранти) - повече пари за Африка\", коментира Таяни по време на пресконференция, след като лидерите на 28-те страни членки на Общността обсъдиха в Брюксел проблема с миграцията. \"Това трябва да е добър компромис\", допълни той.\"По-добре да имаме споразумение с компромис, отколкото изобщо да нямаме споразумение\", настоя Таяни.Добралите се до Европа през Средиземно море мигранти са под 100 хил. досега през годината, което е доста под равнищата през 2015 г., когато ЕС беше заварен неподготвен.Хаотичните сцени с участието на мигранти все още продължават да отекват в европейската политика, в която оттогава насам се наблюдава ръст на подкрепата за антиимиграционни, популистки и националистически партии и групи. Ала по-малкото пристигащи мигранти на територията на Европа сне част от напрежението, което улеснява постигането на споразумение между страните членки.Източните, бивши комунистически страни от ЕС, като Полша и Унгария, все още са непреклонни, че няма да приемат никакви мюсюлмански мигранти.Германия, Франци и Холандия, които преди твърдо настояваха за солидарност от всички страни членки на ЕС, може да са по-отворени сега да позволят на своите неохотни партньори да финансират проекти в страните, откъдето идват мигранти, като начин за сключване на споразумение, са заявили дипломати в Брюксел.\"Не можем да принуждаваме (други да приемат бежанци), но онези, които не го правят, трябва да допринесат по друг начин, като например ... в Африка. Всеки трябва да поеме част от отговорността, която всички ние имаме\", заяви наскоро германският външен министър Хайко Маас на своите колеги от ЕС.Каквото и да е политическо споразумение вероятно ще отнеме повече време, допълват дипломати и официални лица, не на последно място защото унгарският премиер Виктор Орбан и евроскептичното италианско правителство изградиха политическото си влияние по линия на борбата срещу имиграцията и критиките за това как ЕС се справи с въпроса.", "date": "2018.10.18", "title": "ЕС намери \"цаката\" на враждите около мигрантите"}
{"url": "https://news.bg/regions/dve-ognishta-na-ptichi-grip-v-haskovsko.html", "text": "Българската агенция по безопасност на храните (БАБХ) констатира две огнища на инфлуенца по птиците, по-известна като птичи грип. На този етап от Агенцията уверяват, че няма засегнати хора, нито опасност за потребителите.Вирусът на инфлуенцата може да предизвика леко протичащо респираторно заболяване. Заразата може да се предаде с контаминиран прах от фермите или при пряк контакт на хората със заразени птици.Огнищата са в животновъдни обекти за отглеждане на патици и пилета бройлери в с. Войводово, Хасковско.За да ликвидира заболяването, БАБХ предприе съответните мерки. Ще бъдат унищожени всички птици, отглеждани в засегнатите обекти, след което ще се извърши почистване и дезинфекция.Вече са определени 3-километровите предпазни зони и 10- километровите зони за наблюдение около констатираните огнища на заболяването.Забранени са движението на птици и производни продукти в и от определените зони, търговията с домашни, диви и други птици за разплод, както и разселването на птици за подновяване на дивечовия запас.Извършват се ежедневни клинични прегледи на птиците, отглеждани в останалите селища в предпазната зона.Мерките за биосигурност в птицевъдните ферми и при водните басейни с висока популационна концентрация на диви птици са засилени, а причините за заболяването са в процес на установяване.От БАБХ напомнят, че фуражите трябва да се съхраняват в закрити помещения, за да се избегне опасността от зараза на питомните птици.", "date": "2018.10.18", "title": "Две огнища на птичи грип в Хасковско"}
{"url": "https://news.bg/regions/sofiyski-avtobus-premaza-krakata-na-patnichka.html", "text": "За инцидент в столицата с автобус на столичния градски транспорт съобщават от МВР.На ул. \"Стефан Тошев\" в столицата при слизане от автобус на градския транспорт, жена е паднала. В същото време автобусът е тръгнал и е минал през краката й.Сигналът е подаден в 16.08 часа. По улица \"Стефан Тошев\" минават линиите № 73 и 204.Пострадалата е транспортирана в болнично заведение за оказване на медицинска помощ.На място е извършен оглед. Работата по установяване на причините за инцидента продължава.", "date": "2018.10.18", "title": "Софийски автобус премаза краката на пътничка"}
{"url": "https://news.bg/crime/nelegalnoto-proizvodstvo-na-tsigari-vleze-v-obhvata-na-nk.html", "text": "Нелегалното производство на акцизни стоки ще бъде преследвано като престъпление. Такива промени в Наказателния кодекс приеха депутатите от комисията за борба с контрабандата и сивата икономика. Промените са по .На едно от преходните заседания стана ясно, че към момента се наказват единствено притежанието и продажбата на нелегално произведени цигари и алкохол, но не и производството им.С други промени в закона ще бъде въведен и регистрационен режим за машините и съоръженията, чрез които се произвеждат акцизните стоки.Всички институции се обединиха, че само чрез административно наказателните уредби не може да бъде предотвратено нелегалното производство на акцизни стоки, тъй като в държавата липсва информация за нарушения до момента на проверките. В момента от закона се наказва само държането или продажбата на незаконни акцизни стоки.", "date": "2018.10.18", "title": "Нелегалното производство на цигари влезе в обхвата на НК"}
{"url": "https://news.bg/crime/politsai-izyasnyavat-sluchay-na-klient-napadnal-advokatkata-si-v-sofiya.html", "text": "Полицаи изясняват факти и обстоятелства около инцидент в София, съобщиха от МВР. Сигналът за инцидент в офис на бул. \"Цар Борис III\" е подаден към 16 часа. На място са изпратени полицейски екипи. Работата по изясняването на факти и обстоятелства около случая продължава, информираха от полицията без да уточняват подробности.По информация на \"\" адвокатка е нападната от свой клиент, обявен за издирване. Към жената е имало и опит за сексуално посегателство.Работата по изясняването на факти и обстоятелства около случая продължава.", "date": "2018.10.18", "title": "Полицаи изясняват случай на клиент, нападнал адвокатката си в София"}
{"url": "https://news.bg/crime/ivancheva-i-petrova-pusnati-pod-domashen-arest.html", "text": "Съдът е решил да пусне Десислава Иванчева и Биляна Петрова да се приберат вкъщи. Това се съобщава на профила на Десислава Иванчева във фейсбук.Това ще стане след разпита и на последния свидетел по делото, което ще се случи на 25-ти този месец, съобщи за news.bg Петър Кърджилов.Промяната на мярката на домашен арест може да стане след като бъде разпитан и последният свидетел, който е служител на общинската администрация на район \"Младост\" - архитект Руси Русев.Към момента не е ясно дали решението за по-лека мярка за неотклонение въобще ще влезе в сила, защото в 7-дневен срок прокуратурата може да обжалва пред Апелативния съд, заяви Петър Кърджилов - бивш експерт по връзки с обществеността на района по времето на Иванчева.Кърджилов днес се явил като свидетел по делото, но неговият разпит не е бил протоколиран. Той е говорил като експерт по публична комуникация. \"Всичко, което стана от 17 април (публичният арест пред националния стадион \"Васил Левски\" - б.р.) до сега - публични речи на прокуратурата и на КОМПИ и останалите факти около основния свидетел Ваклин, СРС-тата - всичко това води към извода, че Иванчева и Петрова са жертви на престъпление по набедяване - 286 чл. от Наказателния кодекс (НК). Моля съдът да има предвид това мое свидетелстване при всичките си следващи заседания по делото\", казал в съда Петър Кърджилов. По думите му, решението на съдията е това да не се протоколира.Свидетелството на Кърджилов е в отговор на въпрос от адвоката на Десислава Иванчева - Марин Марковски. \"Чували ли сте искане на подкуп от Иванчева или подобна практика\", е въпросът на Марковски. Отговорих, че не съм виждал подобно нещо и всичко, което съм проследил води до констатацията, че става въпрос за набедяване, каза Кърджилов.По думите му, служителите, които днес минаха на разпит в общината почти всички свидетелстват, че при нейното управление районът се е развил по отношение на зелени политики - изградени са нови детски площадки, градинки.Обвиняемата бивша заместник кметица Биляна Петрова също се е включила към разпита на свидетели, за да каже как е било преди и по време на мандата на Иванчева.Припомняме, че тази сутрин се проведе поредното съдебно заседание по обвинението срещу Десислава Иванчева и Биляна Петрова за взимане на подкуп от предприемача Александър Ваклин. Стана ясно обаче, че Иванчева и Петрова няма да имат промяна в мярката, докато не бъдат разпитани всички свидетели по делото, явно с мотив да не могат да влияят на свидетелите.Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.В края на май месец спецсъдът .На 1 август бившата кметица Десислава , окована с белезници и на краката. Заедно с нея бе прегледана и Петрова.", "date": "2018.10.18", "title": "Иванчева и Петрова пуснати под домашен арест?"}
{"url": "https://news.bg/int-politics/sasht-shte-nalagat-sanktsii-na-rusiya-vseki-mesets-mozhe-i-na-vseki-dva.html", "text": "Специалният представител на САЩ за Украйна Кърт Волкър обяви, администрацията на американския президент Доналд Тръмп ще налага санкции срещу Русия \"всеки месец или два\", съобщават руските медии.На Русия бяха наложени няколко кръга от санкции от страна на САЩ и Европейския съюз заради анексирането на Крим и намесата в Източна Украйна, манипулирането на президентските избори в САЩ през 2016 г., отравянето на бившия руски шпионин Сергей Скрипал и дъщеря му Юлия в английския град Солсбъри през март.\"Второто нещо, което направихме, е, че се опитахме да увеличим натиска, който оказваме на Русия, за да ги накараме да преговарят за намиране на решение. Това включва запазване на санкциите, наложени от САЩ и засилване на тези санкции периодично във времето, и това е пътят, по който вървяхме по време на администрацията на Тръмп, и ще продължим по този път\", коментира Волкър.\"Ще видите допълнителни санкции, влизащи в сила всеки месец или на всеки два месеца, както видяхме\", подчерта американският представител.Волкър отбелязал, че САЩ \"работят в тясно сътрудничество с европейските съюзници\" по въпроса за санкциите срещу Русия.През август група американски сенатори представиха законопроект, предвиждащ налагането на нови санкции срещу Москва, включително такива, насочени към петролната индустрия и сделките с руски държавен дълг.Волкър коментира още, че изработвали чрез Конгреса на САЩ нов пакет от военно финансиране за Украйна, като щели да седнат с украинците да разговарят за евентуална продажба на оръжия и военно оборудване, съобразени с нуждите им.През септември Тръмп и Конгресът увеличиха американската военна помощ за Украйна, отпускайки 250 млн. долара помощ в областта на сигурността.", "date": "2018.10.18", "title": "САЩ ще налагат санкции на Русия всеки месец, може и на всеки два"}
{"url": "https://news.bg/society/fen-klubat-na-loko-sofiya-se-skara-na-balgarskite-medii.html", "text": "На страницата на фен клуба на \"Локо София\" се появи позиция, с която те остро осъждат появилите се в медиите публикации за надписите върху Мемориалния парк в Хирошима.Феновете определят новината като фалшива. В тази връзка представяме позицията на фен клуба без редакторка намеса:Припомняме, че  , а външното министерство осъди проявата като оскверняване на мемориала на жертвите от атомните бомбардировки от 1945 година. Вчера, 17 октомври стана ясно, че  са писали на три места в Парка на мира.  ", "date": "2018.10.18", "title": "Фен клубът на \"Локо София\" се скара на българските медии"}
{"url": "https://news.bg/crime/razkriha-28-godishen-mazh-predstavyal-se-za-mitnichar.html", "text": "Полицията разкри 28-годишен мъж, представял се за митничар, съобщават от МВР.Той системно се е представял за митничар, носейки униформа с отличителните знаци на Агенция \"Митници\".От юни месец тази година до момента е инсценирал митнически проверки в различни търговски обекти в София, Пловдив и Пазарджик, с цел лично облагодетелстване.Направени са проверки на два адреса в столицата и на автомобила на обвиняемия. Иззети са документи и снимков материал, които доказват незаконната му дейност.На обвиняемия е наложена мярка за неотклонение \"подписка\".Работата на разследващите продължава под надзора на Софийската районна прокуратура.", "date": "2018.10.18", "title": "Разкриха 28-годишен мъж, представял се за митничар"}
{"url": "https://news.bg/int-politics/es-se-zaricha-za-tvard-otgovor-sreshtu-kiberatakite-na-rusiya.html", "text": "Лидерите на страните членки на Европейския съюз заклеймиха опитите за хакерски атаки срещу Организацията за забрана на химическите оръжия (ОЗХО) и се зарекоха да увеличат усилията на Общността да се справи с кибератаките, съобщава \"Франс прес\".Със засилваща се тревога във връзка със злонамерените кибератаки на няколко страни по света, особено Русия, лидерите на ЕС призоваха за започване на работа по изработването на санкции за наказването на хакерите.Решението на срещата на върха на ЕС идва, след като осем страни, начело с Великобритания, настояха за спешни мерки срещу хакерите, предупреждавайки, че липсата на действия създава впечатлението, че кибератаките ще останат ненаказани.\"Работата по капацитета за реагиране и ограничаване на кибератаките чрез ограничителни мерки на ЕС трябва да бъде продължена\", се изтъква в комюникето на 28-те лидери на страните членки на ЕС след двудневната среща в Брюксел.В изявлението се осъжда опитът, разкрит по-рано този месец, на ГРУ на Русия да извърши хакерска атака срещу централата на ОЗХО в Хага.\"Такива заплахи и атаки укрепват нашата обща решимост за по-нататъшно укрепване на вътрешната сигурност на ЕС и нашите способности и възможности за откриване, предотвратяване, отблъскване и реагиране на враждебни действия на чуждестранни разузнавателни мрежи\", се казва още в изявлението.Предложение, подкрепено от Великобритания, Литва, Естония, Латвия, Дания, Финландия, Румъния и Холандия по-рано тази седмица, призова за въвеждане на режим на санкции за наказване на хакерите.Ако бъде одобрен, режимът на санкции на ЕС ще замрази активите, държани на територията на Общността, на определени лица и ще им наложи забрана за пътуване до 28-те страни членки.Но опитите за крути мерки срещу извършителите на хакерски атаки могат да срещнат съпротивата на някои страни членки на ЕС, които искат да подобрят отношенията си с Русия, като например новото италианско правителство.", "date": "2018.10.18", "title": "ЕС се зарича за твърд отговор срещу кибератаките на Русия "}
{"url": "https://news.bg/energy/ot-kzk-otnovo-spryaha-inerkom-za-sdelkata-s-chez.html", "text": "От Комисията за защита на конкуренцията (КЗК) отказаха на \"Инерком\" да разрешат концентрация чрез придобиване на контрол върху предприятия от групата на \"ЧЕЗ\", съобщиха от Комисията за защита от конкуренцията (КЗК).Решението, публикувано днес е по постъпило в Комисията уведомление с вх. № ВХР-2120/21.09.2018г., от \"Инерком България\" ЕАД (\"Инерком\"). С него се обявява намерението на дружеството да осъществи концентрация според Закона за защита на конкуренцията (ЗЗК), чрез придобиване на контрол върху предприятия от чешката компания в България.Мотивите са, че  и няма как да бъде образувано ново производство. Комисията се е произнесла с Решение № 805/19.07.2018 г., уточняват от КЗК. От Комисията цитират разпоредбата на чл. 130, ал. 2 от АПК, съгласно която никой друг орган няма право да приеме за разглеждане дело, което вече се разглежда от съда.От Инерком са поискали Комисията безусловно да разреши планираната концентрация. Тя трябва да се произнесе с решение. \"Не се очаква концентрацията да породи хоризонтални или нехоризонтални ефекти, които биха могли да окажат неблагоприятно въздействие върху конкуренцията и няма да доведе до установяването на предприятие с господстващо положение, на основание чл. 26, ал. 1 от ЗЗК. В тази връзка Уведомителят твърди, че през месец август 2018 г. е извършена структурна промяна в групата на \"Инерком\" и същата вече не включва производители на електрическа енергия\", пише в уведомлението.Новите обстоятелства, на които се позовава уведомителят, имат значение за разрешаване на спора, повдигнат пред съда, пише в становището на КЗК. Новите обстоятелсвта представляват факти, взети предвид от антимонополния орган при извършване на икономическия и правен анализ в обжалваното решение. Проверката на фактите е предмет на образуваното и неприключило пред ВАС съдебно производство.Разпореждането на КЗК подлежи на обжалване пред Върховния административен съд в 7-дневен срок от съобщаването му. Уведомление за отказ за образуване на производство е изпратено и до дружеството \"Инерком България\" ЕАД.Припомняме, от \"Инерком България\" обжалваха решението на  електроразпределителното дружество ЧЕЗ. Делото във Върховния административен съд е насрочено за идната година.На 13 септември Гинка Върбакова и сестра ѝ Малина, излязоха от борда на директорите на холдинговото дружество \"Солар грийн енерджи\", което е едноличен собственик на фотоволтаичните централи. Заради тях от КЗК спряха сделката.", "date": "2018.10.18", "title": "От КЗК отново спряха \"Инерком\" за сделката с ЧЕЗ"}
{"url": "https://news.bg/crime/obviniha-severin-krasimirov-za-iznasilvane-i-ubiystvo.html", "text": "Официално повдигнаха обвинения на задържания за  съобщи bTV.Toй е с повдигнати обвинения за изнасилване и убийство.Припомняме, че по-рано днес заподозреният , където е задържан в следствения арест.Съдебният лекар Пламен Димитров също пристигна в ареста, за да провери състоянието на Северин. Взета му е и ДНК проба.Той отбеляза, че са установени всички травми, които има по него.Мярката за неотклонение на Северин вероятно ще се гледа утре.Пред полицията пък се появил мъж, живеещ непосредствено до мястото на убийството. Той твърди, че не е пряк свидетел, но се съмнява в разкритията на разследващите.Още не е ясно дали ще бъде проведен и следствен експеримент.По информация на Нова телевизия след разпита на Северин е открит телефонът на убитата журналистка Виктория Маринова.По време на първия си разпит заподозреният е направил важни разкрития, водещи до ключови улики за убийството., в изпълнение на издадена от Окръжна прокуратура - Русе Европейска заповед за арест,  издирвания.Той бе обявен за издирване от българските власти и  по обвинение за изнасилване, представляващо особено тежък случай и за убийство по особено мъчителен за начин и с особена жестокост., докато Северин Красимиров все още се намираше в Германия. Според българските власти доказателствата по обвиненията са неоспорими и се базират включително и на ДНК анализ.7 октомври, стана ясно, че административният директор и водещ на едно от предаванията на русенската телевизия TVN . Регионалната телевизия се излъчва от още няколко съседни региона.На 9 октомври бе задържан заподозрян мъж, който води скитнически живот в Русе. .Майката на Северин Надежда Красимирова заяви, че . Тя се се опасява, че в България ще го убият.Надежда твърди още, че синът й е с умствена изостаналост. Взимал е и хапчета, но тя спряла да му ги дава.В тази връзка главният прокурор Сотир Цацаров заяви, че ", "date": "2018.10.18", "title": "Обвиниха Северин Красимиров за изнасилване и убийство"}
{"url": "https://news.bg/regions/pozharnikari-pomagat-na-bedstvashtite-bez-voda-v-lom.html", "text": "Пожарникари помагат за преодоляване на бедственото положение на територията на община Лом, съобщиха от МВР.Усилено е дежурството на оперативния състав на дирекцията за оказване на необходимата помощ на общината. В помощ на общината е и четиричленен екип с автоцистерна от доброволното формирование на Вълчедръм.На територията на Лом е предислоцирана специализирана техника от съседните области. Към момента от пожарната са осигурени цистерни за питейна вода и авторазливни цистерни. Превозени са 7000 л бутилирана минерална вода с контейнеровоз на пожарната служба.В сътрудничеството с БЧК ще бъде извършена доставка на допълнителни 14 000 л бутилирана вода, осигурена от дарители.В петък се предвижда техниката на пожарната да превозва вода до определените от оперативния щаб места. Очаква и утре да доставят 14 000 литра вода.Припомняме, след авария на основен водопровод в Лом около 30 000 души от града и околните села са без вода за почти цяла седмица.Липсата на вода затвори детските градини и училищата. Блокирана е работата на предприятия и на някои здравните услуги.Аварията е на водопровода край село Добри дол, уточни bTV. Ремонтът на стария водопровод изисква много усилия, по-бързото решение е възможно само чрез пускането на вече изграден участък от новия водопровод.\"Около четири милиона и половина лева са ни необходими за довършване на този целия участък, който е най-компрометиран\", обясни Пенка Пенкова, кмет на Община Лом, която уточни, че продължават преговорите с МРРБ за финансиране на проекта.", "date": "2018.10.18", "title": "Пожарникари помагат на бедстващите без вода в Лом"}
{"url": "https://news.bg/finance/finansist-2-4-mlrd-lv-byudzheten-izlishak-mozhe-otnovo-da-preskochi-parlamenta.html", "text": "Последният отчетен бюджетен излишък е около 2,4 милиарда лева. Експертите се опасяват, че в края на годината огромна част от това преизпълнение на бюджета ще бъде разпределено по усмотрение на МС, без да минава през одобрението на парламента. Така се случва вече трета-четвърта година в държавата. Това заяви пред БНР финансистът Юлиан Войнов.Такива решения, разбира се, са изключително благоприятни за получателите на тези средства - като увеличение на заплатите на държавните служители, на учителите, на пенсиите. \"Въпросът е, че не се минава през стандартната процедура, която е заложена в бюджета, а се вземат ад хок решения\", каза Войнов.Според него едва ли ще се стигне до нов заем, въпреки изявлението на министър Бисер Петков, че разходите за пенсии догодина са над 10 милиарда лева и е предвидено увеличение на заплатите в бюджетния сектор.Почти половината работещи у нас се осигуряват на минимална заплата, а средната е над 1000 лева, смята финансистът.Според него сега финансовото състояние на държавата е изключително добро. Предлаганите промени в данъчното законодателство имат отражение на европейски директиви. \"Въпросът е дали наистина стремежът на управляващите е да се съобразяват с европейското законодателство, или има и някакви други причини, например - решаване на структурни проблеми с фискални средства\", каза Войнов.Той изтъкна, че голяма част от автопарка в страната е изключително стар и амортизиран, а основната причина за това е финансовото състояние на българина. По справка на Министерството на финансите 95% от работещите са с доходи под 2600 лева. Под 1000 лева получават 1,7 милиона души, или 75% от населението. Възниква въпросът дали при тази икономическа ситуация в страната можем да провеждаме някаква политика, насочена за подобряване на икономическото равновесие, коментира Войнов.Той изтъкна, че в България има едно от най-високите нива на диспропорция между доходите, които получава най-богатата част от населението и общата маса от хора, които работят в страната. За ЕС средното отношение е 3,6 пъти към 1. В България, според Евростат, то е 8 към 1. Това означава, че много малка прослойка от хора получава значително над средното ниво не само в България, но и в ЕС.При усредняване на доходите се получава, че заплащането в страната се увеличава. Реалната статистиката ясно показва, че огромна част от хората всъщност получава изключително ниски доходи.Плащането на ръка може да се случва само в малките бизнеси и обикновено е малка част от сумата, която се получава \"на светло\". Според Войнов икономиката у нас \"изсветлява\".", "date": "2018.10.18", "title": "Финансист: 2,4 млрд. лв. бюджетен излишък може отново да \"прескочи\" парламента"}
{"url": "https://news.bg/society/mvr-sazdava-spetsialna-organizatsiya-na-dvizhenieto-kam-rilskiya-manastir.html", "text": "Специална организация на движението към Рилския манастир създават в деня, когато се чества паметта на духовния закрилник на България - Св. Йоан Рилски. Осигурява се допълнително полицейско присъствие, съобщиха от полицейското управление в град Рила, цитирани от БНР.Разчистени са трите срутища над село Пастра по пътя Рила-Рилски манастир. В много къс участък от около 5-10 метра има ограничение за движение в една лента със скорост до 30 км/ч. Трасето е чисто и проходимо и не се очакват задръствания.Полицията ще охранява района около манастира. В двора, вътре в централния храм и в манастирския музей охраната е от частна фирма, наета от монасите.Литургията за Отчов ден ще започне в 9,30 ч. След службата ще има литийно шествие.Най-почитаният светец на българската земя, преподобни Иван Рилски се родил около 876 г. в село Скрино, разположено в Осоговската планина край река Струма (край град Дупница).Бил съвременник на княз Борис (852-889) и на неговия син Владимир, на цар Симеон Велики и на Симеоновия син цар Петър. До 25-годишната си възраст бил пастир.", "date": "2018.10.18", "title": "МВР създава специална организация на движението към Рилския манастир "}
{"url": "https://news.bg/int-politics/putin-i-kiril-fiasko-domashno-proizvodstvo.html", "text": "Киевската катедрала \"Света София\" днес е музей, където могат да се разгледат едни от най-уникалните средновековни мозайки в Централна Европа. В началото на октомври в катедралата кипи усилена работа, издигнато е скеле, ремонтите са в пълен ход. Най-вероятно именно тук пратениците на Вселенския патриарх Вартоломей ще прочетат официалния декрет, с който на Украинската православна църква се предоставя самоуправление.Тотален разривЗасега точната дата, на която ще бъде провъзгласена автокефалията, още не е известна, но решението на Вартоломей вече доведе до пълен разпад на отношенията между Украинската и Руската православна църква. \"Московската църква\", както често я наричат в Украйна, е религиозен покрив на най-голямата православна общност в тази страна. Тя има административна независимост, но смята тъкмо Москва за свой духовен дом. Още през 1688 година Константинополският патриарх Дионисий предоставя на московските патриарси правото да назначават киевските митрополити. Възникнала преди близо 17 века, Константинополската патриаршия е най-старата измежду 15-те автокефални православни църкви и традиционно бива смятана за \"първа сред равни\". Днес патриарх Вартоломей твърди, че указът от 17 век е бил временно решение. Той възнамерява да възстанови върховенството на Вселенската патриаршия в Украйна и в резултат от това да даде на Украинската православна църква правото да бъде самостоятелна. През 1990-те години, след разпадането на СССР, в Украйна възникнаха две православни църкви, които тогава бяха обявени за нелегитимни. Сега Вартоломей отмени и това решение.Московският  реагира гневно: в началото на седмицата той постанови да се прекъснат всички официални връзки с Вселенската патриаршия. Това означава, че руски духовници вече нямат право да участват в общи богослужения с представители на Вселенската патриаршия, а руски богомолци не могат да получават причастие в църкви под егидата на Вартоломей.Съперничеството между Руската православна църква (РПЦ) и Вселенската патриаршия не е от вчера. Константинополската църква наистина е най-старата, но в днешни дни е съвсем малка. Докато РПЦ е независима едва от 16 век, но пък в момента е най-богатата православна църква и има най-много последователи. През 1996 година тогавашният московски патриарх Алексий II за няколко седмици прекрати отношенията с Вселенската патриаршия поради спор, аналогичен на днешния: за православната юрисдикция в Естония. В резултат от този спор в Естония възникнаха две православни църкви. Едната е лоялна към Москва, а другата - към Вселенската патриаршия.И все пак: кризата около украинската автокефалия е най-сериозната в по-новата история. След като Владимир Путин анексира Крим и на практика нахлу в Източна Украйна,  верноподанически последва линията на Кремъл. В публичните си изяви той се гневи срещу \"гражданската война в една братска страна\" и нарича руснаците и украинците \"един народ\". Такива твърдения са далеч от реалността, те на практика изцяло игнорират руската инвазия и украинския държавен суверенитет. Местният лидер на промосковската православна църква в Украйна митрополит Онуфрий на практика върши същото, макар и по-предпазливо.Загърбване на всичко рускоНе закъсняха и реакциите в украинското общество, което все повече клони към мнението, че \"Московската църква\" е агент на Путиновата пропаганда. С течение на времето съответно все по-интензивни ставаха и призивите за украинска автокефалия. През 2016 година руският патриарх Кирил отказа да участва във Вселенския православен съвет под председателството на Вартоломей на остров Крит. Кирил убеди и ръководителите на православните църкви на България, Грузия и Антиохия да последват това решение. За Вартоломей такива действия са очевиден опит да бъде подкопана собствената му позиция, поради което той втвърдява своята линия по отношение на Москва. И когато украинският президент Порошенко го помоли да даде независимост на украинската църква, Вартоломей веднага се възползва от момента.Това не означава, че Московската патриаршия ще бъде забранена в Украйна. Тамошните закони гарантират свободата на вероизповеданията. Много епископии и енории ще продължат да смятат Кирил за свой духовен предводител. Въпреки това в Украйна върви процес на загърбване на всичко руско. Този процес беше ускорен от войната и занапред навярно все повече вярващи ще се присъединяват към новата независима Украинска православна църква. Тя от само себе си все повече ще се превръща в носител на украинския патриотизъм, подправен с немалко национализъм. Това е неизбежната последица от украинския национален градеж, който беше катализиран от агресията на Путин.Най-големият победител в този процес е президентът Порошенко, който през 2019 година ще се бори за нов мандат. А големите губещи са патриарх Кирил и руският държавен глава Владимир Путин, които обаче могат да се сърдят за това поражение единствено на самите себе си.", "date": "2018.10.18", "title": "Путин и Кирил – фиаско домашно производство"}
{"url": "https://news.bg/politics/karakachanov-preporacha-na-kolegite-si-po-chesto-da-hodyat-na-voenni-praznitsi.html", "text": "Тук трябва да уважим сините барети, заяви военният министър Красимир Каракачанов на празника на Българския военен парашутист, който в София бе отбелязан с поднасяне на венци пред Паметника на парашутиста.За Командването на специалните сили в комисията по отбрана има пълно съгласие. Убеден привърженик съм на това, че трябва да има Командване на специалните сили. Няма пречки това да се случи и не виждам някой да е изразил друго становище, каза военният министър.Запитан как си обяснява , министърът отговори: \"Трябва да идват по-често на военни празници и ще имат всички добро настроение\".Припомняме, преди ден . Причина за снетото доверие е нарушаване на договорките в , според Валентин Касабов. Надписите, които текат на черния екран на телевизия \"Алфа\", както и поисканата оставка на новоназначения вътрешен министър Младен Маринов след агресия на пътя към съпругата на Сидеров, са причина за недоволството в коалицията.Синята каска изигра своята роля на оня етап, сега трябва да търсим друго средство, каза Каракачанов в коментар на журналистическо питане дали няма да бъде помирител в малката коалиция.За предложението трите партии в Обединени патриоти да имат ротационно председателство на коалицията, Каракачанов смята, че ще бъде обсъдено следващия вторник на коалиционен съвет.", "date": "2018.10.18", "title": "Каракачанов препоръча на колегите си по-често да ходят на военни празници"}
{"url": "https://news.bg/comments/krahat-na-bolshevishkata-vlast-v-baku-1918-g-samoubiystveniyat-skok-v-kyurdamirskite-blata.html", "text": "В  разказахме подробно за перипетиите около национализацията на нефтената промишленост в Баку и за възникналите разногласия по отношение на търсенето на тактически съюзи в Закавказието между \"Центъра\" и лично Ленин от една страна и Шаумян в качеството му на ръководител на Бакинския съвет и на своеобразен болшевишки \"Кавказки наместник\".Беше ясно установено, че докато Шаумян неистово се стреми към започване на интервенция срещу Елисаветпол (по това време - преходна столица на новооснованата Азербайджанска демократична република) и срещу Тифлис (вече столица на Грузия и досокорошна столица на Закавказката федеративна демократична република и седалище на Закавказкия Сейм), главната грижа на Ленин е да задържи, колкото се може по-дълго контролът над Апшеронския полуостров и над Баку, за да може да гарантира доставките на нефт за Съветска Русия и за Германия, пред която трябва постоянно да се \"отчита\", по понятни причини.Съветите на Ленин и собствената \"голяма политика\" на Шаумян в ЗакавказиетоЕдва ли Шаумян не е разбирал тактиката на Ленин да се печели време и да се експедира, колкото се може повече нефт. Но по всичко личи, че той се е чувствувал напълно равностоен на Ленин и на целия Совнарком, пък и наистина е имал широки пълномощия да действува в целия Кавказки край по свое собствено усмотрение. Пълномощията си Шаумян използува в максимална степен, като се противопоставя, (макар и тихомълком, но крайно ефективно) на предложенията на Ленин за търсене на блокове и тактически съюзи.В същата степен Шаумян е глух и за всички съвети да даде някаква автономия на мюсюлманите, най-вече на азербайджанците. Ленин е загрижен до крайност за доставките на нефт, Шаумян е обсебен от плановете си за военна офанзива срещу Елисаветпол и Тифлис. Подкрепян от близкото си обкръжение и от все още валидния съюз с бакинските дашнаци, Шаумян провежда собствена политика в Закавказието, която може да се обобщи с едно изречение - война до пълното подчиняване на Кавказкия край на болшевишката власт.Както вече стана дума, на 24 май 1918 г., Шаумян уведомява в детайлни подробности Ленин и Совнаркома за войнствените си намерения, нещо повече той разиграва различни сценарии за бойните действия в посланието си до Москва.На 27 май 1918 г. в телеграма до Ленин, Шаумян съобщава:\" ... Положението в Баку се влошава. Съобщават от Тифлис на 23 май за съгласието на Закавказкия комисариат да пропусне два турски полка към Баку. Нашият отряд от 2000 души стигна до Гудермес и се върна обратно, като не достигна до Червленная. Причините: първата - трудността на задачата, втората - молбата на делегацията на Терския народен Съвет да се върнат обратно, с оглед на очакващото се разрешаване на въпроса за отварянето на пътя. От Северен Кавказ помощ не очакваме, необходима ни е помощ през Астрахан. Спешно. Очакваме отряда на Бичерахов в Баку след 10 дни\". [2, док. 13]Съобщението започва с дежурното плашене на \"Центъра\", че турците ще тръгнат към Баку. Човек остава с впечатлението, че Шаумян е разглеждал територията на Бакинска губерния, намираща се под контрола на Бакинския съвет като едва ли не отделна държава, която не е страна по Брест-Литовския мирен договор. Всъщност, точно фактът, че контролираните от Бакинския съвет територии са се числили към територията на Съветска Русия са били поне от гледна точка на международното право гаранция, че Отоманската империя няма да ги нападне.Както си спомняме, отоманската дипломация вкарва Закавказкия Сейм в капана на въпроса: \"Вие признавате ли Брест-Литовския мир и явявате ли се част от Съветска Русия?\". Когато от Тифлис с възмущение отговарят, че не признават мира от Брест-Литовск, с който на Турция се връщат сериозни територии, отоманските дипломати още по-любезно запитват, представлява ли Закавказкия Сейм някоя независима държава? Защото ако той представлява независимото Закавказие, с него могат да се водят преговори. В противен случай, Сеймът е просто ... никой.Този натиск довежда до ускоряване на обявяването на независимостта на Закавказието и до прогласяването на Закавказката демократична федеративна република. Само че, с акта на независимостта си, Закавказието престава да е каквато и да е страна по Брест-Литовския договор и Отоманската империя вече няма никакви ангажименти срещу новия субект, намиращ се срещу нея. Следват доста груб натиск, искания за още по-големи териториални отстъпки и военно настъпление.Крайният резултат е решението на Грузия да се спасява самостоятелно и така се стига до обявяването на грузинската независимост и до повикването на германските войски на помощ за закрила срещу Отоманската империя. Така федеративното Закавказие колабира, създават се трите независими закавказки държави - Грузия, Азербайджан и Армения (изброяваме ги по реда на обявяването на независимостта им), а в Грузия се установява своеобразен германски протекторат.За разлика от Закавказкия Сейм, Бакинският Съвет се е намирал поне от формална гледна точка в много по ясна и до някъде - по-благоприятна ситуация. Апшеронският полуостров и Баку са били част от територията на Съветска Русия и за тях Брест-Литовският договор е бил изцяло в сила. Според същия договор, нито Отоманската империя, още по-малко Германия са имали някакви претенции към контрол над територията на Бакинска губерния, така че евентуална турска или германска интервенция към Баку не би имала никакво международно правно основание.Някой би запитал, каква е стойността на един международен договор по време на най-ожесточената фаза на световна война? Отговорът е, че стойността е била много голяма, защото за Германия мирът на изток е бил от изключително значение. Той е дал възможност за прехвърляне на войските от руския фронт на запад. Ако не е било включването на Съединените щати на страната на Антантата по същото време, мирът между Съветска Русия и Германия би могъл да създаде огромно преимущество за Германия на Западния фронт.Пък и Ленин е бил \"свой човек\" - пътувал е до Русия в пломбиран вагон на разноските на германския генерален щаб и не си е струвало да бъде бламиран. Той, така или иначе е помагал с всичко възможно на Централните сили, в това число и с доставките на нефт от Баку. За какво да се воюва с твой фактически съюзник?Реакцията на Совнаркома на независимостта на Закавказките републики - дела и документиТук е мястото да се отвори една скоба и да се напишат някои неща около реакцията на Совнаркома по отношение на независимостта на Закавказките републики. Един от по-добре документираните въпроси е този за отношението на Русия към независимостта на Грузия, точно която е осъществена с решаващата помощ на Германия.Както пише Автандил Ментешашвили [6], \" ... Подписаното от Германия съглашение с правителството на Грузия е означавало фактическо признаване (de facto) на грузинското правителство от германското. В секретно писмо, адресирано от генерал фон Лосов до грузинското правителство от 28 май 1918 година в Поти, той поема задължението да постигне това, че \"германското правителство да обяви своята готовност да окаже поддръжка на Грузия в преговорите с руското правителство относно излизането на Грузия от състава на Руската империя и след излизането й да признае Грузия като свободна и независима държава\". [1]Интересна е и реакцията на Съветска Русия и страните от Антантата на сближаването на Германия и Грузия.В. И. Ленин, оценявайки ситуацията, която се е създала през лятото на 1918 година в Грузия е посочвал, че \"... независимостта на Грузия се е превърнала в най-чиста измама, н същност има окупация и пълно завземане на Грузия от германските империалисти, съюз на немските щикове с меншевишкото правителство срещу болшевишките работници и селяни\". [5, стр. 6 - 7]Впрочем, страните от Антантата, водещи война с Германия, също както Ленин смятали, че независимостта на Грузия е била нереална. Така в писмо на изпълняващи длъжността държавен секретар на САЩ Франк Л. Полк до посланника на САЩ във Великобритания Пейдж от 31 юли 1918 година четем: \"Съдейки по речта на д-р Кюлман от 24 юни, публикувана в \"Журнал де Женев\", правителството на Германия е признало \"независимостта\" на Грузия. Изявлението на доктор Кюлман, тонът на турската преса и други факти сочат, че на Централните сили им се е удало изцяло да вземат под своя власт Грузия\". [10] \" [6, стр. 27]Според Ментешашвили, Ленин \" ... оценява ситуацията от класови позиции, американският държавен департамент от позицията на воюваща страна, а в това време грузинският народ е бил изправен пред национална катастрофа, нямайки друга алтернатива за предотвратяване на завземането на страната от вечния й враг - османска Турция.Грузинската делегация, пребивавала в Берлин през юни - ноември 1918 година се е домогвала до юридическо признаване на независимостта на Грузия от страна на Германия, правителството на която е смятало, че за окончателното урегулиране на този въпрос трябва да се застрахова чрез предварителното съгласие на Съветското правителство\". [6, стр. 27]За позицията на съветското правителство по този въпрос има първокласни документи. В писмо на Й. В. Сталин до С. Г. Шаумян от 08 юли 1918 година, за политиката на съветската власт в Закавказието е казано: \"1. Нашата обща политика по въпроса за Закавказието се състои в това, да заставим немците официално да признаят грузинския, арменския и азербайджанския въпрос за вътрешни въпроси на Русия, в разрешаването на които немците не трябва да участвуват. Именно затова ние не признаваме независимостта на Грузия, призната от Германия. 2. Възможно е, да ни се наложи да отстъпим на немците по въпроса за Грузия, но такава отстъпка в края на краищата ние ще дадем само при условие, че немците признаят, че Германия няма да се меси в работите на Армения и Азербайджан. 3. Съгласявайки се да ни оставят Баку, немците молят да ни се отдели известно количество нефт за еквивалент (Сталин има пред вид еквивалент на обема на доставките, който немците биха могли да осъществяват ако контролираха Баку, бел. авт.) Ние тази \"молба\", разбира се, можем да удовлетворим\". [4, с. 289-290]В телеграма до Чичерин от 5 юли 1918 година, Сталин пише, в отговор на молбата му да напише възвание до грузинския народ: \"Възвание до грузинския народ не мога да напиша, нямам желание да се обръщам с възвание към загинали\". По-нататък в телеграмата се говори за необходимостта да се настоява пред немците \"за неприкосновеността на Кубан като част от Русия, като в краен случай може да се признае независимостта на Грузия, само и само Германия да признае въпроса за Кубан, Армения и Азербайджан, като вътрешен въпрос на Русия - за това трябва да се настоява решително и безкомпромисно\". [4]В много детайлното си изследване на взаимоотношенията на Грузия с Германия, страните от Антантата и Съветска Русия, Ментешашвили констатира, че \" ... през лятото, германското правителство \"се сдобило\" със съгласието на Съветска Русия за признаване на Грузия за независима държава. На 27 август 1918 година, между РСФСР и Германия е подписан допълнителен договор, чийто 13-ти член гласи: \"Русия заявява своето съгласие за това, че Германия признава Грузия за самостоятелен държавен организъм\". [7] Това е било косвено признаване на грузинската независимост от Съветска Русия. \". [6]На 03 октомври 1918 година, проектът на политическото съглашение на Германия с Грузия бил готов. Основната му точка, по думите на члена на грузинската делегация З. Авалишвили е било признаването на независимостта на Грузия. Но подписването на съглашението се забавило, отначало във връзка с правителствената криза в Германия, а след това поради влошаването на положението на фронта и надигащата се революция. Политическото съглашение така и ние било подписано.Правителството на РСФСР рязко изменило своята позиция по отношение на признаването на Грузия, веднага след поражението на Германия и ноемврийската революция.Според спомените на представителя на Грузия в РСФСР - Г. Хундадзе, който бил начело на грузинската мисия в Москва от 11 юни 1918 до месец март 1920 година, Г. Чичерин в едно от своите изказвания, след революцията в Германия заявил: \"Ние не възразявахме срещу [действията на] Германия, но сами не се обвързвахме да признаем независимостта на Грузинската държава\" [7]По време на лична среща с Г. Хундадзе, заместникът на Чичерин по въпросите на Изтока - Л. Карахан обяснил, че Совнаркомът не признава нито независимостта на Грузия, нито Грузинското дипломатическо представителство, нито грузинското правителство, което се разглеждало от Съветската власт като метежническа група против законната власт в Русия\". [6]Хундадзе влязъл в преговори с видни дейци на Съветската власт през декември 1918 година за изясняване на въпроса за възможностите за признаване на грузинската независимост.\"Зиновиев - пише Г. Хундадзе, ме изслуша внимателно, удивявайки на някои факти от нашия живот, за които той е имал съвършено превратна представа. Зиновиев обеща да постави нашия въпрос в Совнаркома и да отчете по време на обсъждането на този въпрос всичко казано от мен ...Каменев любезно се съгласи да поговори от мое име с Ленин. След няколко дни ми съобщи, че при настоящите условия, Ленин не иска и да чуе за независимост на Грузия. Риков определено ми заяви, че той е за въоръжен разгром на контрареволюционното Грузинско правителство и ще вземе всички мерки, щото въпросът за независимостта на Грузия никога да не се обсъжда в Совнаркома [3, с. 443]\". [6]Неуспехът на Ленин със \"сдържането\" на агресията на Бакинския СъветИзнесеното по-горе ни дава възможност да направим следния анализ или поне - логически спекулации. Описаната по-горе формула на Ленин за търсене на \"блок с Жордания\", тоест с грузинските меншевики, които са били политическа сила без конкуренция в страната си по това време е могла да бъде доста сериозна гаранция срещу германски или отомански посегателства над Баку и властта на болшевиките там.Всъщност, по-дълбокия замисъл на лансираната идея за \"блока с Жордания\" най-вероятно е била да се спре отиването на Грузия в \"обятията на немците\". Ленин е разглеждал Закавказието като територия на Съветска Русия, която временно не е под неин контрол, поради смутителската дейност най-вече на различните социалдемократи - меншевики, есери, социалисти - федералисти и \"тути кванти\". На тях той се опитва да предложи чрез Шаумян формула за спиране на турското настъпление - на практика да се върнат в лоното на Съветската власт под формата на някакъв съюз (\"блок\") с Бакинския Съвет и с Шаумян лично. На кукичката на въдицата като стръв е било заложено обстоятелството, че в този момент болшевиките не са имали физически досег с Тифлис и е имало надежда, че грузинското правителство може да се изкуши да използува едно формално сдобряване с Москва като щит срещу турското настъпление. Както се казва \"Бог високо, а Ленин - далеко\". В Тифлис е можело евентуално да се опитат да изиграят и така картите си, разчитайки на това, че реално Грузия е щяла да остане напълно автономна.Само че, точно тук се явяват изключителните амбиции на Шаумян да овладява Закавказието с военна сила. Той изобщо не влиза в посредническата роля, която се опитват да му вмени Ленин. Още повече, че за да предприеме предлагания от Ленин демарш, Шаумян е трябвало да действува много бързо, защото Грузия е била изправена пред настъпващата армия на Отоманската империя. Шаумян си прави оглушки и социалдемократите в Тифлис задействуват своя спасителен план за немски протекторат, може би дори без да разберат, че има някаква оферта от Москва. Отделен въпрос е, дали вече много патилите лидери на новообявената грузинска държава са щели да предпочетат съюза с Москва пред съюза с Берлин. Вероятността да предпочетат второто със сигурност е била много по-голяма.Така или иначе, скоро ще стане така, че Съветска Русия в лицето на Бакинския Съвет ще нападне държава, която е обявена за съюзник на Отоманската империя - Азербайджанската демократична република.За сега, наличните исторически извори не ни позволяват да отговорим на въпроса, дали става дума за късогледство на Шаумян, Джапаридзе, Корганов и с-ие или за целенасочени действия срещу добрите отношения на Съветска Русия и Централните сили. В историческата литература има много спекулации за връзките на Шаумян с англичаните. Без да отхвърляме или да се съгласяваме с тези хипотези, можем само да отбележим две неща:От една страна, по несъмнен начин вече бяха установени контактите между Шаумян и британските дипломати на територията, контролирана от Закавказкия сейм. Дошлият впоследствие на помощ на Шаумян отряд на Бичерахов, също е издържан дълго време в Персия с английски средства и това е публично известно. Англичаните изобщо не възпрепятстват Бичерахов в неговия поход до каспийското пристанище Ензели в Иран, откъдето той ще се прехвърли в Баку.От друга страна, както ще видим малко по-долу, Бакинският съвет, който по това време е под контрола на Шаумян, поддържа изключително враждебна риторика спрямо Централните сили, в частност срещу Германия и Отоманската империя.От тази гледна точка, не можем да не признаем, че действията на Бакинския Съвет и лично на Шаумян са водели към неприкрита конфронтация на Съветска Русия с Централните сили в Закавказието, по-точно - конфронтация с Отоманската империя.Хроника на началото на края на болшевишката власт в БакуНо да се върнем към останалата част от телеграмата от 27 май 1918 г.От нея се разбира, че опитът на Бакинския съвет да установи пряка връзка с болшевиките в Северен Кавказ. Бакинският отряд от 2000 души не е стигнал до станицата Червленная, до където са си били пробили път болшевишките сили от Северен Кавказ. Те са стигнали до Гудермес, където вероятно са се сблъскали с враждебното отношение на местното чеченско население. Самият Шаумян обяснява провалът на похода с \"трудността на задачата\" (която наистина никак не е била лесна) и с \"молбата на делегацията на Терския народен Съвет да се върнат обратно, с оглед на очакващото се разрешаване на въпроса за отварянето на пътя\". [2, док. 13] Може да се предполага, че молбата на Терския народен съвет не е била от най-учтивите и бакинската военна сила е трябвало да спре настъплението си.Тук Шаумян стига до съвсем оправданата оценка, че болшевиките в Баку повече не очакват помощ от Северен Кавказ. Той настоява да му се изпрати помощ през Астрахан. Странното е, че едновременно с на пръв поглед напълно основателните призиви за помощ, бакинските болшевики продължават по същото време с огромна последователност да се готвят за военно настъпление срещу Елисаветпол, иначе казано - за война с Азербайджанската демократична република. За тази офанзива те чакат с нетърпение и пристигането на отряда на Бичерахов от Персия, което няма да стане в рамките на очакваните десет дни, но все пак ще се състои.На 30 май 1918 г., Ленин получава телеграма от Баку, която вероятно е предизвикала у него силно безпокойство. Открито водещият своя политика в Закавказието Степан Шаумян, съобщава на Владимир Илич, за открито отправените от Бакинския Съвет закани и предизвикателства, както срещу трите нови закавказки републики, така и срещу Германия и Отоманската империя. Ето какво научават в \"Центъра\" от Баку:\"Резолюция на обединеното тържествено заседание на Бакинския съвет на работническите, войнишките и матроските депутати и на заседаващия в Баку конгрес, приета на 29 май. \"Съединеното тържествено заседание на Бакинския Съвет на работническите, войнишките и матроските депутати и конгресът на мюсюлманските селски депутати от Бакински уезд, след като изслуша доклада за политическото положение в Закавказието, изразява своето негодувание срещу заседаващата в Тифлиския сейм презряна групичка (в буквален превод - купчинка, бел. прев.) бекове и ханове и техните лакеи - меншевиките, арменските националисти, дашнаците, които дръзнаха да обявят независимостта на Закавказието и понастоящем чрез свои представители водят в Батум преговори за изпращане на германо-турски войски срещу бакинската Съветска власт. ... \".[2, док. 14]Отправените обиди към членовете на вече саморазпусналия се Закавказки Сейм не са някаква изненада. Интересно е обаче открито изказаното твърдение, че \"презряната групичка\" от Тифлис водят преговори за изпращане на германо-турски войски срещу бакинската Съветска власт. Вече беше коментирано, че към този момент, главните действуващи лица в инициирането на независимостта на Закавказието - грузинските социалдемократи от различни разцветки (най-вече меншевиките, предвождания от същия Ной Жордания, към блок с когото Ленин безуспешно се опитва да тласне Шаумян), изобщо и не мислят, какво става в Баку. Те са притеснени до крайност от териториалните амбиции на Отоманската империя и търсят закрилата на Германия срещу Турция. Настъпление срещу Баку е последната грижа на Закавказкия Сейм, особено на грузинците.Още по-интересно е, че в състава на \"презряната групичка\" предатели са изброени освен обичайно проклетисваните \"бекове и ханове\", но и \"меншевиките, арменските националисти, дашнаците, които дръзнаха да обявят независимостта на Закавказието\". [2, док. 14]Към момента на излизането на тази резолюция, дашнаците са най-близките съюзници на болшевиките в Баку, десните есери ги подкрепят реално в боевете по време на мартенския погром през 1918 г., а според Шаумян меншевиките са поискали оръжие от Бакинския Съвет, за да застанат на негова страна. Резолюцията от Баку е приета само с трима въздържали се. Това предполага, че бакинските дашнаци или са влезли в открита конфронтация със съидейниците си от Тифлис или просто не са участвували в гласуването.Последното е много сериозна тема за бъдещи научни изследвания. Към днешна дата, може само да се каже, че с резолюцията от 29 май 1918 г., оповестена с телеграмата от 30 май същата година, Бакинският Съвет (идейно дирижиран от Шаумян) отваря фронт едновременно на представителите на Централните сили в Закавказието, без Москва да им е давала какъвто и да е мандат за това и на собствениците си съюзници, най-вече на \"Дашнакцутюн\". От този подход не лъха особена мъдрост, но със сигурност се вижда \"подгряването\" на публиката в навечерието на подготвяната офанзива срещу Елисаветпол.Получава се напълно по болшевишки - работниците в Баку гладуват; едновременно с това трудовите им норми растат неудържимо; подготвя се война със заобикалящите ги от всякъде азербайджанци; отправят се идеологически заклинания и проклятия срещу две държави, с които има сключен мирен договор; хвърля се сянка върху отношенията със съюзниците от мартенското клане над азербайджанците и \"Мусават\".Личи и някакво самозаблуждаване, за да не кажем \"самохипноза\". В резолюцията постоянно се говори за участвувалия в приемането й \"конгрес на мюсюлманските селски депутати от Бакински уезд\". [2, док. 14] Създаването на всякакви имитационни, казионни и кухи структури за оправдаване на една или друга цел е практика, която не заобикаля и зрелите демокрации. В случая обаче е наистина смешно да се говори за подкрепа на болшевишката власт от страна на селяните-мюсюлмани, един път след \"мартенските събития\" в Баку и втори път след бурната деятелност на болшевиките по прибирането на реколтата в цялата губерния и особено при реквизирането на памука в Ленкорански уезд. Болшевишката власт започва сякаш да вярва на собствената си пропаганда или пък се опитва да \"замаже очите\" на критиците си в \"Центъра\", които препоръчват по-меко отношение към \"мюсюлманската беднота\".Но това са второстепенни въпроси. Главното е да се произнесе основното проклятие, \"анатемата\". То звучи ужасно солидно и безапелационно:\"Ние, представителите на бакинския пролетариат и мюсюлманите-селяни от Бакински уезд, обявяваме за врагове всички, които са гласували в Сейма за отделянето на Закавказието; пред лицето на цялата руска демокрация, на целия свят заявяваме: 1) както бакинската демокрация, така и работниците и селяните от цялото Закавказие в никакъв случай няма да се примирим с отделянето на Закавказието от революционна Русия и ще се борим с оръжие в ръка срещу турско-германските банди и срещу техните съюзници - предателите Чхенкели - Зиатханов - Хойский и компания; 2) никакъв мир, сключен от тази групичка узурпатори, не може да бъде признат от нас\". [2, док. 14]Веднага възниква въпросът, защо в резолюцията с такова настървение се нападат страните от Централните сили? В резолюцията се борави с епитети, като \"турско-германски банди\". Обяснението, че това е за успокоение на широко представените в Бакинския съвет арменци, които присъствуват и много сериозно във въоръжените сили на бакинската съветска власт, може да съдържа само част от истината, при това - по-малката.Загрижеността да не се настройват срещу Бакинския Съвет арменците е разбираема, но тогава най-вероятно не е било необходимо да се обявява \"Дашнакцутюн\" за враг. И второ, цялата риторика на резолюцията цели открита конфронтация с Германия и Турция. Човек би помислил, че Брест-Литовският договор никога не е бил сключван, поне според Шаумян и съмишлениците му. Последното изскача по неочакван начин и от цитираната по-горе точка 2) - \"никакъв мир, сключен от тази групичка узурпатори, не може да бъде признат от нас\". [2, док. 14]Ясно е, че \"групичката узурпатори\" сключва мир от името на Закавказката демократична федеративна република, а не от името на Съветска Русия и Совнаркома в Москва, така че разграничаването на Бакинския Съвет от мирния договор между Закавказката демократична федеративна република и Отоманската империя е безсмислено и просто излишно. Всъщност, някак си между редовете на тази точка 2) в резолюцията се чете нещо такова: Има една държава в Закавказието и тя е съветска република със столица в Баку. Тя има един Бог (Совнаркомът начело с другаря Ленин) и другарят Шаумян е негов пророк.В очите на бакинската власт, цялото Закавказие е легитимна територия на Съветска Русия, където разни Закавказки Сеймове и Закавказки Комисариати са оставени да си играят на политика, докато съветската власт в Баку събере достатъчна въоръжена сила за да ги сложи в ред. Това е написано и в прав текст в резолюцията:Представлявайки неотделима част от великата Руска Федеративна Република, ние, тясно свързани от съдбата си с революционна Русия, можем да признаем само мир, сключен от Централното руско съветско работническо - селско правителство. Бакинският пролетариат, така както и селячеството на Бакински уезд и на цялата губерния, както това се вижда от решенията на редица уездни конгреси на мюсюлманските, арменските и руските селяни, ще отстояват Съветската власт и ще оказват най-решителна съпротива на настъпващите сеймовски и турски банди\". [2, док. 14]Трябва да признаем, че тук авторите на резолюцията са проявили известна скромност. Те са се позовали на волята бакинския пролетариат и на селячеството от Бакински уезд, дори не от Бакинска губерния. Това е било коректно спрямо действителното положение, защото по това време, властта на Бакинския Съвет се простира горе-долу точно в тези граници. Но вместо да спазват указанията на Ленин, да печелят време и да изнасят петрол за Русия през Астрахан, бакинските болшевики се зъбят на \"настъпващите сеймовски и турски банди\" (всъщност по това време към Баку никой не настъпва) и се готвят за поход към Елисаветпол и дори към Тифлис.Понеже събитията по това време се развиват с шеметна скорост и обявяването на грузинската независимост става кажи - речи по време на \"съединеното тържествено заседание на Бакинския Съвет на работническите, войнишките и матроските депутати и конгресът на мюсюлманските селски депутати от Бакински уезд\", налага се в резолюцията да се приемат нови, допълнителни заклинания, този път срещу вируса на национализма, който е заразил грузинските депутати в Тифлис, а от там и целия Закавказки Сейм:\"Допълнения. Като получихме по време на обсъждането на въпроса съобщение от Тифлис за разпадането на така наречената Закавказка република, за разпускането на Сейма, обединеното заседание на Бакинския Съвет и на Селския конгрес констатират катастрофата на престъпния контрареволюционен блок на меншевиките, мусаватистите и дашнакцаканите и го обявява за националистическа авантюра и за каиновско предателство както по отношение на грузинското селячество, така и още повече по отношение на арменското и мюсюлманското селячество и към целия пролетариат на Закавказието\". [2, док. 14]След като Закавказкият Сейм е разпуснат, в Баку решават, че могат пак да започнат да говорят за демокрация на Кавказ. Но това е само мимоходом. Веднага след това, на \"откъсналото се Западно Закавказие\" се обещава обединение с Бакинския пролетариат по възможно най-зрелищен начин - с пушка в ръка. Авторите на резолюцията зарязват всякаква двусмисленост в текста и карат направо:\"Съединеното заседание на Съвета на работническите, войнишките и матроските депутати и на Селския конгрес пред лицето на новите авантюри, на новите опити да се разбият редовете на кавказката демокрация, заявява своята твърда решимост да продължи борбата срещу контрареволюцията в Закавказието и изразява увереност, че не е далече това време, когато откъснатите от Западното Закавказие бакински пролетариат и селяните от Бакинска губерния ще се обединят в братски съюз с грузинското и арменското селячество и пролетариат и с оръжие в ръка ще установят в Закавказието Съветска власт и ще възстановят единството с велика революционна Русия\". [2, док. 14]Всъщност, тези редове казват най-важното от цялата резолюция. На авантюристите от \"откъсналото се Западно Закавказие\" е обявена формална война. Бакинският Съвет обещава на \"грузинското и арменското селячество и пролетариат\", че \"откъснатите от Западното Закавказие бакински пролетариат и селяните от Бакинска губерния\" ще се обедини с тях в \"братски съюз\". Последното разбира се ще стане със силата на оръжието.\"Съединеното тържествено заседание на Бакинския Съвет на работническите, войнишките и матроските депутати и конгресът на мюсюлманските селски депутати от Бакински уезд\" е свикано с една едничка цел - да санкционира началото на военния поход срещу Елисаветпол. С маниер, който после ще стане стандарт в съветската външна политика, Бакинският Съвет ще нападне съседа си, изтъквайки на ляво и на дясно едва ли не превантивния характер на своите действия. По това време в Елисаветпол (Гянджа) са мислели за всичко, но не е и за война със Съветска Русия, но Шаумян и компания проглушават ушите на света и най-вече на Совнаркома, че ако не днес то утре \"сеймовските банди\" ще нападнат Баку. Когато Закавказката демократична федеративна република се разпада и Закавказкият Сейм се разпуска, това се приема за обстоятелство повишаващо риска от \"татарско\", \"мусаватистко\", че и \"турско\" нападение, а не за точно обратното.\"Тържественото заседание\" охотно ратифицира войнствените намерения на водачите на Бакинския Съвет и им дава мандат да тръгват в техния \"звездоносен поход\" към Елисаветпол. Както вече беше отбелязано, резолюцията е била приета \"с аплодисменти с всичките гласове на Съвета и на Селския конгрес при трима въздържали се\". След което Бакинският Съвет изпраща триумфално резолюцията си на Совнаркома и на Ленин лично ... \"за сведение и за открита разгласа\". Така да се каже, Шаумян и компания разглеждат от висотата на положението си московското началство, като нещо подобно на пресцентър на Бакинския съвет.Разбира се, такива волности са били възможни в началото на Гражданската война. По-късно, на никого няма даже да му мине през ума, че \"Центърът\" ще му оправя връзките с обществеността. На \"Центъра\" само ще се рапортува, а при лоши новини с обратната поща може да дойде и \"нова назначение\" на някой от островите на \"Архипелага ГУЛАГ\".И пак Бичерахов, както и един загадъчен английски генерал ...На 07 юни 2018 г., Шаумян изпраща писмо до Съвета на народните комисари, с което информира подробно за национализацията на нефтената индустрия и на Каспийския търговски флот. За перипетиите на тези национализации и противоречията с \"Центъра\" вече беше написано в предишната част. Тук само ще отбележим, че моментът за национализациите е избран много подходящо. В Баку има така да се каже \"военно положение\". Армията на Бакинския Съвет открито се стяга за поход към Елисаветпол и на никой от \"ощастливените\" от национализациите собственици не би му \"стискало\" дори и да гъкне. Не случайно Шаумян пише:\"Вътрешното ни положение е такова, че всички тези мероприятия ние бихме могли да прокараме в живота безболезнено и даже блестящо\". [2, док. 15] Става дума за подготвяните \"декрети за национализация на банките и на домовете\", но същото се отнася и за вече обявената национализация на нефтената индустрия и флота. На гладуващите се представя \"чудесната новина\", че те вече са едва ли не собственици на въпросните отрасли от бакинската икономика и това поражда известен ентусиазъм. А ентусиазъм е необходим, особено в навечерието на война. Всичко е навързано чудесно и далновидно...В същото писмо, вождът на бакинския пролетариат продължава да увещава Совнаркома за необходимостта от сътрудничество с Бичерахов и дава следната информация:\"Ще засегна само болния въпрос за Бичерахов. Този въпрос в някаква степен ме озадачава. Вие знаете за нашите преговори с него. В последното си писмо той ни постави условие за допускане на английска мисия в Баку. След това, след като получих Вашето решение, незабавно му съобщих нашите условия. Сред тях - условието, неговият отряд да се състои изключително от граждани на Руската република. Най-главното, собствено не е това дали с него ще има някакви англичани, а това, какво ще представлява той сам със своя отряд.Всички, които съм упълномощавал да водят с него преговори, и хора, които го познават от много години и запознати с неговия отряд - всички ме уверяваха в неговата порядъчност това, че трябва без всякакви колебания да приемем неговите услуги. Но тези дни ми предадоха разшифрована радиограма на английски генерал в Персия, където той [английският генерал] между другото пише:\"Моята цел е да спася Кавказ от турците и германците и мисля, че всички партии ще ми помогнат. Нямам нищо против Съветската власт. Бичерахов в политическо отношение се намира на мое разпореждане и той няма да има нищо против бакинската власт\". (Това е приблизителният текст, подчертаните думи превеждам точно)\". [2, док. 15]Цитираната част от писмото е с изкусно заложено двойно дъно. Шаумян пише за своите (уж) колебания по отношение на Бичерахов, а едновременно с това цитира \"разшифрована радиограма\" на английски генерал, в която се обяснява, че нито английското командване, нито Бичерахов, който се намира на разпореждане на англичаните \"в политическо отношение\" имат каквото и да е против съветската власт в Баку.Колебанията на Шаумян по отношение на необходимостта от съюза с Бичерахов е чисто лицемерие за пред \"Центъра\", където са твърде стриктни по отношение на взаимоотношенията с централните сили и особено с германците. Няма от къде да знаем дали Шаумян се е досещал, че германският генерален щаб е и генерален спонсор на някои от водещите фигури в Совнаркома (най-вече на самия Владимир Илич), но на него му е било пределно ясно, че в Москва са много чувствителни на тема общи действия със страните от Антантата.Шаумян смята своята си кожа за по-близка от глобалната стратегия на болшевиките в Москва и флиртува съвсем сериозно с англичаните. За контактите му с английската дипломация вече стана дума в предишната част. Дали защото е повярвал на собствената си пропаганда, дали поради някаква лична мнителност и враждебност не само към Отоманската империя (нещо напълно разбираемо за арменец, пък бил той и болшевик - интернационалист), но и към Германия, но Шаумян е сякаш в обсесивно състояние по отношение на Централните сили.Споменатият английски генерал от Персия е най-вероятно генерал Лионел Дънстервил, чийто отряд извършва огромен преход през териториите в Средния Изток, за да стигне в крайна сметка и до Баку през есента на 1918 година. Специалната войскова единица на генерал Лионел Чарлз Дънстервил, наречена \"Дънстерфорс\" е създадена от съюзниците от Антантата през декември 1917 година. Първоначално в нея са включени около 350 австралийски, новозеландски, британски и канадски войници и офицери, които са изтеглени от Западния и от Месопотамския фронт. Задачата на \"Дънстерфорс\" е да създаде военни сили, които да заместят частите на руската царска армия в северна Персия и в Закавказието. Британското командване и руското царско командване са разглеждали като напълно възможен сценарий проникването на агенти на Германия и на Отоманската империя в Централна Азия, Афганистан и Индия. Затова войските на Великобритания и Царска Русия съвместно окупират Персия (руснаците на север, а британците на юг).През месец юли 1918 година, \"Дънстерфорс\" участва в операцията по извеждането на 80000 души от асирийското християнско население на град Урмия, което е преследвано едновременно от отоманските войски и от местните кюрди, които искат да си отмъстят заради по-стари враждебни действия (най-вече грабежи) от страна на асирийците. От оцелелите след изтеглянето от Урмия мъже е сформирана смесена кавалерийско - пехотна бригада, а останалата част от мирното население е изпратена в бежански лагери в Бакубах, близо до Багдат.Генерал Дънстервил получава подкрепления от 39-та пехотна бригада и продължава на север, като се придвижва на повече от 350 километра от Хамадан, през Каджар, за да стигне на края и до Баку. Епичният преход на \"Дънстерфорс\" през Персия е извършен в сътрудничество точно с Бичерахов. Двамата напредват, като Дънстервил е натоварил армията си на 500 вана \"Форд\", тогавашен модел и има и известен брой бронирани автомобили. Отделно, Дънстервил изобщо никога не е крил, че е разполагал с огромни финансови ресурси и често се придвижва напред не с бой, а чрез разплащане със съответните \"местни фактори\". [8], [9]Имаме всички основания да смятаме, че генерал майор Лионел Чарлз Дънстервил, командуващият \"Дънстерфорс\" е визираният в съобщението на Шаумян британски генерал. Разбира се, остава напълно неясно как Шаумян се е сдобил с радиограмата на Дънстервил, при това в разшифрован вид. Най-вероятно тя му е била предоставена или от самия Бичерахов или от някой \"добронамерен\" британски дипломат, пребиваващ в \"откъснатото от бакинския пролетариат Западно Закавказие\".По метода на свършения фактВ крайна сметка, \"превантивните действия\" на Шаумян ще \"вкарат вълка в кошарата\" и ще доведат така наречената \"Кавказка ислямска армия\" в Баку, но до тогава има още време. Към разглеждания момент, лидерът на бакинските болшевики си провежда собствена международна политика, като доста старателно се опитва да си осигури все пак одобрението на Москва, изнудвайки я в най-добрите традиции на ориенталските маниери. Това заключение се потвърждава и от следващия абзац в писмото:\"Това обстоятелство, във връзка с цялата обективна обстановка усложнява положението. Аз телеграфирах той (Бичерахов, бел. авт.) да дойде в Баку за преговори, преди отрядът му да пристигне в Ензели, но е съмнително, че той ще го направи. Нито аз, нито Корганов можем да заминем също така, а да се доверявам в това отношение няма на кого. Вчера получих от него радиограма от Казвин, в която се съобщава, че той тръгва. Възможно е след седмица вече да е в Ензели. Как ще постъпим с него, за сега не ми е съвсем ясно. В посока на Елисаветпол ние вече тръгваме днес. Там ще се насочат големи сили и от това отрядът на Бичерахов придобива още по-голямо значение\". [2, док. 15]С други думи, Бичерахов идва, няма как да преговаряме допълнително, а отрядът му ни трябва ужасно много... на това му се вика \"изправяне пред свършен факт\" и лидерът на бакинския пролетариат изобщо не се посвенява да постави в такова положение Москва и Совнаркома. Пък те да се разправят с германците и турците, все ще измислят нещо ...И точно в този абзац, съвсем между другото, като кулминация на \"свършения факт\" се промъква съобщението: \"В посока на Елисаветпол ние тръгваме днес\". [2, док. 15]Всякакви Ленинови хитроумни тактики за печелене на време, за създаване на \"блок с Жордания\" и прочее, просто \"изтичат в канализацията\". Началото на \"звездоносния поход\" е сложено. Дългата подготовка на това, което в днешно време Владимир Волфович Жириновский вероятно би нарекъл \"Последный бросок на Запад\" е приключила. (Жириновски е автор на скандалната книга \"Последний бросок на Юг\" (\"Последният скок на Юг\"), в която разказва мечтата си да види как руските войници мият краката си в Индийския океан. Книгата е написана след изтеглянето на Съветската армия от Афганистан).На 10 юни 1918 година, напълно в неговия стил, Шаумян изпраща на Ленин обстоятелствена телеграма, в която дава много изчерпателна информация за ситуацията в Закавказието след сключването на мира между Закавказкия Сейм и Отоманската империя от една страна и след обявяването на независимостите на Грузия, Азербайджан и Армения. На края, в последното изречение на подробната и информативна телеграма, отново някак си \"между другото\" той пише:\"Съобщавам, че започнахме настъплението\". [2, док. 16] Най-общо казано, станала е някаква дреболия ... И потичат сводките от фронта.Настъплението към Елисаветпол или \"звездоносният поход\" Първата сводка от театъра на военните действия е от 11 юни 1918 г.:\"Предавам първото донесение на командуващия бакинските съветски войски, започнали военни операции в направление на Елисаветпол. Донесението е получено днес, единадесети юни в 9 часа вечерта: \"Авангардът на нашите войски завзе станция Сагирли; нашият разузнавателен локомотив беше обстрелян от артилерията на противника от страна на станция Керар. Нашите войски се придвижват напред\". [2, док. 17]На 14 юни 1918 г. към Ленин лети нова телеграма:\"На 10 юни, нашите войски на брой 10 хиляди души тръгнаха от Аджикабул. На 11-ти заеха станция Сагирли, втората станция завзета с бой и село Кюрдамир и напредват по-нататък. При Евлах ги очакват значителни сили на противника. По сведения от Тифлис, турците са прехвърлили в посока на Елисаветпол 15 хилядна войска. Съобщават, че в Тифлис на 11-ти вечерта е пристигнал трети ешелон с германски войски. На 8 юли в Поти са дебаркирали три транспорта германски войски с артилерия. Несъмнено, срещу Баку ще бъдат придвижени и германски войски. Настроението в нашите войски е бодро, редът е образцов, флотът героично ще отстоява Съветската власт. Настроението на работниците, независимо от почти тримесечния глад, е много повишено, ще се сражават до последна възможност. \"живи няма да се предадем и на немските хищници никакъв нефт няма да оставим\" - казват работниците. ...\" [2, док. 18]Доказан факт е, че Ленин е имал изключителна слабост към Шаумян и го е толерирал всячески. В противен случай, той вероятно в присъщия си елегантен стил щеше да нареди да го обесят на \"вонящо въже\", както беше препоръчал за други граждани. Посланието на Шаумян е пълно до горе с дезинформация и подвеждащи внушения, някои от които са толкова прозрачни, че Ленин и другарите му не може да не са усещали, че ги манипулират най-безскрупулно.Размерът на отоманските войски в района на Елисаветпол е драматично надценен. Всъщност, на края ще се окаже, че турците са изпратили там най-вече команден състав, артилеристи и картечари, но на вождът на бакинския пролетариат му се придвижва направо 15 хиляден аскер, ни повече ни по-малко.Информацията, за дебаркиралите в Поти и придвижващи се към Тифлис немски войски по принцип е достоверна, но те са стоварени там като упражняване на германския протекторат над Грузия и са ни повече ни по-малко гаранция срещу евентуални \"волности\" на отоманската армия. Германците нито имат желание да нападат Баку, нито се помръдват, когато там впоследствие ще се стоварят техните врагове англичаните. Както ще се види по-нататък, когато споменатият \"Дънстерфорс\" дебаркира в Баку, германците се задоволяват с устно обещание от болшевишкото правителство да изгони някак си англичаните от каспийските нефтени полета.Шаумян неуморно плаши Москва с немско настъпление, като гарнира дезинформацията си с рапорти за героични настроения и нагласи. Настроението във войската е бодро - там изглежда хич не се плашат от германците, дебаркирали в Поти и в Батум. Флотът е готов да брани Съветската власт, при това героично, съвсем както по време на \"Мартенските събития\", когато с артилерията си обстрелва немилостиво азербайджанските квартали на Баку. Друг е въпросът, че скоро точно флотът ще се обърне срещу Шаумян и болшевиките но това е епизод, който предстои.Работниците пък се заканват, че няма да се дадат живи и че няма да дадат и капка нефт на \"немските хищници\" [2, док. 18], без да си дават сметка, че прилична част от добивания и експедиран през Астрахан нефт се доставя от болшевиките ... точно на Германия. Иначе, работниците понасят вече тримесечен глад, но това видимо не притеснява Шаумян. Както ще видим, централната болшевишка власт в един момент ще се окаже по-притеснена от \"бакинските комисари\" за глада в нефтената столица.Шаумян обаче е зает с други проблеми. Освен, че с другарите си е оставил бакинската \"класа хегемон\" на ръба на гладната смърт, те са подготвили похода към Елисаветпол по такъв начин, че и най-неграмотният тиловак би се възмутил. Шаумян се сеща, че военната помощ от Русия я няма едва след като войската му се е хванала гуша за гуша с азербайджанците около Кюрдамир. Изведнъж се оказва, че \" ... До сега нямаме никаква военна помощ от Русия. Няма бронирани автомобили, самолети, артилерия, даже патроните и винтовките, изпратени с Колтински и Тер-Петросян ги няма до сега. Не са получени също и оръдията за корабите. Няма го Габриелян. Няма ги 100те милиона\". [2, док. 18]Какво се оказва. \"Звездоносния поход\" на Запад е подготвен меко казано недостатъчно. Войската уж е много стегната и с висок дух, но няма дори пушки и патрони, да не говорим за бронирани автомобили, артилерия и самолети. Пари също няма. Изглежда, единствената придобивка на войската на Бакинския Съвет ще бъде отрядът на Бичерахов, който си пробива път с бой към иранското пристанище Ензели на брега на Каспийско море, въпреки съпротивата на персийския местен фактор Кучук-хан. Според данните на Шаумян, \" ... отрядът на Бичерахов от Персия, който влезе в състава на Бакинската съветска армия, бърза на помощ на бакинци. Кучук-хан започна бойни действия срещу Бичерахов по пътя от Казвин за Ензели. Отрядът, сражавайки се успешно, си пробива път напред. След седмица ще бъде в Баку\". [2, док. 18]Е, няма да е точно след седмица, но все пак ще пристигне отрядът на Бичерахов. Човек се пита, каква е била дипломатическата и военно техническата подготовка на похода към Елисаветпол (спомняме си, че сума време Шаумян бомбардира Москва с доклади за протичащата подготовка), че нещата са докарани до това крайно неблагоприятно състояние. Със сигурност, болшевиките в Баку са имали огромни проблеми по всички азимути, но при това положение във въздуха увисва въпросът, защо започват въоръжена агресия срещу обявилия независимост Азербайджан? За сега, няма разумен отговор на това.Във въздуха се носи очакване за съюз с англичаните. Зов за единство към \"полезните идиоти\"На 16 юни 1918 година към Ленин и към Сталин в Царицин полита нова телеграма, огласяваща резолюцията, приета от Бакинския Съвет на предишния ден. В много отношения, текстът й говори сам за себе си. В първата част се отправят станалите вече ритуални за Бакинския съвет закани срещу Германия и Отоманската империя:\"Като изслуша доклада на другаря Шаумян за положението в Закавказието, за появилите си в Тифлис германски войски и за стремежа на германските хищници да завземат Баку с цел, в частност, износа на нефт, Съветът на работническите, червеноармейските, матроските и селските депутати одобрява изцяло революционната програма на Бакинския Съвет на Народните Комисари, заявява още един път за готовността на бакинския пролетариат и Съветската Червена Армия да се борят с настъпващите германо-турски бандити, да отстоява своята свобода и независимост и своята неразривна връзка с великоруската Съветска република. Ние заявяваме, че както в случай на победа, така и в случай на поражение, ние няма да дадем на германските хищници нито една капка нефт, добита с народен труд\". [2, док. 19]Както вече стана ясно и както ще бъде потвърдено от целия ход на събитията, Германия по това време няма никакви намерения да превзема Баку, нито само, нито в съдружие с Отоманската империя. Клетвите срещу \"стремежа на германските хищници да завземат Баку с цел, в частност, износа на нефт\" е просто опашата лъжа.Не по-малко опашата лъжа е тезата за настъпващите \"германо-турски бандити\". Към деня на приемането на въпросната резолюция, единствената въоръжена сили в региона, започнала настъпление е армията на Бакинския Съвет, която е тръгнала към Елисаветпол, където се намира правителството на Азербайджанската демократична република. Що се отнася до клетвите, от типа \"няма да дадем на германските хищници нито една капка нефт\", Степан Шаумян не може да не е бил наясно, че Совнаркомът снабдява Германия с нефт и нефтопродукти. Впрочем, както вече стана дума, на 08 юли 1918 година, Йосиф Висарионович Сталин ще обясни последното на Шаумян официално и в писмена форма.Втората част на резолюцията е интересна от друга гледна точка. От текста й могат да се извлекат поне две сериозни следи. Едната е индиректното признание за контактите на лидерите на Бакинския Съвет, в частност на Шаумян с англичаните. Тя разбира се е замаскирана зад разни гръмкоречия, но съдържанието е показателно:\" ... Също така, Съветът одобрява предпазливата последователна политика на Бакинския Съвет на Народните Комисари по отношение на англичаните и заявява, че империалистическите посегателства ще срещнат решителен отпор от страна на бакинските депутати, от която и страна те да идват;\". [2, док. 19]Вижда се, че става дума за \"предпазливата последователна политика на Бакинския Съвет на Народните Комисари по отношение на англичаните\", а не за някаква кървава конфронтация. Пък и за каква конфронтация може да става дума, след като в Баку очакват като месия Бичерахов с неговия отряд от Персия. Освен това, ясно е, че по това време, къде покрай изтеклата информация за контактите с Бичерахов и неговите английски \"куратори\" в Персия, къде покрай нарастващото безпокойство от разпространяваните от самия Бакински Съвет слухове за настъпващите \"германо-турски бандити\", в Баку започват да се надигат гласове за по-тясно сътрудничество със страните от Антантата, в частност с англичаните. За да се тушират тези настроения е гласуван заканителният текст, че \"империалистическите посегателства ще срещнат решителен отпор от страна на бакинските депутати, от която и страна те да идват\".Като се прескочи публицистично - художествената част в резолюцията, където се апелира към германския народ да противодействува срещу \"проникването на германските хищници в далечна Азия за унищожаване на властта на бакинския пролетариат\", се стига до много важния финален призив:\"От друга страна, Бакинският Съвет на работническите, червеноармейските, матроските и селските депутати се обръща още един път към революционните демократи на цялото Закавказие с призив да застанат под знамето на Съветската Червена Армия и да поддържат бакинския пролетариат в неговата борба срещу германо-турските и меншевишките банди, поробващи цялото Закавказие\". [2, док. 19]Този абзац е изключително показателен за това, че Бакинският Съвет отново отправя призив за консолидация към потенциалните тактически съюзници, извън редовете на болшевишката партия. Апелът е на първо място към съучастниците в мартенското клане в Баку от 1918 година - дашнаците и бакинските есери. Не случайно тук се говори за \"революционни демократи\". Меншевиките са окончателно отписани от списъка на потенциалните \"полезни идиоти\" (според терминологията на Ленин) - те вече са \" ... банди, поробващи цялото Закавказие\". Но съучастниците от март 1918 година са повече от добре дошли, още повече, че войските изпратени към Елисаветпол са пълни с арменци.Боевете ескалират. Болшевишкият скок в Кюрдамирското блато. Нищо общо с англичанитеМеждувременно военните действия текат с нарастваща интензивност. На 20 юни 1918 година, Шаумян телеграфира на Ленин в Москва и на Сталин в Царицин:\"От Елисаветполския фронт, донесение № 3 в Баку от Кюрдамир. До Совнарком: съгласно донесението на командира на бригадата Амазасп, на 16 юни авангардният батальон на бригадата при командира, влязъл в бой с противника при село Карамарьям в 9 часа сутринта. Войските на противника се състоят от нередовни войски от грузинци и мусаватистки татари и банди дагестанци в униформата на нашата пехота с обща численост от 2 хил[яди] души. След седемчасово упорито сражение, противникът се обърнал в бягство, понасяйки загуби в размер на десетки убити, много ранени и изоставяйки оръжието си. Загубите на батальона - четирима ранени. Село Карамарьям е завзето от нашите войски; противникът отстъпва към Геокчай. На 17 юни, нашите войски провели разузнаване с бой, по посока на станция Мюсюсли, като провели демонстративна атака, понасяйки загуби с убити и ранени\". [2, док. 21]Това комюнике от фронта е забележително с това, че то прави пълно опровержение на фанфарните резолюции на Бакинския съвет, където се призовава за борба с настъпващите \"германско-турски банди\". Вместо германци и турци, авангардът на Амазасп се сражава с \"нередовни войски от грузинци и мусаватистки татари и банди дагестанци в униформата на нашата пехота с обща численост от 2 хил[яди] души\". \"Мусаватистките татари\" са азербайджанците, на чиято територия се водят боевете. И болшевиките и закавказките формирования са облечени все в шинелите на императорската руска армия, пък и от къде да вземат друго обмундироване?На същия ден, 20 юни 1918 година, към Ленин и към Царицин е изпратена още една телеграма с ново комюнике от фронта:\"Елисаветполски фронт, донесение № 4 от Кюрдамир. Баку, до Совнаркома. Съгласно донесението на командира на бригадата Амазасп, около 12 часа на 18 юни, противникът е преминал в настъпление срещу населеното място Карамарьям и както и в предишния бой се е отличил шестнадесети батальон. Противникът е бил отблъснат и се е обърнал в паническо бягство и е отстъпил, преследван от конницата. На бойното поле [противникът е оставил] две 75 милиметрови оръдия, една картечница и много екипировка. Около 18 часа е било открито ново обходно движение, започнал е бой по цялата линия на фронта. По протежение на 20 версти противникът първоначално притиснал левия [ни] фланг, след това бил отблъснат и се обърнал в безредно бягство; настъпилото смрачаване и мъглата са попречили на преследването. При Карамарьям е пленена една картечница и много други трофеи; нашите загуби - 5 убити, 49 ранени. Противникът е загубил до 500 души. Независимо от лишенията, червеноармейците са стояли на позициите си мъжествено. Милосърдната сестра Железнова, ранена на предната позиция е продължила да превързва ранените под убийствения огън\". [2, док. 22]Оптимистичните сводки от фронта текат, но междувременно продължава да се носи във въздуха очакването за общ фронт на Бакинския Съвет и на англичаните срещу германците и турците. На 21 юни 1918 година на Степан Шаумян и на Прокопий Джапаридзе им се налага да се оправдават, пред \"цялата прогресивна общественост\". В радиограма до съветите в Петровск, Екатеринодар, Астрахан, Царицин, Саратов, както и до Ленин се заявява:\"По Северен Кавказ и по Волга се разпространяват слухове, че Бакинската Съветска власт е влязла в съглашение с англичаните за съвместна борба против германо-турските банди, че едва ли не английските войски вече са дебаркирали в Баку. В опровержение на тези провокационни слухове заявявам, че в Баку няма никакви английски части. Никакво съглашение между Бакинската Съветска власт и англичаните за съвместна отбрана на Баку и прочее няма и не може да има. Империалистическите стремежи, откъдето и да идват, ще срещнат винаги най-решителен отпор от страна на бакинския пролетариат и Кавказката Съветска Червена Армия\". [2, док. 23]Съдържанието на радиограмата е симптоматично. Разпространението на подобни слухове не е случайно. То е резултат на \"обществените очаквания\". След като публиката е ежедневно облъчвана, че към Баку се движат \"германско-турски банди\", естествено е широката публика да очаква някаква форма на положително взаимодействие между Съветската власт в Баку и англичаните. В някакъв момент хората започват да взимат желаното за действително и тръгват епидемични слухове за английски десант в Баку. След време и това ще стане, но в момента на Шаумян и на Джапаридзе им се налага да разочароват натоварените със зле прикрито очакване и надежда слухове.На 23 юни 1918 година, болшевиките в Баку имат основание да празнуват. В града пристига Тер-Габриелян, който докарва \"4 бронирани автомобила, 13 самолета и много друго [военно] имущество\". [2, док. 24] Шаумян е в еуфория и пише благодарствено писмо до Ленин, от което стават ясни и много други важни неща. Оказва се, че дори в придружителното писмо по Тер-Габриелян, което Ленин изпраща на войнствените си съидейници в Баку, той още един път ги съветва и настоява да не правят излишни движения. Или както пише Шаумян:\"Вие пишете в малкото писмо, което ми донесе Тер-Габриелян, че с оглед на трудността на нашето положение в международно отношение е по-добре да изчакаме, докато не укрепнем\". [2, док. 24]Бакинските болшевики обаче не се вслушват в тези наставления и добри пожелания. Там правят собствена \"голяма политика\". Коментирайки увещанията на Ленин да стоят мирни, Шаумян му отговаря:\"Ние очаквахме това, разбира се и укрепвахме, но мисля, че щеше да е по-добре, ако бяхме тръгнали натам и с по-малки сили, непосредствено след гражданската война в Баку. (Под \"гражданска война в Баку\" трябва да се разбират \"мартенските събития\" от 1918 година - клането над азербайджанците и разгрома на \"Мусават\" в Баку). Тогава положението беше значително по-просто и ние щяхме да предотвратим всичко станало в Батум и след Батумските преговори. Сега, във всеки случай не трябваше повече да се бавим. Нашето положение в международен план наистина е дяволско - независима Грузия, независим Азербайджан, комай и независима Армения, германски протекторат, стремеж на Турция да завземе Закавказието без азербайджанска независимост и пр. и пр.; от другата страна англичаните - всичко това създава много сложна комбинация от ту изгодни, ту опасни за нас моменти. За нас е ясно едно: трябва да се върви напред! Ние мислехме да стигнем до Евлах и като помислихме малко, да вървим нататък към Елисаветпол. Право към Тифлис не се решавахме да тръгнем (в нашите планини). Но в последно време вече си говорим и за това\". [2, док. 24]В тези редове се слага \"точката над и-то\" с поставянето на Совнаркома пред свършен факт. Шаумян благодари за бронираните автомобили, самолетите и екипировката, казва \"сполай Ви\" и за добрите съвети и ... съобщава, какво са си решили в Баку. Самият той може би се е чувствувал като Александър Македонски пред Гордиевия възел - обстановката е сложна, намножили са се много независими държави в Закавказието, чак не може да им запомни имената и затова възелът трябва да се разсече - \"да се върви напред\". Както ще видим от същото писмо, до този момент, войските на Бакинския Съвет вече са успели да затънат в блатата около Кюрдамир, но бакинските болшевики са започнали дори отново да си мечтаят да влязат в Тифлис.Последното е твърде странно, защото от една страна в писмото си до Ленин Шаумян заявява неприкрит страх от немците, а от друга страна нещо постоянно го влече към Тифлис, където отдавна са разквартирувани германските войски. Няколко реда по-горе в писмото, Шаумян е написал със собствената си ръка:\"Ако имахме пред себе си само елисаветполските банди, колкото и многочислени да са те, ако дори към тях се присъединят всички меншевишки и грузински сили - те пак не биха били страшни за нас. Бихме могли да се стравим с тях, дори ако към тях се присъединят и турски сили. Но нас ни плашат немците\". [2, док. 24]Основателен страх, но защо тогава се веят знамена и се обсъжда поход към Тифлис? Вероятно защото ненавистта на Шаумян към немците и разбира се към турците е патологична, а събраната от Бакинския Съвет въоръжена сила не е за пренебрегване:\"От доклада на помощника на Корганов, др. Шеболдаев, който Ви изпращам, Вие ще видите, че ние насочихме в посока на Елисаветпол, армия от 12 -13 хиляди души. Общото впечатление от армията на хора, сведущи във военното дело е, че това не е обичайната \"съветска\" армия - в най-добрия случай партизански отряди, а истинска редовна армия. Всички другари, пристигащи от Русия, изразяват възторг, когато се запознаят с нея. И за сега, тази армия се държи великолепно\". [2, док. 24]Само че, добрите новини за болшевиките свършват до тук. Армията е многочислена, държи се великолепно, но ... е лошо командувана. Накратко, тя е натикана в Кюрдамирските блата. В писмото си до Ленин, Шаумян пише:\"Трябва да се има пред вид, че условията на войната сега са много тежки. Тази местност Кюрдамир - Уджар - Евлах е ужасно блатиста, маларийна. Жегата е неимоверна, комари, няма питейна вода и на всичкото отгоре, пътят е наводнен от противника, пълно блато. Ако се наложи дълго да стоим на едно място, нашата армия ще загине\". [2, док. 24]Някой от класиците на руската литература беше написал: \"силен русский человек, своим задним умом\". Макар и арменец, Шаумян потвърждава изцяло тази теория. Неговата преценка за положението на войските на Бакинския съвет при Кюрдамир е абсолютно точна, но за негово и на другарите му съжаление, тя е направена не преди, а след като 12-13 хилядна армия е натикана в това тресавище.Затъването в Кюрдамирските блата е началото на края на болшевишката власт в Баку. Когато политическият авантюризъм се съчетае и с военен такъв, катастрофата е не просто предначертана, тя вече е проектирана в детайли. От тук нататък има само отстъпление, път назад, който ще прерастне в бягство, разрив със съюзниците от \"Дашнакцутюн\" и нещо безпрецедентно за болшевики - оставка на Шаумян и на комисарите му пред Бакинския съвет.Властта на болшевиките в Баку ще бъде заменена от диктатурата на Центрокаспия, която ще бъде пометена от кавказката ислямска армия. Близо е денят, когато Баку ще стане столица на Азербайджанската демократична република. Но за това в следващата част.(Следва продължение)Използвана литература:[1] Авалов Зураб (Князь Зураб Давидович Авалишвили).  1918-1921 гг. Париж, 1924, с.68. [2] Дечев Теодор,  - кореспонденцията между В. И. Ленин и Степан Шаумян от Октомврийския преврат до края на \"Бакинската комуна\" - Част първа. 30 важни документа, пряко свързани с гражданската война в Закавказието, клането в Баку през така наречените \"Мартенски събития\" от 1918 г. и последвалите събития до 2 юли 1918 г., \"Свободен народ онлайн\" [3] Документы внешней политики СССР, т.1, Москва, 1959, с. 443.[4] Документы из истории гражданской войны в СССР, т. 1, Москва, 1941, с. 289-290.[5] Ленин, Владимир Илич, , Издание пятое, том 37, июль 1918 - март 1919, стр. 6 - 7 [6] Ментешашвили Автандил, . 1918-1921 гг. [7] Российский центр хранения и изучения документов новейшей истории - РЦХИДНИ (Бывший ЦПА при УК КПСС), ф.558, оп.1, д. 2041, л. 1.[8]  1911 - 1922 [9] Dunsterville, Lionel Charles, , Published by Edward Arnold, London, 1920[10] . 1918. Supplement 1. The World War. Volume 1. Washington, 1933, [893] The Acting Secretary of State to the Ambassadir of Great Britain, Washington, July 31, 1918, File No. 763.72/10680", "date": "2018.10.18", "title": "Крахът на Болшевишката власт в Баку - 1918 г. Самоубийственият скок в Кюрдамирските блата"}
{"url": "https://news.bg/int-politics/mazh-svarzan-sas-sauditskiya-prints-e-bil-v-konsulstvoto-pri-izchezvaneto-na-kashogi.html", "text": "Проправителствен турски вестник публикува днес кадри от улично видеонаблюдение, показващи мъж, който преди това е пътувал с антуража на престолонаследника на Саудитска Арабия Мохамед бин Салман в САЩ, да влиза в саудитското консулство в Истанбул преди саудитският журналист дисидент Джамал Кашоги да изчезне там, съобщава \"Асошиейтед прес\".Информацията на турския вестник \"Сабах\" сочи, че въпросният мъж по-късно също така е бил пред резиденцията на саудитския генерален консул, напуснал е турски хотел, докато голям куфар стои до него и накрая е напуснал Турция на 2 октомври.Информацията излезе, след като турски разследващи са приключили среднощно претърсване както на резиденцията на саудитския консул, така и второ претърсване на самото консулство на фона на опасенията на Анкара, че саудитските власти са убили и разчленили Кашоги в дипломатическата мисия в Истанбул.Саудитска Арабия, която първоначално нарече твърденията \"безпочвени\", отказва да коментира каквото и да било по казуса.Видеокадрите, публикувани от \"Сабах\", показват мъжа да върви покрай полицейски барикади пред консулството в 9:55 часа сутринта, като няколко мъже вървят след него. Кашоги е пристигнал в консулството няколко часа по-късно - в 13:14 часа, след което изчезна, докато годеницата му го чакаше пред дипломатическата мисия.В информация на проправителствения вестник \"Йени Шафак\" от вчера, която се позовава на аудиозапис от екзекуцията на Кашоги, се посочва, че екип от саудитци веднага са разпитали 60-годишния журналист, след като той е влязъл в консулството, отрязвайки му пръстите, а по-късно са го обезглавили.По-рано изтекли кадри от видеонаблюдение показаха автомобили на консулството да се придвижват от консулството до официалната резиденция на генералния консул, която се намира на 2 км от консулството.Службите за сигурност в Турция използваха проправителствените медии, за да публикуват подробности по случая \"Кашоги\", което добави към натиска срещу петролното кралство.\"Асошиейтед прес\" не са могли да проверят самоличността на мъжа, макар че той е едно от лицата, което по-рано беше идентифицирано от турските власти като част от 15-членния саудитски екип, който е ликвидирал Кашоги.Снимки, заснети от американското издание Houston Chronicle и по-късно разпространени от \"Асошиейтед прес\", показват същия мъж като част от антуража на принц Мохамед бин Салман, когато той е бил на посещение в Хюстън през април.По-рано днес американският в. \"Ню Йорк таймс\" излезе с информация, че служители на американските тайни служби са все по-убедени, че принц Мохамед бин Салман е виновен за изчезването и убийството на Кашоги. Изданието коментира в тази връзка, че това представлява предизвикателство пред Белия дом, който възнамерява да поддържа близки отношения с кралството. ", "date": "2018.10.18", "title": "Мъж, свързан със саудитския принц, е бил в консулството при изчезването на Кашоги"}
{"url": "https://news.bg/world/norvegiya-se-izvini-na-zhenite-presledvani-zaradi-vrazki-s-natsistki-voynitsi.html", "text": "Министър-председателят на Норвегия Ерна Солберг направи официално правителствено изявление, в което сe извини на всички жени, които са ставали обект на репресии и преследване от норвежките власти заради връзките си с немски войници по времето на Втората световна война.Норвегия, неутрална държава, беше нападната от нацистите през месец април 1940 година.Смята се, че около 50 000 норвежки жени са имали интимни отношения с германските войници.Ръководителят на тайната полиция на Третия райх Гестапо Хайнрих Химлер междувременно насърчавал войниците да правят възможно най-много деца с норвежките. Той облагодетелствал норвежките жени, защото се надявал, че те биха могли да помогнат за популяризирането на нацистката концепция за арийската раса.Предполага се, че за периода норвежките са родили между 10 и 12 хиляди деца от немски войници.Жените, които имали връзки с нацистките войници, ставали известни като \"немските момичета\". След края на войната те са били репресирани от властите, обвинявани са в предателство и са били преследвани.Норвегия лишавала жените от граждански права и ги експулсирала в Германия заедно с децата им.\"Младите норвежки момичета и жени, които са имали връзки с германски войници или са били заподозрени в това, са били жертви на недобросъвестно отношение\", каза Солберг вчера, по време на събитие по случай навършването на 70 години от Всеобщата декларация на ООН за правата на човека.\"Нашето заключение е, че норвежките власти са нарушили фундаменталния принцип, че нито един гражданин не може да бъде наказан без съдебен процес или осъден без закон\", посочи премиерът на страната.По думите ѝ за повечето момичето това е било просто една тийнейджърска любов или невинен флирт, който оставил белег до края на живота им.\"Днес, в името на правителството, аз ви поднасям извинение\", допълни Солберг.", "date": "2018.10.18", "title": "Норвегия се извини на жените, преследвани заради връзки с нацистки войници"}
{"url": "https://news.bg/politics/knsb-kam-simeonov-i-petkov-ne-sakrashtavayte-otpuskite-na-maykite.html", "text": "От КНСБ искат да остане без последствия писмото на Асоциацията на организациите на българските работодатели (АОБР) до вицепремиера и председател на НСТС Валери Симеонов и министъра на труда и социалната политика Бисер Петков.Ви писмото си работодателите настояват за промени в Кодекса на труда, като времето на отпуск, през който не е полаган труд по причини, които не са извън волята на работника и служителя, да не се включва в полагаемия платен годишен отпуск. За този отпуск да не се изплащат и обезщетения при прекратяване на трудовото правоотношение. От АОБР визират предимно родителския отпуск (всички текстове за отглеждане на дете до 8-годишна възраст).Предложението е свързано и се основава на Решение на Съда на ЕС по преюдициално запитване от страна на румънски магистрат по конкретно дело в окръжен съд в Румъния, се казва в писмото.От КНСБ акцентират, че правата на бременните жени и майките, включително и уредените в КТ, са описани в чл.47 от Конституцията на Р България. Според конституционния текст \"Жената майка се ползва от особената закрила на държавата\".Ако се налагат подобни промени в Кодекса на труда за майчинството, то това са Конституционни, а не обикновени законодателни измерения, категорични са синдикалистите. Зад правните текстове стои демографска политика на държавата, а не обичайна и необходима регулация на трудови отношения, пишат те, мотивирайки се, че искането на работодателите не трябва да бъде прието от двамата министри, до които е отправено писмото на АОБР.Синдикатите припомнят, че подобри предложения не се правят за пръв път. В становището си от КНСБ се опитват да омаловажат представителността на АОБР по смисъла и условията на Кодекса на труда.Визирайки посоченото Решение на съда на ЕС в писмото на работодателите, от КНСБ смятат, че то не е основание за България да бъдат правени исканите от АОРБ промени в КТ. То се използва като повод за да бъде повдигната отново темата за отпуските на майките и родителите.От КНСБ изясняват социалните права, включително и на редовен платен годишен отпуск. Те се основават на категорията \"трудов стаж\". Те привеждат пример с Кодекса за социално осигуряване, където е регулиран \"осигурителния\" стаж, в Закона за държавния служител \"служебен\" стаж, в Закона за съдебната власт - \"юридически\" стаж.Трудовият стаж, като категория, има много по-дълбоки измерения от разбирането за действително полагане на труд, категорични са синдикатите, визирайки времето за изграждане на професионални умения на един специалист.\"В чл.352 от Кодекса на труда има уредени редица хипотези, съгласно които конкретно определени периоди от време се признават за трудов стаж, без работникът или служителят да е работил реално\", пишат от КНСБ.Предложението на АОБР е насочено срещу значението на категорията . Решението на съда на ЕС няма индикации за съответствие или несъответствие на трудов стаж с Директивата на ЕС, допълват мотивите си срещу промени в КТ, предложени от АОБР.", "date": "2018.10.18", "title": "КНСБ към Симеонов и Петков: Не съкращавайте отпуските на майките"}
{"url": "https://news.bg/comments/litsemerie-netransplantirano.html", "text": "По някаква случайност точно по време на Европейската седмица на донорството, у нас умира 29-годишен мъж, който не дочаква трансплантация на бял дроб. И всички са шокирани. Премиерът, който явно най-сетне е разбрал, че още 15 човека (всъщност 16) чакат да им бъде присаден бял дроб, веднага разпорежда \"Ананиев да реши въпроса\", да запознае депутатите от управляващата коалиция с проблемите на донорството (другите няма нужда), Дариткова да \"отвори дебата за промяна\" в Комисията по здравеопазване в парламента, да се стартира кампания за донорството и да се проследи европейската практика. Това е, не изглежда трудно.Малко по-късно Ананиев и Дариткова са в парламента, прегръщат опечаленото семейство на починалия Адриан Петков, обещават да решат въпроса и обясняват как. Ще бъде назначена специална комисия, която да проучи защо се стигна до леталния изход при този пациент, ще се прави електронен регистър на чакащите за трансплантация, ще започне масово популяризиране на донорството у нас. И, разбира се, ще се подготвят законодателни промени... все още никой няма представа какви.Защо изведнъж се разбързаха? Всички познаваме Адриан Петков от протестите пред Министерството на здравеопазването заради спрелите трансплантации на бял дроб, на които ходеше с кислородната си бутилка. Всички проследихме и сагата с д-р Марияна Симеонова, бивш директор на Изпълнителната агенция по трансплантации (ИАТ), която два пъти подава оставка и на последната си пресконференция заяви огорчена, че институциите у нас не само не й помагат, но дори й пречат да върши работата си. Всички разбраха и че договорите с Евротрансплант и трансплантационния център във Виена, който оперира българи, се бавят, макар че ИАТ е задвижила подготовката за сключването им. Стана ясно и че не агенцията, а Комисията за лечение в чужбина трябва да търси оферти за пациентите, които се нуждаят от трансплантация. Всъщност и в тази комисия впоследствие се раздвижиха и почти успяха да осигурят трансплантиране на Адриан в Италия, но той не доживя края на преговорите с болницата. Тази развръзка можеше да се предвиди година по-рано, когато екипът на проф. Клепетко във Виена спря да трансплантира българи.Изведнъж се оказва, че ще се готви регистър на чакащите за трансплантация. Защо е необходимо това? За да демонстрираме активност? Нали за да бъдеш трансплантиран, у нас или в чужбина, задължително трябва да си вписан в листата на чакащите орган към ИАТ. Това не е ли регистър? Още повече, че за да те впишат в него, ти трябва да предоставиш куп документи, сред които епикриза, становище от лечебното заведение, което следи състоянието ти, становища на експерти, на национален консултант по трансплантология и т.н. На практика институциите разполагат с цялата информация за пациента, трябва само да си свършат работата.Междувременно две български болници - \"УМБАЛ \"Света Екатерина\" и УБ \"Лозенец\" продължават да работят по \"план-проекта за сътрудничество\" между тях и трансплантационния център в Есен, Германия, за да се положат основите на този вид операции и у нас. Не е далеч времето, когато българите, нуждаещи се от бял дроб, ще могат да бъдат трансплантирани тук. Това може да е добра новина, но може и да не е. Защото и в момента у нас се правят трансплантации. Но докато успехите на едни болници са безспорни, успеваемостта на други тъне в мистерия.От години родители на деца, нуждаещи се от чернодробна трансплантация например се опитват да разберат каква е преживяемостта на трансплантираните в УБ \"Лозенец\". Тази болница е свещена крава и въпреки противоречивите си резултати и скандалите през годините продължава да трансплантира деца. Вероятно защото националният консултант по трансплантации и шефът на центъра, който трябва да даде становище пред Фонда за лечение на деца дали едно дете може да бъде трансплантирано успешно у нас, са едно и също лице. Дори да си затворим очите пред явния конфликт на интереси, остава фактът, че Общественият съвет на ЦФЛД в последните години системно отказва финансиране на този вид операции за деца в чужбина, защото у нас вече има \"традиции\". Все пак първата чернодробна трансплантация на дете е извършена още през 2004 година. И тогава, както вероятно ще се случи и с белодробните трансплантации, експертната помощ дойде от клиниката в Есен. Едно успешно начало, последвано от години на променлив успех. От началото на тази година в УБ \"Лозенец\" черен дроб е трансплантиран на 4 деца, едното е починало. За да са категорични резултатите при другите, трябва да се проследи състоянието им на първата и петата година от трансплантацията. Обикновено пациентите са бебета и малки деца с вродени аномалии или генетични увреждания, изключително редки случаи, някои от които са диагностицирани за пръв път в България. Опит с подобен род патологии у нас няма. Има в чужбина, където успеваемостта е над 90 %. Получили отказ от фонда, родителите са принудени да организират дарителски кампании, да търсят сами оферти от чуждестранни клиники и да плащат в пъти повече за трансплантация, която може да бъде платена от НЗОК на преференциални цени с формуляр S 2.Предвид натрупаното напрежение сред родителите и вече сериозния брой деца с откази за каквото и да било лечение в чужбина, може би е време МЗ да направи публични резултатите на българските трансплантационни центрове, каквато е европейската практика, която обичаме да цитираме.Да, успехите на едни са безспорни и това е добра новина за иновативната медицина у нас. Но при други са спорни, поне до доказване на противното. И ако един такъв трансплантационен център се е запътил към присаждането на бял дроб у нас не е трудно да прогнозираме отсега какво ще се случи. За да няма изненадани и да не се налагат спешни мерки, както след смъртта на Адриян. Една съвсем предизвестена смърт.", "date": "2018.10.18", "title": "Лицемерие, нетрансплантирано"}
{"url": "https://news.bg/crime/stolichniyat-parvi-arhitekt-nakisna-ivancheva-pred-magistratite.html", "text": "Главният архитект на София Здравко Здравков беше на разпит в Специализирания наказателен съд по делото срещу бившата кметица на столичния район \"Младост\" Десислава Иванчева.Пред магистратите Здравков заяви, че в края на миналата година той е сезирал прокуратурата за забавени от Иванчева преписки за строежи в района.Здравков беше в съда с адвокат. Той посочи още, че от тримата подсъдими - Иванчева, Биляна Петрова и бившият районен кмет на \"Младост\" Петко Дюлгеров, познава само Иванчева и Петрова.Показанията на главния архитект бяха свързани главно с маниера на работа на Иванчева, от който Здравков имал доста оплаквания, пише БНР.По думите му Иванчева бавила обявления за подписани от него разрешителни за строежи. Той даже инициирал изслушване на Десислава Иванчева в Столичния общински съвет, преди да сезира прокуратурата по това. Ефект обаче нямало.След това Здравков подал сигнал към държавното обвинение, който касаел седем конкретно оплакали се хора. Сред тези хора бил и строителният предприемач Столичният първи архитект накисна Иванчева пред магистратите, от когото се твърди, че Иванчева поискала крупна сума подкуп за разрешение за строеж. Той е и главен свидетел по делото.\"Когато 7 месеца не може да обявите на едно заинтересовано лице преписка, очевидно той е заинтересован да се свърши работата, той би се явил да си подпише констативния акт или да получи обратната разписка. Подозирах, че има умишлени действия. Дори не познавам г-н Ваклин. Случаите, за които съм сигнализирал са 7. Всички тези случаи съм описал към сигнала, който съм подал\", посочи Здравков.Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.В края на май месец спецсъдът .На 1 август бившата кметица Десислава , окована с белезници и на краката. Заедно с нея бе прегледана и Петрова.", "date": "2018.10.18", "title": "Столичният първи архитект накисна Иванчева пред магистратите"}
{"url": "https://news.bg/int-politics/borisov-zashtitava-v-bryuksel-energiynata-sigurnost-na-balgariya.html", "text": "Много правилно е да оставим Мишел Барние да преговаря от името на всички за Брекзит. Това коментира премиерът Бойко Борисов от Брюксел. Борисов посочи, че нищо ново не е обсъждано с Тереза Мей по условията за Брекзит.Докато не дойде крайният срок, нищо не може да се каже и \"аз се пошегувах, да не ми изкълчи някой думите в България\", но основното е, че няма необходимия напредък за Брекзит, допълни Борисов.Нищо ново и нищо различно, но трябва да се вземат абсолютно всички необходимите мерки за киберзащита за всяка една от държавите в ЕС и както и всички заедно, добави той.Колкото повече наближава срокът за Брекзит, толкова по-напрегнато ще става. Както в България добре знаем, всичко започваме да правим бързо в последния момент, когато изтича срокът, обясни премиерът.Той даде пример с европредседателството, строили сме до последно, за да се справим добре и сме се справили и това го отчитат всички, че сме едно от най-добрите европредседателства.Във връзка с предстоящата среща на ръководители на 54 държави, Борисов коментира, че не знае да има организирани двустранни срещи с отделни премиери, но в коридорите и където има възможност, ще се обсъжда. Ако започнат и двустранни срещи, няма да излезе математиката, обясни премиерът.Бойко Борисов подчерта, че изрично е настоял за протокола в срещата да бъдат записани три неща, във връзка с темата за климата, пряко отразяващи се върху енергйната ни сигурност.Българският премиер иска да се запази договорната цел от 40% до 2030 година, да не се допуска ревизия на рамката и да не се допуска повишаване на финансово ангажименти към трети страни като Китай и Дубай, въпреки че са ни приятели.Важно е това да се запише, заради вредните емисии, нашите Марици, нашите миньори, нашата енергийна сигурност е близо 60% на базата на въглища, обясни премиерът Борисов.Предстои и да се обсъди на европейско ниво темата с мигрантите, затова и Борисов заяви, че не можем да говорим за вторично разпределение на мигрантите, преди да сме решили въпроса с външните граници.Иначе според него всяка една държава може да се справи, подпомагана от ЕС.Борисов обясни, че пред лидерите е изброил най-важните условия за разрешаване на проблема с миграцията - да има политическа воля, да се вземат мерки за ограничаване на достъпа с техника и гранични екипи, да се приоритизират споразуменията с трети държави и при необходимост да се отпуснат средства за опазването на границите на ЕС, както беше направено за България през 2016 г. \"На базата на тези неща - тогава вече може да говорим за солидарност и вторично разпределение. В момента основният поток от мигранти, които заливат Европа, минават през Гърция. България се справя прекрасно с този проблем и всички го признават\", каза още Борисов. Той допълни, че му предстои визита в Египет, където ще обсъди темата за миграцията с президента Абдел Фатах Сиси.Премиерът Борисов определи преговорите за Брекзит като изключително тежки и още веднъж подчерта, че в сферата на сигурността връзките между службите трябва да се запазят. \"Всички ние сме убедени, че трябва да се вземат абсолютно всички мерки за киберзащита на ЕС и поотделно, и заедно\", допълни Борисов.", "date": "2018.10.18", "title": "Борисов защитава в Брюксел енергийната сигурност на България"}
{"url": "https://news.bg/regions/simeon-slavchev-pita-fandakova-za-remonta-na-bul-k-velichkov.html", "text": "Без обществена поръчка за изпълнител, строително разрешение и законови строителни книжа се ремонтира бул. \"Константин Величков\". Такава информация е получил общинският съветник и съпредседател на \"Политическа група 5\" Симеон Славчев.По тази причина днес той внесе питане по въпроса до кмета на София, като заяви, че за пореден път Столична община нарушава закона и изразходва неефективно публични средства.\"Това вече не е контрол на контрола, а скандал на скандала\", отсече Славчев.Проектът за ремонт на бул.\"Константин Величков\" е предвиждал изграждането на първото в София обособено трасе за градски транспорт с 6 перона и делинеатори, които да разделят градския транспорт от автомобилното трасе.Строителят на обекта обаче ще бъде сменен поради недоброто изпълнение на ремонтните дейности и недостатъчната устойчивост на използваните материали към атмосферните влияния. Това обяви вчера зам.-кметът по транспорт Евгени Крусев и подчерта, че изпълнителят ще бъде санкциониран.Славчев се позова на изявление на Крусев до медиите, в което зам.-кметът обясни, че общинската фирма \"Софинвест\" ще поеме проекта и нейна задача ще бъде да завърши всички дейности по започнатия вече обект.В своето питане за некачествения ремонт Славчев настоява от Общината да дадат следните отговори:Общинският съветник иска обяснение и защо зам.-кметът Евгени Крусев обявява, че ремонтът е некачествен едва на 17 септември, след като крайният срок за изпълнението му е два дни по-рано.Очаква се кметът на София Йорданка Фандъкова да отговори на питането по време на следващото заседание на Столичния общински съвет.", "date": "2018.10.18", "title": "Симеон Славчев пита Фандъкова за ремонта на бул. \"К. Величков\""}
{"url": "https://news.bg/regions/da-miyat-po-chesto-preporachaha-na-karierata-v-belashtitsa.html", "text": "Концесионерите на кариера \"Цех Родопи\" получиха едноседмичен срок да изпълнят предписанията на РИОСВ - Пловдив. Това се случи днес, след като на площадката на кариерата в землището на с. Белащица е установено неорганизирано емитиране на прах.На място бе констатирано нарушаване на дължината на ръкава към транспортна лента на сортиращата инсталация и изнесен прах по републиканската пътна мрежа в участъка от кариерата до кантара на обекта.На концесионерите са дадени предписания да се увеличи кратността на измиване на вътрешните пътища и да не се допуска работа на инсталациите без оросителна система, включително и създаване на водна завеса.Изискванията са концесионерите да измиват частта от републиканската пътна мрежа, която се използва от дружеството, за да не се допуска неорганизирано емитиране на прах при движение на преминаващите по пътя транспортни средства.Кариерите са разположени в район със завишени нива на фини прахови частици. На 17 юли тази година РИОСВ - Пловдив постави изискване да се оцени въздействието на новата концесионна площ върху околната среда поради очаквания за значително вредно въздействие върху здравето на хората в района.При изготвянето на доклада по ОВОС ще бъде отчетено влиянието на всички инвестиционни намерения в района. Ще се оцени и кумулативният ефект от двете съществуващи кариери.РИОСВ - Пловдив препоръчва да не се отреждат терени за дейности, които допринасят за увеличаване на фините прахови частици, заради влошеното качество на атмосферния въздух в Агломерация Пловдив.Това решението беше взето след скорошния По този повод кметът на община Родопи беше уведомен да изпълни законовите си задължения за контрол на качеството на атмосферния въздух, както и да определи график за транспорт на добития инертен материал от кариерите.", "date": "2018.10.18", "title": "Да мият по-често, препоръчаха на кариерата в Белащица "}
{"url": "https://news.bg/int-politics/tramp-besen-plashi-da-izprati-armiyata-na-granitsata-s-meksiko.html", "text": "Президентът на САЩ Доналд Тръмп заплаши да изпрати американската армия да затвори границата с Мексико в гневна публикация в профила си в \"Туитър\" рано сутринта, същевременно нападайки демократите и редица страни от Централна Америка.Връщайки се към една от обичайните си теми, поредица от туитове набедиха безпочвено Демократическата партия, че искала отворени граници.Без да представи каквито и да било доказателства, Тръмп подчерта, че Гватемала, Хондурас и Салвадор провеждат \"нападение срещу нашата страна\", ръководено от неговите политически опоненти и повтори заплахата, отправена по-рано тази седмица, да спре хуманитарната помощ за тези страни.\"Наблюдавам Демократическата партия, че е повела (защото искат отворени граници и съществуващи слаби закони) нападение срещу нашата страна от Гватемала, Хондурас и Салвадор, чиито лидери не правят достатъчно да спрат този голям поток от хора, ВКЛЮЧИТЕЛНО МНОГО ПРЕСТЪПНИЦИ, да влизат от Мексико в САЩ\", настоя американският държавен глава.\"В допълнение към спирането на всички плащания към тези страни, които изглежда, че почти нямат контрол върху населението си, аз трябва, по най-категоричен начин, да помоля Мексико да прекрати тази атака - и ако не може да го стори, ще мобилизирам американската армия и ЩЕ ЗАТВОРЯ НАШАТА ЮЖНА ГРАНИЦА!\", отсече Тръмп.\"Атаката над нашата страна на южната ни граница, включително криминалните елементи и НАРКОТИЦИТЕ, които нахлуват, е много по-важна тема за мен, като президент, отколкото търговията или търговското споразумение с Мексико и Канада. Надявам се, че Мексико ще спре тази атака по тяхната северна граница. Всички демократи са виновни за слабите закони!\", допълни американският президент.Това са едни от най-тежките думи на Тръмп по отношение на имиграцията - и най-спорните - от началото на мандата му.Тръмп не за първи път предлага да изпраща войски на границата с Мексико. През април той каза, че ще \"върши нещата военно\", като изпрати Националната гвардия, за да помогне за сигурността в района.", "date": "2018.10.18", "title": "Тръмп бесен, плаши да изпрати армията на границата с Мексико"}
{"url": "https://news.bg/regions/es-ni-dava-2-2-mln-evro-za-navodneniyata-v-burgasko-ot-oktomvri-2017-g.html", "text": "ЕС отпуска на България 2.2 милиона евро за щетите от  в края на месец октомври 2017 година.Средствата са от Фонд \"Солидарност\" на ЕС. Предложението за подпомагането на засегнатите райони у нас и в още няколко държави членки е на Европейската комисия. То е уважено от ЕП и Съвета.Средства от фона ще получат общи 4 държави, засегнати от бедствията през 2017 година - България, Гърция, Полша и Литва.Общата сума е 34 милиона евро.\"Обещахме да не изоставяме нашите държави членки. Обещахме да им помогнем да стъпят отново на краката си. Днес правим конкретни стъпки за изпълнението на тези обещания. До няколко седмици помощта от ЕС ще достигне до тези държави и ще помогне за покриването на разходите за отстраняване на щетите, нанесени от природни бедствия в България, Гърция, Литва и Полша\", заяви еврокомисарят по въпросите на регионалната политика Корина Крецу.От тези 34 милиона най-много ще получи Литва - около 17 млн. евро заради бурите и дъждовете миналата есен. 12.2 млн. евро отиват в Полша заради проливните дъждове от месец август 2017 г.Гърция ще получи 2.5 млн. евро за земетресението на остров Кос от юли 2017 година.Със средствата от фонд \"Солидарност\" на Европейския съюз ще бъде подпомогнато възстановяването и ще се покрият част от разходите за спешно реагиране, временно настаняване, почистване и опазване на културното наследство, за да се намали финансовата тежест за националните органи, породена от природните бедствия.От създаването на фонда през 2002 г., след повече от 80 бедствия, в това число наводнения, горски пожари, земетресения, бури и суши, 24 държави са получили помощ от фонда на обща стойност над 5 милиарда евро за спешни и възстановителни действия.Припомняме,  при наводненията в област Бургас през нощта на 23 срещу 24 октомври.Най-тежко беше положението в , където беше обявено и бедствено положение.По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.", "date": "2018.10.18", "title": "ЕС ни дава 2.2 млн. евро за наводненията в Бургаско от октомври 2017 г."}
{"url": "https://news.bg/crime/otkriha-banderoli-za-alkohol-v-kamion-sas-susheni-kaysii.html", "text": "3 816 000 броя акцизни бандероли за алкохол с надписи на Република Украйна бяха задържани днес на МП \"Капитан Андреево\". Те са открити при митническа проверка на товарен автомобил с турска регистрация, управляван от турски гражданин. Камионът пътувал от Турция за Украйна, а шофьорът представил редовни документи за пренос на сушени кайсии и отрекъл да пренася други стоки.След проверка на превозното средство със специализирана рентгенова апаратура е установена подозрителна плътност и съдържание в задната му част.При последвалата физическа проверка митническите служители откриват между кашоните със сушени кайсии укрити 318 кашона, пълни с общо 3 816 000 броя акцизни бандероли за алкохол на Република Украйна.Акцизните бандероли и товарният автомобил са задържани, а срещу шофьора на камиона е съставен акт за нарушение на Закона за митниците.Работата по случая продължава.", "date": "2018.10.18", "title": "Откриха бандероли за алкохол в камион със сушени кайсии"}
{"url": "https://news.bg/int-politics/putin-obyavi-daesh-darzhat-stotitsi-zalozhnitsi-v-siriya-vklyuchitelno-ot-sasht-i-evropa.html", "text": "Президентът на Русия Владимир Путин обяви, че терористичната групировка ДАЕШ (\"Ислямска държава\") са хванали няколко американски граждани южно от река Ефрат в Сирия, съобщава \"Ройтерс\".Путин добави, че терористите от ДАЕШ са заловили близо 700 заложници в част от Сирия, контролирана от подкрепяните от САЩ сили, като са издали ултиматум, обещавайки да екзекутират 10 души всеки ден.Говорейки в руския черноморски курорт Сочи, Путин заяви, че сред заложниците са няколко американски и европейски граждани, добавяйки, че ДАЕШ разширява контрола си на територия, контролирана от САЩ и подкрепяни от САЩ сили.Путин не е уточнил какви са исканията на терористите.Най-висшият американски военен ген. Джоузеф Дънфорд заяви във вторник, че е постигнат малък напредък в справянето с основните условия, които доведоха до възхода на въоръжените ислямистки екстремисти, дори след като бяха постигнати военни успехи срещу групировки като ДАЕШ в Ирак и Сирия.Подкрепяните от САЩ сили и иракските милиции освободиха почти цялата територия, която ДАЕШ някога контролираше в Ирак и Сирия.", "date": "2018.10.18", "title": "Путин обяви: ДАЕШ държат стотици заложници в Сирия, включително от САЩ и Европа"}
{"url": "https://news.bg/politics/rumen-radev-v-london-zapazvaneto-na-pravata-na-grazhdanite-i-sled-brekzit-e-prioritet.html", "text": "Запазването и развитието на близките отношения между Европейския съюз и Великобритания са важни и за двете страни. Това е обща цел.\"С най-голям приоритет трябва да е запазването на правата на гражданите и от двете страни\", коментира пред български журналисти в Лондон президентът, който е на работно посещение в Обединеното кралство.По време на своята аудиенция при Нейно Величество Елизабет II - кралица на Обединеното кралство Великобритания и Северна Ирландия българският президент Румен Радев покани Нейно Величество да се запознае в България с богатата ни история и вековните културни традиции. Поканата е отправена към кралица Елизабет II - тя или член на кралското семейство, да посети България. Очакваме височайшата визита по повод 140-та годишнина от установяването на дипломатически отношения с Великобритания, която ще отбележим през 2019 г.\"Надявам се кралица Елизабет II да има възможност на място да се запознае с нашата богата история, с вековните културни традиции на нашия народ, които присъстват и в Британския музей, и в Британската библиотека\", каза Радев.По думите на държавния глава, поканата за аудиенция при кралица Елизабет II е знак за приятелските отношения между България и Великобритания, за чието развитие работят нашите държави. Това беше потвърдено по време и на тази аудиенция, заяви Румен Радев след срещата. Аудиенцията продължи около 40 минути, а през втората й част в нея се включи и съпругата на държавния глава Десислава Радева, съобщиха от администрацията на президента.Президентът определи атмосферата на срещата като топла и сърдечна. Кралица Елизабет II е проявила жив интерес към историята и културата на нашата страна. \"Между България и Великобритания има стратегическо партньорство, отличен политически диалог, активно сътрудничество в редица области\", подчерта държавният глава.", "date": "2018.10.18", "title": "Румен Радев в Лондон: Запазването на правата на гражданите и след Брекзит е приоритет"}
{"url": "https://news.bg/crime/18-mesetsa-probatsiya-za-uchenika-butnal-fontan-v-kazanlak.html", "text": "18-годишният младеж от Казанлък, който беше задържан за вандализъм в началото на годината, беше осъден на една година и шест месеца пробация заради унищожаването на фонтан, собственост на Община Казанлък.Припомняме, на 27 януари обвиняемият с инициали А. А. нанесе на щети в размер на 1 227 лв.Вандалът вече възстанови сумата, на която възлизат нанесените имуществени вреди на общината.Съдебното производство се проведе в рамките на четири месеца.А.А. е признат за виновен като извършител на престъплението.Присъдата подлежи на обжалване.", "date": "2018.10.18", "title": "18 месеца пробация за ученика, бутнал фонтан в Казанлък"}
{"url": "https://news.bg/int-politics/kitay-predpriema-merki-za-sigurnostta-na-yuzhnokitaysko-more.html", "text": "Китай ще предприеме всички необходими мерки, за да гарантират своя суверенитет и сигурност в Южнокитайско море, съобщава министерство на външните работи на страната, цитирано от ТАСС.\"Островите в Южнокитайско море са част от Китай и ще вземем необходимите мерки, за да гарантираме нашия суверенитет, сигурност и законни интереси\", коментира говорителят на министерството във връзка с действията на американските военновъздушни сили в Южнокитайско море.\"Китай уважава свободата на корабоплаването и аеронавтиката, ако държавите действат в съответствие с международното право. В същото време ние се противопоставяме на някои държави, които я използват като претекст за подкопаване на суверенитета на регионалния мир и стабилност\", коментира китайският дипломат.Вчера СиЕнЕн съобщи, че два стратегически B-52 бомбардировача на САЩ , разположени на остров Гуам в Тихия океан, са прелетяли до оспорваната област в Южнокитайско море.Американското командване на военновъздушните сили в Тихия океан определя прелитането около островите като \"обикновен тренировъчен полет, провеждан в съответствие с международното право\" и подчертава, че \"Съединените щати остават ангажирани със свободата на корабоплаването в Индо-тихоокеанския регион\".Китай има териториални спорове с Бруней, Виетнам, Малайзия и Филипините. От края на 2013 г. Пекин извършва мащабни хидротехнически и строителни работи за създаването на изкуствени острови, както и за разширяване и развитието на тези територии.Съединените щати и Япония обвиняват Китай в създаване на земни площи, които могат да бъдат използвани за военни цели, включително и за военноморски бази и военни летища.На свой ред, Министерството на външните работи на Китай настоява, че Съединените щати са отговарни за дестабилизирането на ситуацията в Южнокитайско море.", "date": "2018.10.18", "title": "Китай предприема мерки за сигурността на Южнокитайско море"}
{"url": "https://news.bg/politics/bsp-razdeleni-i-predi-tretiya-vot-na-nedoverie.html", "text": "Разделени, червените тръгват да събарят кабинета Борисов 3. От доста време ръководството и вътрешната опозиция \"се хапят\" на тема авторитаризъм. Повод за поредната престрелка стана заседанието на Националния съвет на столетницата, когато остро бе повдигнат въпроса за едноличните решения на Корнелия Нинова.Последно тя бе атакувана за смяна на главния редактор на партийния вестник \"Дума\". Редица червени излязоха с подписка срещу лидера си и поискаха отговор от ръководството. Най-после Нинова и Изпълнителното бюро на столетницата отговори с писмо до членовете на пленума. News.bg разполага с писмото. Публикуваме го без редакция.", "date": "2018.10.18", "title": "БСП разделени и преди третия вот на недоверие"}
{"url": "https://news.bg/society/grazhdani-alarmirat-za-nezakonen-stroezh-v-sozopol.html", "text": "Спорен строеж на брега на морето край Созопол предизвика недоволството на местни хора и рибари, информира bTV.Опасенията им са, че ще бъде ограничен достъпът до един от символите на града - скалните образувания \"Германката\".Рибари споделят, че са били изгонени от собственика. Те са категорични, че не вършат непристойни дела, а просто си отстояват хобито.Представител на собственика заявява, че обектът е абсолютно законен. По думите му имотът е закупен преди повече от 20 години, а в момента е ограден заради разкопки. След като те приключат ще бъде оставена пътека, по която да се минава за носа напред.Христо Христов, директор на дирекция \"Строителство\" в Созопол разясни, че в общината не е подаден никакъв сигнал за незаконно строителство - нито от рибари, нито от граждани.", "date": "2018.10.18", "title": "Граждани алармират за незаконен строеж в Созопол"}
{"url": "https://news.bg/int-politics/polovinata-amerikanski-voenni-ubedeni-che-sasht-skoro-vlizat-v-golyama-voyna.html", "text": "Почти половината от американските военни смятат, че САЩ скоро ще бъдат въвлечени в голяма война. Това показва проучване на американското издание .Според резултатите от проучването 46 процента от американските военни смятат, че страната им ще се включи във война в течение на следващата година. През 2017 г. само 5 процента от анкетираните са изразили такова мнение.По-голямата част от участвалите в проучването (71 процента) смятат, че Русия ще бъде основният противник в евентуална война, а на второ място е Китай (69 на сто). През 2017 г. 53 процента от анкетираните са смятали Русия за главен противник във война, а 45 на сто - Китай.Освен това за основна заплаха за националната сигурност на САЩ военните са определили кибертероризма (89 на сто). Според тях американската армия не е подготвена да отблъсне такива атаки.На свой ред половината от анкетираните военнослужещи смятат, че страната им няма да бъде въвлечена през следващата година в сериозен военен конфликт. В предишното проучване такова мнение са изразили 67 процента от запитаните.Резултатите от проучването също така са показали, че американските военни вече не смятат, че е налице сериозна заплаха от Северна Корея, причина за което е политиката на президента Доналд Тръмп по отношение на КНДР.", "date": "2018.10.18", "title": "Половината американски военни убедени, че САЩ скоро влизат в голяма война"}
{"url": "https://news.bg/politics/rumaniya-izprevarva-balgariya-v-modernizatsiya-na-armiyata.html", "text": "\"Румъния вече изпълнява своя ангажимент към НАТО за 2% от БВП да е за отбрана и  в изпълняване на ангажиментите си за Това заяви Цветан Цветанов на среща с представители на Комисията по отбрана и вътрешна сигурност на румънския парламент.Той дава подкрепа на Румъния, която догодина поема председателството на ЕС.\"Важно е с Румъния да се подкрепяме, защото интересите на сигурността в региона са много по-важни от политическите пристрастия\", заяви на брифинг той.Според него е надградено парламентарното взаимодействие на двете държави по тема Сигурност.\"За нас е важно, че това, което успяхме да реализираме по време на нашето и вече продължава в австрийското, ще продължи и в румънското, а именно темата за Западните Балкани, отчете Цветанов.Пред колегите си от Румъния е дал и оценка за несправедливия начин, по който двете държави са третирани за членството им в Шенген.", "date": "2018.10.18", "title": "Румъния изпреварва България в модернизация на армията"}
{"url": "https://news.bg/health/ustroystvo-razpoznava-litsa-i-tekstove-v-pomosht-na-nezryashti.html", "text": "Израелско устройство, което помага на незрящи да имат пълноценен живот, бе представено на пресконференция в БТА. Самото устройство OrCam MyEye (Моето око) е с размерите на по-голяма флашка и може да се прикрепи към рамката на очила.То разполага с камера и микрофон. Камерата може да чете текст на 19 езика. С тази \"флашка\" човек със зрителни проблеми може да разпознава лица, да идентифицира продукти, баркодове, цветове. То може да засича пари, имена на улици. Може да каже часа и датата.Научен екип от 140 души разработва продукта. Преди седмици и българският език е включен в програмата, която чете текстове, пари, казва какво се вижда наоколо.\"Ще търсим помощта на правителството, без тяхна помощ е невъзможно незрящите да получат устройството. Банки предоставят безлихвени кредити за закупуване на продукта\", заявиха от компанията-дистрибутор.От фирмата производител казаха, че устройството работи със софтуер с изкуствен интелект. Разработва се апликация и за смартфон. Това ще позволи на хора със смартфони да ползват други функции като гласови команди.На \"Моето око\" могат да бъдат качени до 2 млн. баркода на продукти, запомня до 100 лица. Устройството се продава и свободно в България.Цената за Европа е €4500. Производителите работят за подобряване на батерията, за да издържа по-дълго, сега издържа 3 часа. Сега има 2-годишна гаранция, но предвиждат удължаването й. Работи се и за подобряване на работата му на тъмно.Около 2% в света са хората със зрителни проблеми. В България няма точна статистика колко са хората със зрителни проблеми. Около 14 000 членуват в Съюза на слепите, но има и хора, които не са в този Съюз. Това устройство е подходящо и за напълно слепи, както и за хора със слабо зрение.От компанията-производител заявиха, че в Германия до 50% от застрахователните компании покриват цената на устройството. Компанията-производител работи с Белгия, Франция, Италия. В Израел няколко програми субсидират хората, желаещи да закупят продукта. В Чехия правителството дава 90% от разходите на хората за закупуване на устройството, заявиха производителите и дистрибуторите на продукта.", "date": "2018.10.18", "title": "Устройство разпознава лица и текстове в помощ на незрящи"}
{"url": "https://news.bg/int-politics/tramp-predlaga-targovsko-sporazumenie-kato-podarak-za-brekzit.html", "text": "Търговският представител на САЩ Робърт Лайтизър изпрати подарък на поддръжници на \"Брекзит\". Писмо, в което се съобщава, че администрацията на Тръмп планира \"авангардна\" сделка за свободна търговия с Обединеното кралство, пише \"Блумбърг\".Да се направи подобна сделка е едно нещо и основното изискване е политическата воля, която съществува и от двете страни към момента, но истинският въпрос е какво ще получи Великобритания.Обосновката за сделка между САЩ и Великобритания надхвърля сантименталността за специалните отношения или шотландските голф игрища на Доналд Тръмп.САЩ представляват 19% от износа на Великобритания, те са най-големият единствен двустранен търговски партньор в страната и най-големият експортен пазар. Никоя страна не инвестира повече във Великобритания, отколкото в САЩ. Трансатлантическото споразумение може, според Министерството на търговията и промишлеността, да даде тласък на търговията и да има полза за производителността на Обединеното кралство.Намаляването на търговските бариери би било от полза и за двете икономики, дори ако растежът от търговските сделки като цяло да е скромен.Но има две причини за предпазливост. Първата е, че това не е симетрично договаряне.  Често се говори за влиянието, което Обединеното кралство има като петата по големина икономика в света. Ако Великобритания смята, че ЕС е упорит партньор по време на преговорите за \"Брекзит\", това няма да е нищо в сравнение с влиянието, което Конгресът ще има върху преговорните позиции на САЩ.САЩ ще бъдат още по-твърд партньор за преговори. Трансатлантическото партньорство за търговия и инвестиции се срина, когато ЕС и САЩ не постигнаха съгласие по много неща, включително стандартите за храните. Забележително е, че няма движение по отношение на финансовите услуги, където Великобритания има голям интерес да отвори достъпа до американските пазари.Европейската регулация е под постоянна критика в Обединеното кралство, но САЩ вероятно са и далеч по-лоши.Има около 3 000 мерки за здраве и безопасност, технически бариери и други ограничения в САЩ в сравнение със 672-те в ЕС, според ОИСР.Още по-лошо, много бариери са на държавно ниво, където ще бъде трудно, може би невъзможно, да се измъкне нещо. Чуждестранните застрахователи трябва да установят търговско присъствие в САЩ, за да предлагат услугите си. Но в Ню Йорк те са изправени пред по-високи капиталови изисквания от местните, а мнозинството от управителите им трябва да са граждани на САЩ и жители (и поне един трябва да е жител на щата Ню Йорк).По отношение на въздушния транспорт главният изпълнителен директор и поне две трети от борда трябва да бъдат граждани на САЩ, чужденци не могат да притежават повече от 25% от акциите с право на глас. Банки с повече от 50 милиарда долара активи трябва да формират междинно холдингово дружество в САЩ, което да действа като компания майка за техните дъщерни дружества в страната.Разбира се, Великобритания има свои собствени бариери, които няма да иска да премахне, особено в областта на счетоводството, въздушния транспорт и архитектурата. Великобритания също така ще иска да защитава модела си за закупуване на лекарства от Националната здравна служба: търговско споразумение, което позволява на фармацевтичните компании да обжалват решения за ценообразуване, може драматично да се увеличат разходите за данъкоплатците.САЩ обаче са склонни да налагат условия на по-малки търговски партньори и да им кажат къде да подпишат, питайте Австралия.И все пак асиметрията не е истинският проблем тук. По-големият въпрос е, че каквото и Великобритания да се съгласи в сделка със САЩ, това ще окаже влияние върху търговската сделка с ЕС - много по-голям търговски партньор.ЕС разчита на \"принципа на предпазливостта\", когато производителят е натоварен да покаже, че техният продукт не причинява вреда. Когато има съмнение, продажбите са забранени или ограничени, каквато в момента е и регулаторната среда във Великобритания.Американският \"научно-базиран\" подход към регулирането позволява това, което не е емпирично доказано като вредно. Американското регулиране също е по-децентрализирано и усложнено от многобройни агенции, често с припокриващи се юрисдикции. Така че колкото по-близо е Великобритания до търговска сделка със САЩ, толкова по-големи са пречките пред бъдещите й търговски отношения с ЕС.Споразумение със САЩ би било полезно и вероятно постижимо, ако Великобритания напусне митническия съюз на ЕС, което не е сигурно. Но в доклад от април, търговският комитетът на камарата на общините съобщи, че \"дяволът ще бъде в детайлите\".\"Правителството не трябва да сключва споразумения само заради идеята за споразумение\", предупреди комитетът.", "date": "2018.10.18", "title": "Тръмп предлага търговско споразумение като подарък за Брекзит"}
{"url": "https://news.bg/crime/sadeben-lekar-osvidetelstva-severin.html", "text": "В 12.45 часа заподозреният за  Виктория Маринова в Русе Северин Красимиров е транспортиран от София за Русе, където ще бъде задържан в следствения арест.Окръжна прокуратура Русе ще предприеме действия по предявяване на постановлението за привличане като обвиняем на Северин Красимиров. Ще се проведе и разпит в присъствието на защитник.Днес Окръжна прокуратура - Русе е планирала и извършване на освидетелстване на обвиняемия с участието на съдебен лекар.Припомняме, , в изпълнение на издадена от Окръжна прокуратура - Русе Европейска заповед за арест,  издирвания.Той обявен за издирване от българските власти и  по обвинение за изнасилване, представляващо особено тежък случай и за убийство по особено мъчителен за начин и с особена жестокост., докато Северин Красимиров все още се намираше в Германия. Според българските власти доказателствата по обвиненията са неоспорими и се базират включително и на ДНК анализ.", "date": "2018.10.18", "title": "Съдебен лекар освидетелства Северин"}
{"url": "https://news.bg/int-politics/nad-55-mlrd-evro-iztocheni-pri-kolosalna-danachna-izmama-v-evropa.html", "text": "Разкриха колосална данъчна измама, продължила с години, състояла се в източването на 55 млрд. евро от страна на банки от националните бюджети в Европа, което е далеч по-голяма сума от досега предполаганото. Това става ясно от съвместно разследване на медии от цяла Европа.Незаконните сделки, известни като \"cum-ex\", разчитат на сложни данъчни измами, които са позволили на собственици на акции да претендират няколко пъти за възстановяване на данъци, платени само веднъж за изплащане на дивиденти - ефективно отклонявайки парите на данъкоплатците в джобовете на инвеститорите.Досега оценките за щетите варираха от 5,3 млрд. евро според германското финансово министерство, до 30 млрд. евро според информации в медиите.Но съвместното разследване на европейски медии е стигнало до заключението, че най-малко 55,2 млрд. евро са били откраднати от 11 страни: Германия, Франция, Испания, Италия, Холандия, Дания, Белгия, Австрия, Норвегия и Швейцария.Вероятно измислена от известния германски адвокат Хано Бергер, схемата \"cum-ex\" разчита на няколко инвеститора, които купуват и препродават акции в дружество помежду си около деня, когато компанията изплаща дивидента си.Акциите променят собственика си толкова бързо, че данъчните органи не могат да определят кой е истинският собственик.Работейки заедно, инвеститорите могат да претендират за множество отстъпки за данъка, платен за дивидента, и да разпределят печалбата помежду си - като бюджета плаща сметката.Скандалът \"cum-ex\" за пръв път избухна в Германия през 2012 г., като бяха стартирани шест наказателни разследвания и съдебен процес срещу Бергер и няколко търговци на фондовите пазари.Настоящото разследване, ръководено от сайта за разследваща журналистика \"Correctiv\" и в което участват големи медии като германската обществена телевизия ARD и френския вестник \"Монд\", изчислява щетите за всяка от страните, където схемата е била прилагана.В Германия инвеститори са завлекли 31,8 млрд. евро, показват изчисленията на данъчния специалист проф. Кристоф Спенгел от Университета в Манхайм.Междувременно френските данъкоплатци са били ощетени с \"най-малко 17 млрд. евро\", италианските - с 4,5 млрд. евро, датските - с 1,7 млрд. евро, белгийските - с 201 млн. евро.", "date": "2018.10.18", "title": "Над 55 млрд. евро източени при колосална данъчна измама в Европа"}
{"url": "https://news.bg/education/35-ot-balgarite-se-interesuvat-ot-nauka-no-ban-e-s-nay-golyamo-doverie.html", "text": "Едва 35 % от българите проявяват интерес към науката. Това установи проучване на агенция ,,Алфа Рисърч\", проведено в периода май-юни 2018 г. За сравнение, сред останалите граждани на ЕС интересът достига 53 %.Почти половината от анкетираните българи заявяват, че изпитват по-скоро слаб интерес към развитието на науката и научните постижения както в световен мащаб (46.1 %), така и в рамките на страната (46.9 %). Немалък е и броят на хората, които са категорични, че науката не представлява никакъв интерес за тях - 19.6 % и 18.7 %.Въпреки това българите възприемат БАН като един от символите на българския духовен капитал. За това сочат резултатите от проучването. Над две трети от анкетираните споделят тезата, че \"постиженията на учените от БАН са повод за гордост и национално самочувствие\" (68.1%). Повече от запитаните смятат и че \"благодарение на учените от БАН в нашия живот са внедрени много нови технологии\" (52.9 %).Нещо повече, проучването показва, че БАН е институцията, която се ползва с най-високо обществено доверие сред българите. 48.8 % от тях я оценяват положително. За сравнение, по-малко от 20% от анкетираните поставят висока оценка на Съда, Парламента или Полицията.Българската академия на науките - най-старата институция в страната, е добре възприета от гражданите в качеството си на \"научен център\" (67.9 %). Същото може да се твърди и за ролята й като \"експертно-консултативен център\", която повече от половината анкетирани оценяват положително (52.6 %).Няма единодушие обаче по въпроса дали БАН трябва да се възприема и като \"духовен център\". Едва 20.9 % от българите са категорични, че Академията трябва да изпълнява тази роля, а 32 % са на противоположното мнение. Най-голям е броят на хората без позиция по въпроса - 36.7 %.Възможно обяснение за поляризацията на общественото мнение може да е двойственото възприемането на \"духовен\" като просветителски и религиозен. По тази причина хората, за които конотацията \"религиозен\" е доминираща, отхвърлят тази възможна роля на БАН, тъй като смятат, че е антипод на наука.Запитани за основната дейност, която е необходимо да изпълнява Академията, 73 % от българите заявяват, че това трябва да е успоредното и балансирано развитие на фундаменталната и приложната наука. Преобладават обаче хората без мнение по въпроса дали Академията е достатъчно ориентирана към приложното знание (61 %), както и дали се развива конкурентно на водещите световни научни институции (68.3 %).По отношение на съпътстващите дейности най-високи очаквания има към изработването на прогнози (74.6 %). Повече от половината анкетирани са на мнение, че БАН трябва да развива и дейности свързани с образованието на ученици и студенти (57.4%), както и консултантски дейности за разработване на политики (51.7%). Най-слаби са очакванията Академията да допринася за повишаване образоваността на цялото население, но и тук процентът е сравнително висок (49.7 %).По отношение на подобряване на образованието в страната проучването сочи, че според българите БАН изпълнява положителна роля. 67.4 % от анкетираните споделят мнението, че Академията осигурява добра подготовка на докторантите и младите учени. Те са позитивно настроени и към работата на институцията с талантливи ученици (50.8 %), както и с включването на нейни представители като преподаватели във висшето образование.Преобладават обаче хората без мнение по въпроса дали Академията е достатъчно ориентирана към приложното знание (61 %), както и дали се развива конкурентно на водещите световни научни институции (68.3 %).Резултатите от проведеното изследване сочат, че цялостните обществени нагласи към науката и нейната роля в обществото са позитивни. Оценките за развитието на науката в България обаче са по-сдържани.Общо 83% от анкетираните в отговор на свободен въпрос могат да посочат организация или институт, които свързват с науката в страната. Сред тях БАН остава най-силно разпознаваемата чисто научна институция (70.6 %), следвана непосредствено от университетите (43.5 %).45 % от анкетираните могат да отговорят и на друг свободен въпрос - \"кои институти на БАН са им известни\". Изброени са общо 44 института, като се посочват основно научни области -математика, физика, метеорология и др.Тези резултати показват, че най-разпознаваеми са институтите, които най-често присъстват в медиите заради приложните си резултати. От своя страна институтите, свързани с природните науки, са по-популярни от социалните и хуманитарните науки.Сред българските граждани доминира мнението, че науката и научно-приложните дейности трябва да бъдат национален приоритет, защото те са в основата на по-доброто развитие на страната, както посочват 61.4 % от тях.Въпреки тази категорична позиция, по отношение финансирането на БАН мненията са поляризирани. 53.4 % от анкетираните смятат, че Академията получава недостатъчно финансиране от държавата, което пречи на развитието на науката. 43.2 % са на противоположното мнение - БАН разчита прекалено много на държавата, вместо да се опитва да привлича външно финансиране.Основните изводи от проучването сочат, че:", "date": "2018.10.18", "title": "35% от българите се интересуват от наука, но БАН е с най-голямо доверие"}
{"url": "https://news.bg/society/smartnostta-v-nyakoi-obshtini-u-nas-e-kato-vav-voenni-ili-pandemichni-rayoni.html", "text": "В България се говори за демография само с клишета. Най-голямото клише е, че у нас има изключително ниска раждаемост.Тази теза заяви експертът по демография и етно-религиозни конфликти доц. д-р Георги Бърдаров, който на пресконференция в БТА представи анализа \"Хоризонт 2030: Демографски тенденции в България\", изготвен от него и доц. д-р Надежда Илиева от БАН.Анализът има три цели - да \"разбули демографските клишета\" в България, да даде обективна и реална прогноза за демографията у нас, която да бъде възприета без паника и нищо да не се спестява, както и да се представят реални решения на този проблем.Според Бърдаров в страната ни не може да се говори за ниска раждаемост. Клишето идва от там, че сравняваме раждаемостта днес с раждаемостта преди 100 или 200 години. Тогава наистина е имало по-висока раждаемост, но е имало и изключително висока смъртност. Много от децата са умирали преди да навършат 1 година.Данните от анализа сочат, че през 20 век средната продължителност на живота е била между 40 и 45 години. През 21 век продължителността е 80 - 83 години.Днес живеем в 21 век. Мисленето ни за репродуцирането като за 18 век е невъзможно и нелогично, категоричен е експертът. По думите му днес светът е коренно различен от този преди век или два. Светът преди години няма почти нито една пресечна точка с живота сега. В тази връзка твърдейки, че младите мислят само за себе си и не изпълняват ангажимента си към обществото за репродуциране, е много грешно. \"Стоварваме огромен товар върху младите\", допълни Бърдаров.Той се позова на . На дъното по този показател е Италия с 7.6 промила (7.6 на 1 000 жители), Гърция с 8.2 промила, а раждаемостта у нас е 9 промила.В същото време страната ни има огромен отрицателен прираст.Следователно причината за демографските проблеми у нас трябва да се търси другаде. Според Бърдаров тази причина е, че у нас има изключително висока смъртност..Данните на Евростат сочат, че през 2017 година България оглавява статистиката за смъртност в ЕС. У нас са регистрирани много високи стойности - 15.5 промила (15.5 на 1 000 души от населението).Експертът посочи и други данни, според които в България има общини, в който общата смъртност надхвърля 30 промила.По думите на Бърдаров населението на България наистина намалява бързо, българите в България били вече под 7 милиона.Данните от анализа сочат, че за период от само 25 години населението на страната ни е намаляло с 500 000 души вследствие на ниската раждаемост (9.1%), високата смъртност (15.1%) и критичните стойности на естествения прираст (-6%). Освен това обаче населението ни е намаляло с 1 милион души, които са предпочели да напуснат страната.Ако през 1992 година в държавата е имало 8 487 хиляди българи, то те днес са 7 075 хиляди.Тук Бърдаров вмъкна и проблема с циганския етнос. По неофициални експертни данни циганите в страната са около 700-800 хиляди души. Очаква се тази бройка непрекъснато да расте.Следователно имаме нужда от адекватно решение, което да даде истински резултати. \"Най-ефективни са простичките модели и решения. Няма бързи и лесни решения\", посочи той.Например циганите - в политиките си за интеграция досега са допускали доста грешки и неправилни подходи. \"Обединяваме ги под един знаменател, а те са изключително сложни като структура\", обясни експертът и допълни, че те имат много силна етнопсихология, която не се променя с времето и която не е европейска.По думите на специалиста трябва вече да не говорим за национална демографска политика, а да се говори за регионални демографски политики, които да отчитат спецификата на отделните региони, етнопсихологията на населението, репродуктивните и миграционни нагласи, цялостната социално-икономическа обстановка.Той даде примери. В училище в град Куклен например усвоили подход, чиито резултати довели до това 100% от момичетата да завършат средно образование. Подходът \"години разговори, добри примери, разговори, добри примери, разговори... докато обърнем съзнанието на населението\".Моделът в Стрелча също бил впечатляващ. Там започнали да ангажират циганчетата в извънкласни спортни или културни занимания. Само за 1 година посещаемостта в училище се покачила с 40%, защото децата не били допускани до извънкласните занимания, ако не посещават училище.Бърдаров представи и визията си за излизане от демографската криза у нас.Като говорим за демография в България, трябва да говорим и за развитие и за бъдеще, обясни лекторът и допълни, че правилните подходи са два - задържане на младите в страната и връщане на онези, които вече са избягали. \"Абсолютно клише е това, че тези, които вече са избягали, няма да се върнат\", отсече той.Как да стане това? Според Бърдаров посоките са 4 на брой.Първо - трябва да се реши проблемът с образованието, защото то е много далеч от нуждите на пазара на труда. Второ - трябва да се осигури реализация на хората. Трето - доходи - държавата трябва да се грижи повече за населението си, осигурявайки му помощи при раждане. Четвъртото - социална сигурност - повече и подобри детски градини или училища.", "date": "2018.10.18", "title": "Смъртността в някои общини у нас е като във военни или пандемични райони"}
{"url": "https://news.bg/regions/avtobus-na-plovdivskiya-gradski-transport-udari-mayka-s-kolichka.html", "text": "Автобус на пловдивския градски транспорт удари майка с количка, докато е пресичала на пешеходна пътека.33-годишната жена и детето й са в болница, съобщава БНР. Инцидентът е станал след 12 часа на пешеходна пътека до Хлебозавода и църквата \"Преображение Господне\" . Майката и детето са настанени в стабилно състояние в УМБАЛ \"Свети Георги\", като в момента се чакат резултати от всички изследвания на жената. Детето не е пострадало, коментира доктор Димитър Христозов, заместник-директор на Центъра за спешна медицинска помощ.\"От телефон 112 е получен сигнал в 12.16 часа. Медицинският екип е тръгнал към мястото на инцидента в 12 и 17 минути, а в 12 и 47 минути жената и детето са били настанени в болницата\", обясни доктор Христозов.47-годишният шофьор се е движил по линия № 18. Взета му е алкохолна проба, която е отрицателна. Инцидентът става при ляв завой по бул. \"Съединение\" в посока ул. \"Недялка Шилева\", допълват от полицията.", "date": "2018.10.18", "title": "Автобус на пловдивския градски транспорт удари майка с количка"}
{"url": "https://news.bg/crime/zapisi-snimki-i-svideteli-po-deloto-za-ubiystvoto-v-borisovata.html", "text": "С веществени доказателства и разпит на свидетели продължи д Той е обвинен за убийството на Георги Игнатов през лятото на 2015 г. в Борисовата градина. Матев бе задържан година и половина след самото убийство и 12 файла - седем снимкови и пет аудио файла бяха представени в съдебната зала днес.Първите три аудио файла са запис на обаждания на тел.112, за да се повика линейка на мястото на инцидента. Момче и момиче са звънели на спешния телефон, от записите си личи стреса, тъй като не могат да се разберат с оператора за точното място.Четвъртият запис е телефонно обаждане от Йоан Николов, който дава информация за това, че извършителят на убийството са фенове на Левски от София Запад. Те били наръгали момчето, защото то било от ЦСКА.На последния пети запис отново до 112 Ангел Ангелов иска да го свържат с полицията, тъй като разполагал със сигурна информация кой е извършителят на убийството. Според Ангелов това са близнаците Богдан и Сашо Божилови от Техникума \"Христо Ботев\".Нито Йоан Николов, нито Ангел Ангелов обаче присъстваха в съдебна зала днес.На днешното заседание бяха разпитани още съученици на Йоан Матев. Нито един от тях не потвърди със сигурност, че е разпознал Матев на разпространените от МВР кадри, но потвърдиха, че в училището се е шушукало по този въпрос.", "date": "2018.10.18", "title": "Записи, снимки и свидетели по делото за убийството в Борисовата "}
{"url": "https://news.bg/int-politics/ukrayna-shte-hvarlya-v-zatvora-rusnatsi-pri-nezakonno-preminavane-na-granitsata.html", "text": "Върховната рада на Украйна прие закон за наказателна отговорност за незаконното преминаване на държавната граница на страната от страна на граждани на \"държавата-агресор\", както украинските власти говорят за Русия.Законът е бил подкрепен от 243 украински депутати при необходим минимум от 226 гласа.По-рано нарушителите бяха заплашени от глоби и административен арест до 15 дни. Новият закон предвижда наказание лишаване от свобода до три години. При рецидив или извършването на нарушението от група лица - наказанието е от три до пет години затвор, а извършването на такива действия с използването на оръжие - от пет до осем години затвор.Както се посочва в обяснителните бележки към закона, наказателна отговорност ще носят само \"лица, имащи гражданство на държавата-агресор, или други лица в интерес на държавата-агресор\", които пресичат границата без документи или с фалшиви документи, както и извън граничните контролно-пропускателни пунктове.Законът трябва да бъде подписан от президента на Украйна Петро Порошенко, като ще влезе в сила след публикуването му в държавен вестник.", "date": "2018.10.18", "title": "Украйна ще хвърля в затвора руснаци при незаконно преминаване на границата"}
{"url": "https://news.bg/finance/18-000-zemedeltsi-se-otchetoha-sled-kato-nap-gi-podseti.html", "text": "Близо 18 000 земеделци, които са получили субсидии през миналата година, са подали декларации за доходите си към НАП след писмена покана или телефонно обаждане от агенцията в последния месец.Информационната кампания на приходната администрация продължава, като се очаква броят на декларациите значително да нарасне до края на годината, прогнозират от НАП.Припомняме, че през месец септември Държавен фонд \"Земеделие\" информира агенцията за приходите за броя на земеделците, получили субсидии в общ размер 120 млн. лв. през 2017 г.НАП установи близо 50 000 регистрирани земеделски производители, които не са подали данъчни декларации.Има и значителен брой земеделци, които са подали данъчни декларации, но в тях са посочили по-малък доход от получения. Най-голям брой отклонения са засечени в Кърджали, Хасково и Благоевград.НАП провежда и в момента информационна кампания към всички земеделски производители, които са допуснали неточности в данъчните си документи. Заедно с уведомленията за корекции, земеделците получават и специална брошура, която подробно обяснява данъчните и осигурителните им ангажименти към бюджета.", "date": "2018.10.18", "title": "18 000 земеделци се отчетоха, след като НАП ги подсети"}
{"url": "https://news.bg/health/ne-tragvayte-s-antibiotik-sreshtu-gripa-savetvat-lekari.html", "text": "При заболяване от грип не трябва да започваме лечението с антибиотик. Антибиотиците не убиват вируси, те създават антибиотична резистентност. Те се ползват при обостряне на астма, диабет, пневмония - след 5-6-ти ден на болестта или при бактериална или гъбична инфекция. Това заяви на пресконференцията д-р Валери Цеков от Българското сдружение по иновативна медицина (БСИМ).По думите му, антивирусните препарати могат да облекчат грипното заболяване. Ако се разболеем от грип, колкото по-рано се изолираме от обществото, толкова по-малка е вероятността да заразим и другите. Маските предпазват хората в обществения транспорт. Грипът не е тежко заболяване, но може да доведе до усложнения при децата, възрастните и хората с хронично заболяване.Необходимо е болният да има затоплен микроклимат и да приема много вода, да не се допусне дехидратация. В първите 48-часа трябва да започне антивирусна терапия, допълни д-р Цеков. Хората с леки грипни симптоми да стоят у дома, да приемат много вода и питателна храна. При влошаване на симптомите да потърсят медицинска помощ, препоръчаха медиците.Бременни, бебета, възрастни, хора с белодробни проблеми, диабет, сърдечносъдови и имунни проблеми са с приоритет за ваксиниране срещу грип. При тях има възможност да се получат усложнения, обясниха докторите.СЗО препоръчва здравните работници и лицата, изправени пред тежки усложнения от грип, да се имунизират преди началото на сезона. СЗО препоръчва и добри здравни навици - често миене на ръцете, покриване на устата с кърпичка при кихане.Като страна, където имунизацията се прилага мащабно, бе дадена САЩ. Там грипните ваксини се поставят в аптеките, а от години - и в големите супермаркети от специален екип, каза главният държавен здравен инспектор д-р Ангел Кунчев. В същото време 180 000 души в САЩ починали по време на грипна епидемия. Като процент заболеваемост съвпада с данните от европейските страни, обобщи д-р Кунчев.Не очакваме нещо уникално при предстоящата грипна вълна, каза проф. Тодор Кантарджиев - директор на Националния център за заразни и паразитни болести (НЦЗПБ).От следващия сезон всички възрастни в България ще имат достъп до ваксината, която ще се реинбурсира от Здравната каса. Около 2 млн. лева ще бъдат предоставени за това. Очаква се между 10 и 15% от възрастните хора да използват възможността за имунизация.По време на пресконференцията бе споменато, че през 2003 г. Световната здравна организация (СЗО) постави изискване до 2010 г. 75% от населението да се ваксинира от грип. Независимо от категоричните препоръки, ваксината срещу грипа не се приема добре, признават лекарите.По думите на проф. Кантарджиев сега в България няма циркулация на грипа. В 32 държави не е доказан. У нас има антигени срещу циркулиращите вируси от двата типа грип А и тип Б в 4-валентните ваксини.Грипът започва с кашлица, дразнене в гърлото, децата вдигат температура. Това са риновируси. До края на месеца със застудяване на времето може да чакаме първи случаи на болестта, каза д-р Кантарджиев.Тази година се навършват 100 г. от първата грипна пандемия на Испански грип, който започва от 1918 г и до 1920 убива между 50 и 130 млн. души.", "date": "2018.10.18", "title": "Не тръгвайте с антибиотик срещу грипа, съветват лекари"}
{"url": "https://news.bg/disasters/21-sa-zhertvite-ot-napadenieto-v-kerch.html", "text": "21 са жертвите от , включително 16 ученици и петима служители на техникума. Това съобщава РИА \"Новости\".Агенцията цитира съобщение от местните медии. В болница са починали двама от ранените.Атаката срещу техникума в Керч се случи в следобеда на 17 октомври. Нападателят беше идентифициран като 18-годишния Владислав Росляков.Властите разкриха, че той е носил законно оръжие. Това му е позволило да стреля в техникума.Следственият комитет на Русия първоначално разглеждаше взрива в Керч като терористична атака, но впоследствие промени мнението си и го определи като убийство.Експлозията в техникума в Керч е причинена от натъпкано с метални парчета самоделно взривно устройство, поставено в столовата, уточниха от комитета.Според руските власти извършител на нападението е 18-годишен ученик четвърта година, който впоследствие се е самоубил.На този етап няма доказателства за това нападателят да е имал съучастници, но разследващите работят и по тази линия.Не са ясни мотивите за нападението.", "date": "2018.10.18", "title": "21 са жертвите от нападението в Керч"}
{"url": "https://news.bg/int-economics/amerikanska-kompaniya-zamrazi-stroezh-na-mol-v-atina.html", "text": "Американската инвестиционна компания BlackRock реши да замрази плана си за строежа на голям мол в Западна Атина поне за следващите няколко години. Решението идва след 11 години борба с гръцката бюрокрация, съобщават местни медии.BlackRock обяви решението си само няколко седмици преди очакваното издаване на разрешителното за строеж.Компанията възнамеряваше да вложи €300 милиона в нов търговски и развлекателен комплекс.Американската компания вече инвестира около €120 млн. в проекта. От тях €90 млн. са вложени за закупуване и оформяне на основния парцел. Останалите са отишли за данъци, социални осигуровки и проучвания.Точно преди една година BlackRock предупреди, че може да спре инвестицията си заради дългите закъснения при издаването на необходимите лицензи и отрицателното отношение на правителството.", "date": "2018.10.18", "title": "Американска компания замрази строеж на мол в Атина"}
{"url": "https://news.bg/int-economics/zlatnite-pasporti-na-kipar-i-praneto-na-pari.html", "text": "Кипър е сред 21-те страни, чиито схеми на така наречените \"златни паспорти\" са определени от ОИСР като заплаха за международните усилия за борба с укриването на данъци, съобщава медиите от Острова на Афродита.Списъкът, който включва Кипър и Малта - единствените държави-членки на Европейския съюз - анализира повече от 100 схеми за пребиваване и гражданство чрез инвестиции.Кипър предлага два типа схеми: гражданство чрез инвестиции или пребиваване чрез инвестиции.Миналата седмица Кипър отново бе заклеймен в международния доклад.Съвместният доклад на Global Witness и Transparency International заяви, че програми на някои страни от Европейския съюз ​​да продават паспорти и разрешения за пребиваване на богати чужди граждани, представляват риск за пране на пари.Понастоящем такива схеми се прилагат в 13 държави от ЕС: Австрия, Кипър, Люксембург, Малта, Гърция, Латвия, Португалия, Испания, Ирландия, Великобритания, България, Холандия и Франция. Унгария прекрати програмата си.От 2013 г. 3300 чуждестранни граждани са получили паспорт от ЕС. По този начин в Кипър са влезли €4,8 млрд.", "date": "2018.10.18", "title": "\"Златните паспорти\" на Кипър и прането на пари"}
{"url": "https://news.bg/world/spad-na-prodazhbite-na-novi-koli-v-rumaniya.html", "text": "Новите регистрации на автомобили са се свили в Румъния през септември 2018 г. с 73,4% на годишна база. Това е най-голямото намаление в Европейския съюз (ЕС), според данните на Европейската асоциация на производителите на автомобили (ACEA).В ЕС намалението за септември е било с 23,5% на годишна база, съобщи местният News.ro. Други големи намаления са регистрирани в Австрия (41,8%), Швеция (39,7%) и Словакия (37%).През септември 2018 г. в Румъния са регистрирани общо 2771 нови автомобила спрямо 10 425 през същия месец от предходната година.През първите девет месеца на тази година новите регистрации на автомобили се увеличиха с 31.5% в Румъния до 103 595 бройки. В ЕС увеличението е 2.5% до 11.95 милиона коли.", "date": "2018.10.18", "title": "Спад на продажбите на нови коли в Румъния"}
{"url": "https://news.bg/weather/po-chernomorieto-shte-ima-slabi-prevalyavaniya-ot-dazhd.html", "text": "Днес облачността над страната ще е разкъсана, значителна над източната половина. На отделни места, главно в Източна България, ще превали слаб дъжд. Повече слънчеви часове ще има над западните райони. Вятърът ще е слаб от североизток. Максимални температури между 18° и 23°, съобщават от НИМХ.В планините ще има разкъсана облачност, значителна над масивите от източната половина на страната. Там на отделни места е възможно слабо да превали. Ще духа слаб вятър от изток-югоизток. Максимална температура на височина 1200 метра около 16°, на 2000 метра - около 9°.По Черноморието ще е предимно облачно, със слаби превалявания от дъжд. Ще духа слаб североизточен вятър. Максимални температури на въздуха: 19°-20°. Температурата на морската вода е 18°-19°. Вълнението на морето ще бъде 2-3 бала.", "date": "2018.10.18", "title": "По Черноморието ще има слаби превалявания от дъжд"}
{"url": "https://news.bg/int-politics/sasht-se-vazdarzhat-da-narichat-kitay-valuten-manipulator.html", "text": "Съединените щати се въздържат да определят Китай като \"валутен манипулатор\", което може и да намали ескалиращото напрежение в търговските отношения между двете страни, съобщава БиБиСи.Президентът Доналд Тръмп вече обвини Китай, че запазва валутата си слаба, за да направи износа по-конкурентоспособен. Спекулациите, че американското министерство на финансите ще направи официално запитване тази седмица не са потвърдени. Политиките на Китай все още представляват \"особена загриженост\", коментира американското Министерството на финансите.Липсата на прозрачност в Пекин и неотдавнашната слабост на юана продължиха да представляват сериозно предизвикателство за постигането на \"по-балансирана търговия\", обясни министърът на финансите Стивън Мнучин в двугодишен доклад за валутната политика на големите американски търговски партньори.Въпреки това, Министерството на финансите не установява, че Китай пряко се намесва, за да подкопае стойността на валутата.Юанът падна до най-ниското си ниво спрямо долара от януари 2017 г.Президентът Тръмп твърди, че ръстът на китайския износ към САЩ е унищожил американските работни места. Той нареди митата за повече от 250 милиарда долара китайски износ, в опит да спре нарастващия дефицит на САЩ с Китай.По време на кампанията и отново това лято, Тръмп отстоява тезата, че Китай е провеждал умишлена политика да запази ниска стойността на юана. Американският долар засили позициите си спрямо юана през последните месеци, предизвиквайки спекулации, че може да има манипулация.По време на срещите на Международния валутен фонд в Бали, Индонезия миналата седмица гуверньорът на централната банка на Китай Йи Ганг заяви, че Пекин няма да участва в \"конкурентна девалвация\" или да използва валутния курс като инструмент в търговията.\"Опасни подводни течения\" заплашват глобалната икономика, докладът на американското министерство на финансите също така съобщава, че запазва Индия, Япония, Германия, Южна Корея и Швейцария в списък за мониторинг за допълнителен контрол.", "date": "2018.10.18", "title": "САЩ се въздържат да наричат Китай \"валутен манипулатор\""}
{"url": "https://news.bg/regions/bedstveno-polozhenie-zaradi-bezvodie-v-lom.html", "text": "Бедствено положение, заради очертаващо се безводие през следващите седем дни в община Лом. Причината е тежка авария и невъзможност за ремонт на тотално компрометиран участък от напорния водопровод в свлачищен район край с. Добри дол.Свикан е Общинският Кризисен щаб. Единственият начин за възстановяване на водоподаването за Лом и селата Замфир, Добридол, Сливата, Орсоя и Арчар, е свързването на новоизграден участък от напорния водопровод със стария. Технологичното време, при спешна изработка на специфични части и строително-монтажни работи, е около седем дни.Заради безводието, детските ясли и градини, млечната кухня и училищата на територията на Лом, ще преустановят дейността си на 18 и 19 октомври 2018 г.За населението на града и селата, в които няма вода, се осигуряват водоноски, като местонахождението им ще бъде обявено допълнително.Наличните в момента водоноски приоритетно обслужват социалните центрове и институции.", "date": "2018.10.18", "title": "Бедствено положение заради безводие в Лом"}
{"url": "https://news.bg/regions/remonti-i-ogranicheniya-na-am-hemus.html", "text": "Ремонтни дейности по АМ \"Хемус\" ще ограничават преминаването в посока София днес.От Агенция \"Пътна инфраструктура\" съобщиха, че от 9 до 18.30 часа ще се извършва ремонт в част от активната и изпреварващата лента между 38-ми и 39-ти км на магистралата.Предвидeните дейности са част от мерките, които се предприемат за подготовка на пътната инфраструктура за предстоящата зима.Необходимо е шофьорите да карат внимателно, като спазват стриктно въведената организация на движение, поставените пътни знаци и ограничението на скоростта, призовават от АПИ.", "date": "2018.10.18", "title": "Ремонти и ограничения на АМ \"Хемус\""}
{"url": "https://news.bg/politics/ninova-ot-poduyane-borisov-si-otiva-no-ostavya-razrushena-darzhava.html", "text": "\"Борисов си отива, но оставя разрушена държава. Години и много силна подкрепа от хората ще трябват, за да я възстановим\", обяснява пред жители на столичния район Подуяне председателя на НС на БСП Корнелия Нинова.Тя коментира, че в последните месеци той действа на принципа- \"след мен и потоп и колкото по - бързо свърши тази агония, толкова по- добре за България\"\"Всеки, който милее за здрава и образована нация, за българска икономика и добри доходи, е добре дошъл\", допълва Нинова.По повод , внесен от БСП, соцлидерът коментира, че здравеопазването се нуждае от коренно различен модел от досегашния, а не да се кърпят дупки.\"Ние предлагаме кардинално различен подход - болниците да не са търговски дружества\", обясни тя.Нинова счита, че държавата може да поеме издръжката на студентите по медицина, но след това те да остават 5 години да работят в България.\"Другият огромен проблем е цената на лекарствата, затова предлагаме намаляване на ДДС на лекарствата\", добавя тя.\"Преди да го внесем, се срещнахме с пациентски организации, националното сдружение на общинските болници, общопрактикуващи лекари, Български лекарски съюз, застрахователи\", обясни Нинова и допълни, че тяхното мнение е изключително ценно и е отчетено в позициите на БСП.", "date": "2018.10.18", "title": "Нинова от Подуяне: Борисов си отива, но оставя разрушена държава"}
{"url": "https://news.bg/society/akademik-kartalov-hibridni-novini-che-nashite-hora-sa-porugali-pametnik.html", "text": "Работниците от Софийската опера и балет, написали \"Локо София\" в Хирошима, не са осквернили самия мемориал за жертвите, а само са надраскали пластмасова стена, която е на голямо разстояние от сградата и ограничавала достъпа до тревна площ заради строеж, обясни пред НоваТВ директорът на операта акад. Пламен Карталов.Като фалшива новина определи той и пред БТВ вандалския акт на сценичните работници.\"Тази истерия тръгна от България\", двамата служители сами са отишли в полицията, за да си признаят вината, не са търсени от властите, а полицаите дори се разсмели, когато разбрали, че става въпрос за футболен отбор.\"Аз трябваше да бъда в Канада, но се върнах по средата на пътя. Уволних ги, защото и до мен дойдоха такива хибридни новини, че нашите хора са поругали паметник, а паметникът е една стена. Няма да се откажем от нашето решение. Те са извадени от гастрола, освободени са от Софийската опера, но това излишно раздухване идва от нашата татковина\", обясни Карталов.\"Не ги оправдавам и няма да простя, защото те зашлевиха шамар на целия ни труд, на целия ни театър. Но трябва да правим разлика между вандализъм и поругаване. Полицията в Япония казаха, че за първи път им се случва чужденец да си признае и да се извини. Тяхната мярка е \"леко хулиганство\", допълни той.Случилото се не може да заличи успеха, който артистите ни жънат в страната на изгряващото слънце. Те са изнесли 11 представления на \"Турандот\" и \"Кармен\" в различни градове. Това е седмото турне на Софийската опера и балет в Япония, коментира акад. Пламен Карталов.Графитите в Япония не са повод за обобщения каква нация сме. Нищо драматично не е станало, не би трябвало това да е поредният повод да си кажем жестоки думи какви хора сме, тъй като има всякакви българи и такива, които драскат по стените, коментира Любен Дилов-син пред БНТ.Японското общество е много чувствително към драскането на публични места и действат много тежки закони и разпоредби, обясни той.Според актьора Александър Дойнов, \"ние българите имаме саморазрушителен инстинкт.\"", "date": "2018.10.18", "title": "Академик Карталов: Хибридни новини, че нашите хора са поругали паметник"}
{"url": "https://news.bg/politics/deputatite-sabraha-minimalen-kvorum-v-plenarna-zala.html", "text": "Депутатите отново не успяха да се съберат. Председателят на парламента Цвета Караянчева даде десет минути отсрочка, за да се съберат повече народни преставители.В същото това време в кулоарите на НС Цветан Цветанов и част от депутатите на ГЕРБ заедно с партийната младеж обикалят стаите на парламентарната група, за да популяризират кампанията срещу трафика на хора.Една немалка част от младите не са информирани за последствията от трафика на хора, коментира Цветанов. За голямо съжаление страната ни все още е източник на трафик на хора, по мнението му.Според председателят на ПГ на ГЕРБ законодателните инициативи, които са реализирани до настоящия момент, са достатъчни, защото през последните години е завишена наказателната отговорност към лица, които осъществяват трафик и то по-специално с цел сексуална експлоатация, както и за трудова експлоатация.След \"извънредната почивка\", която даде Караянчева, в пленарна зала се събра кворум от 121 депутати, което е минимумът за старт на работния ден.Редиците на червените се оказаха празни.", "date": "2018.10.18", "title": "Депутатите събраха минимален кворум в пленарна зала"}
{"url": "https://news.bg/politics/lichno-tereza-mey-dava-garantsii-na-borisov-za-pravata-na-balgarite-v-angliya.html", "text": "Надяваме се да няма вариант без сделка, но така или иначе времето ни притиска. Споразумение между ЕС и Великобритания дава достоверност на правата на европейските граждани във Великобритания и правата на британците в ЕС. Няма за какво да се притесняват българите там. Това заяви вицепремиерът и външен министър Екатерина Захариева по повод преговорния процес за излизането на Великобритания от ЕС.90% от споразумението е договорено, но най-трудното е оставено за края, посочи тя.По думите на Захариева премиерът на Великобритания Тереза Мей лично е уверила българския министър-председател Борисов, че правата на всички граждани ще се зачитат в страната след Брекзит, включително и правата на българите там.България също имала интерес от това, защото миналата година туристическият поток от кралството към страната ни се е увеличило с 25%, обясни още министърът.Относно  и последвалите коментари по адрес на страната ни вицепремиерът заяви, че е имало много фактори, както и политици и личности, които са се изказали прибързано по темата, при положение, че правовият ред изисквал да се дадат 72 часа за разследването.\"Моят призив беше да търсят официална информация... Да има среща с посланиците е съвсем нормално. Това е нормална практика. Премиерът се среща с посланиците редовно. Няма как, когато целият свят пише, че в България едва ли не се извършват поръчкови убийства на журналисти, да не реагираме. Ако не бяхме реагирали\", попита реторично Захариева.Според нея страната ни не взима решения под натиск. Във връзка с , че България е взела решението за \"Южен поток\" под натиск, тя посочи, че проектът е бил спрян заради несъответствия с европейските правила.Според Захариева президентът Радев трябва да отговори на Путин за нападката.на паметника в японския град Хирошима няма да повлияе на добрите отношения между двете страни, категорична е Захариева.Относно  тя обясни, че предсрочните избори са вариант, но гражданите трябва сами да решат накъде да вървят.\"Нашата ръка остава протегната, но акъли не даваме\", допълни тя", "date": "2018.10.18", "title": "Лично Тереза Мей дава гаранции на Борисов за правата на българите в Англия"}
{"url": "https://news.bg/int-politics/sasht-blagodaryat-na-bivshiya-gratski-vanshen-ministar-za-otdadenata-mu-sluzhba.html", "text": "Държавният департамент на САЩ благодари на бившия външен министър на Гърция Никос Коциас за своята \"отдадената му служба\" за подобряване на гръцко-американските отношения и за ролята му в постигането на \"историческото\" споразумение за името на Македония.САЩ също така потвърждават силната си подкрепа за споразумението от Преспа, постигнато между Атина и Скопие, с което може да се сложи край на десетгодишният спор за името.\"САЩ твърдо подкрепят пълното прилагане на споразумението, което ще позволи на Македония да заеме своето място в НАТО и ЕС като Република Северна Македония\", коментира държавният департамент на САЩ.\"Тъй като македонският парламент продължава да обсъжда конституционните промени, настояваме лидерите да се издигнат над партийната политика и да се възползват от тази историческа възможност, за да осигурят по-добро бъдеще за страната\", допълва департаментът.Коциас подаде оставката си в сряда, ден след напрегната среща на кабинета, по време на която се сблъска с министъра на отбраната Панос Каменос по .Премиерът Алексис Ципрас поема поста на външен министър, за да осигури успешното завършване на споразумението.", "date": "2018.10.18", "title": "САЩ благодарят на бившия гръцки външен министър за \"отдадената му служба\""}
{"url": "https://news.bg/crime/roman-logvinenko-s-nov-advokat.html", "text": "С очна ставка и разпит на свидетели продължава делото срещу украинеца Роман Логвиненко, обвинен за организатор на покушението с гранатомети срещу Алексей Петров.Освен това стана ясно, че подсъдимият има още един нов адвокат.Преди началото на съдебното заседание Логвиненко беше доведен в съдебната зала под засилен полицейски конвой.В хода на съдебното заседание новият адвокат на Логвиненко поиска да не се дава ход на делото, защото ззащитата не била запозната с материалите по делото.Прокуратурата от своя страна не се съгласи с тези мотиви.След изслушване на страните, съдът се оттегли на тайно съвещание.Припомняме, че украинецът Роман Логвиненко е обвинен за организатор на покушението с гранатомети срещу Алексей Петров. Атентатът срещу Петров беше извършен на 29 октомври 2015 г. в кв. \"Кръстова вада\". Според обвинението Логвиненко е подбудил Артьом Темпински, Максим Чорний и Йевен Балков да извършат нападението, докато Петров пътувал с шофьора си Стефан Борисов в брониран \"Мерцедес S 500 Гард\".Темпински и Чорний стреляли два пъти по автомобила с гранатометите, но снарядите не проникнали в него. Разследването срещу Темпински, Чорний и Балков продължава в отделно производство, което явно е и една от пречките пред обвинението срещу Логвиненко.", "date": "2018.10.18", "title": "Роман Логвиненко с нов адвокат"}
{"url": "https://news.bg/int-politics/dzhamal-kashogi-arabskiyat-svyat-se-nuzhdae-nay-mnogo-ot-svobodno-izrazyavane.html", "text": "Джамал Кашоги: Арабският свят, се нуждае най-много от свободно изразяване, така започва последната статия на изчезналия журналист, публикувана от Washington Post.Джамал Кашоги:Наскоро гледах онлайн доклада \"Свободата в света\" от 2018 г., публикуван от Freedom House. В арабския свят има само една държава, която е класифицирана като \"свободна\" и това е Тунис. Йордания, Мароко и Кувейт са на второ място, класифицирани като \"частично свободни\". Останалите държави в арабския свят са класифицирани като \"несвободни\".В резултат на това арабите, живеещи в тези страни, са или неинформирани, или грешно информирани. Те не са в състояние да се справят адекватно, още по-малко публично да обсъждат въпроси, които засягат региона и ежедневието им. Държавният наратив доминира в обществената психика и макар че мнозина не вярват, голяма част от населението се оказва жертва на този фалш. За съжаление, е малко вероятно тази ситуация да се промени.През пролетта на 2011 г. в арабският свят назряваше надежда. Журналистите, академичните среди и населението бяха изпълнени с очаквания за светло и свободно арабско общество в своите страни. Очакваха да бъдат освободени от хегемонията на техните правителства и последователните интервенции и цензура на информацията. Тези очаквания бяха бързо разбити, тези общества или се връщат към старото статукво, или са изправени пред още по-сурови условия, отколкото преди.Скъпият ми приятел, прочутият саудитски писател Салех ал-Шехи, написа една от най-известните статии, публикувани някога в саудитската преса. За съжаление понастоящем той излежава присъда от пет години затвор за предполагаеми коментари, противоречащи на саудитското статукво. Египетското правителство е завладяло цялото печатно издание на вестник \"ал-Масри ал Юм\", но няма гневна реакция от страна на колегите. Такива действия вече не водят до ответна реакция от международната общност, вместо това могат да предизвикат едно бързо осъждане, след което следва мълчание.В резултат на това арабските правителства имат свободата с все по нарастващи темпове да заглушават медиите. Имаше време, когато журналистите вярваха, че интернет ще освободи информацията от цензурата и контрола на печатните медии. Но тези правителства, чието съществуване разчита на контрола на информацията, агресивно блокираха интернет. Те също така арестуват местни репортери и принуждават рекламодатели да вредят на приходи за конкретни публикации.Има няколко оазиса, които продължават да въплъщават духа на Арабската пролет. Катарското правителство продължава да подкрепя отразяването на международни новини, за разлика от усилията на техните съседи да поддържат контрола върху информацията, за да подкрепят \"стария арабски ред\". Дори в Тунис и Кувейт, където пресата се смята за поне \"частично свободна\" медиите се фокусират върху вътрешни проблеми, но не и върху проблемите, пред които е изправен по-големият арабски свят. Те се колебаят да осигурят платформа на журналисти от Саудитска Арабия, Египет и Йемен. Дори Ливан, короната на арабския свят, когато става въпрос за свободата на печата, става жертва на поляризацията и влиянието на Хизбула.Арабският свят е изправен пред собствена версия на Желязната завеса, наложена не от външни актьори, а от вътрешни сили, които се борят за власт. По време на Студената война радио \"Свободна Европа\", което през годините се превърна в критична институция, изигра важна роля в насърчаването и поддържането на надеждата за свобода. Арабите се нуждаят от нещо подобно. През 1967 г. New York Times и The Post заедно придобиват вестник International Herald Tribune, който се превърна в платформа за журналисти от цял ​​свят.The Post пое инициативата да преведе много от моите произведения и да ги публикува на арабски език. За това съм благодарен. Арабите трябва да четат на собствения си език, за да разбират и обсъждат различните аспекти и усложнения на демокрацията в САЩ и Запада. Ако египтянин прочете статия, излагаща действителните разходи за строителен проект във Вашингтон, тогава той или тя би могъл да разбере по-добре въздействието на подобни проекти в неговата или нейната страна.Арабският свят се нуждае от съвременна версия на старите транснационални медии, така че гражданите да могат да бъдат информирани за глобалните събития. По-важно е, че трябва да осигурим платформа за арабски журналисти. Страдаме от бедност, лошо управление и лошо образование. Чрез създаването на независим международен форум, изолиран от влиянието на националистки правителства, разпространяващи омраза чрез пропаганда, обикновените хора в арабския свят биха могли да отговорят на структурните проблеми, пред които са изправени техните общества.", "date": "2018.10.18", "title": "Джамал Кашоги: Арабският свят, се нуждае най-много от свободно изразяване"}
{"url": "https://news.bg/int-politics/london-otvoren-za-po-dalag-prehoden-period-za-brekzit-no-ne-vizhda-nuzhda.html", "text": "Лондон е готов да обсъди удължаването на преходния период, след като Великобритания излезе от Европейския съюз, без някога да е планирала да го използва. Това обяви британският премиер Тереза Мей по време на срещата на лидерите на страните членки на ЕС в Брюксел, съобщава \"Ройтерс\".\"Ясна съм, че очаквам периодът на изпълнение на споразумението за Брекзит да приключи в края на декември 2020 г.\", коментира Мей, имайки предвид времето след излизането на Великобритания, което да позволи на бизнеса да се адаптира към обстоятелството, че страната е извън Общността.\"Въпросът е, че това не би трябвало да се използва\", отбеляза британският премиер за идеята преходният период да се удължи до края на 2021 г.По време на снощната вечеря на лидерите на страните членки на ЕС Мей ги е уверила, че тя все още може да постигне споразумение за Брекзит, избягвайки конфронтация заради блокираните преговори, след като Брюксел ускори плановете за евентуален провал на преговорите.Мей заяви, че работи с Европейския съюз, за да гарантира, че на остров Ирландия няма да има твърда граница.\"Ако има дупка между края на периода на изпълнение и момента, в който влизат в сила бъдещите взаимоотношения - ние не очакваме да има дупка, но ако има такава, искаме да гарантираме, че няма твърда граница между Северна Ирландия и Ирландия\", коментира Тереза Мей пред журналисти.", "date": "2018.10.18", "title": "Лондон отворен за по-дълъг преходен период за Брекзит, но не вижда нужда"}
{"url": "https://news.bg/int-politics/priziv-kam-barnie-za-sdelka-po-brekzit.html", "text": "Лидерите на 27-те държави в Европейския съюз призоваха преговарящия ЕС Мишел Барние да продължи да полага усилия за постигането на споразумение за Брекзит.Това разкри източник от ЕС, запознат с въпроса.В сряда в Брюксел имаше среща на лидерите на страните в съюза по Брекзит.\"Лидерите на 27-те страни от ЕС призовават преговарящия от ЕС да продължи усилията си за постигане на споразумение в съответствие с предварително одобрените насоки на Европейския съвет\", каза той.", "date": "2018.10.18", "title": "Призив към Барние за сделка по Брекзит"}
{"url": "https://news.bg/press/nfsb-goni-volen-kato-shef-na-grupata-nuzhni-sa-10-5-mlrd-lv-za-patna-bezopasnost.html", "text": "НФСБ гони Волен като шеф на групатаДепутатите на НФСБ снеха доверието си от Волен Сидеров като председател на парламентарната група на \"Обединени патриоти\". Решението бе оповестено от зам.-шефа на ПГ Валентин Касабов.Депутатите от НФСБ обявиха, че вече не признават Волен Сидеров за шеф.НФСБ ще иска оставката на Сидеров от поста още на следващия коалиционен съвет. Причина са слайдовете от името на Сидеров на черния екран на спряната тв \"Алфа\" срещу Валери Симеонов. В понеделник телевизията на \"Атака\" спря, дори СЕМ не разбра защо. На екрана ѝ се появи надпис \"Питайте правителството защо\". В сряда пък се въртяха 4 слайда с обвинения към вицепремиера и лидер на НФСБ, че е човек на Сорос и атакува православието.Нужни са 10,5 млрд. лв. за пътна безопасностБлизо 10,5 млрд. лв. са необходими за да се превърнат всичките магистрали и пътища от първи до трети клас в напълно безопасни. Това заяви председателят на Българска браншова асоциация \"Пътна Безопасност\" инж. Николай Иванов.Сумата е нужна, за да се подобрят настилката и геометричните показатели на шосетата, да се обезопасят мантинелите, пътните знаци, стълбовете и дърветата край пътя. От години у нас секторът на пътната безопасност се недофинансира и това, наред с превишената скорост, са сред основните причини страната ни да е на второ място в Европа по брой загинали на пътя на 1 млн. жители. Преди нас е само Румъния. У нас смъртта си в автомобила или на пешеходната пътека през 2017 г. са намерили 96 души на 1 млн. души от населението, а в Западна Европа инциденти с фатален край се случват на 30-40 души на 1 млн. жители.Четирима гардове върнаха СеверинЧетирима гардове върнаха задържания за убийството на тв водещата Виктория Маринова Северин Красимиров в България. Конвоят кацна на родна земя в 18.22 часа в сряда с полет от Франкфурт. На пистата заподозрения бе посрещнат от коли на Съдебна охрана и Гранична полиция, които го отведоха с белезници.Веднага след пристигането на Северин на българска земя той е бил отведен в сектора за сигурност на летището, където са му снети отново данните и отпечатъците, за да бъде премахнат от системата за издирване у нас и в чужбина.Валери Симеонов: Не е изключено и да напуснем коалицията Обединени патриотиНе е изключено и да напуснем коалицията \"Обединени патриоти\", заяви в Пловдив вицепремиерът и лидер на НФСБ Валери Симеонов часове след като партията му свали доверието от Волен Сидеров като председател на парламентарната група. Причина са недопустимите, според него нападки на лидера на \"Атака\", отправяни от ефира на партийната телевизия. По думите му на практика каквото и да е решението на коалиционния съвет за неговата партия, Сидеров вече не е председател на групата.Работници пострадаха при взрив в завод \"Арсенал\"Шестима души са пострадали тази сутрин при инцидент в завод \"Арсенал\", съобщиха от прокуратурата. Няма опасност за живота на нито един от тях. Образувано е дело за причиняване на средни телесни повреди поради незнание или немарливо изпълнение на занятие или на друга правно-регламентирана дейност, представляваща източник на повишена опасност.Според съобщението на държавното обвинение до момента е установено, че около 8.45 часа, в цех в Завод №3 на \"Арсенал\" АД - Казанлък, в резултат на запалване на барутна маса, е възникнало възпламеняване, което е предизвикало локален взрив.Нов скандал, заровен под релсите на ул. \"Граф Игнатиев\"Нов скандал се разрази около ремонта на новия релсов път на ул. \"Граф Игнатиев\".Неправителствената организация \"Спаси София\" е изпратила сигнал до европейската служба за борба с измамите OLAF, както и до българските власти, с данни за нарушение на Закона за обществените поръчки. Според документите, с които организацията разполага, е била извършена смяна на материала, който се полага под релсовия път и служи за изолация на вибрациите, а този, който е положен в момента, нямало да е достатъчно ефективен за опазване на сградите от вибрациите.ГЕРБ ни качиха в шейната на кризата70 на сто от българите са усетили поскъпване през последните седмици, а 74% очакват повишаването на цените да продължи в близките 2-3 месеца, показва проучване на \"Галъп\". Това е съвсем разбираемо след поскъпването на газа, което се отрази върху цената на парното и топлата вода. Хлябът също поскъпна, както и храни от първа необходимост, цената на някои зеленчуци също е рекордна, поскъпнаха и дървата за огрев. Най-силно ценовият шок са усетили пенсионерите. Същевременно бе съобщено, че половината българи се обличат с дрехи втора употреба. Само преди дни НСИ отчете рекордна инфлация в страната, а от данните на \"Евростат\" стана известно, че сме сред първенците по поскъпване в ЕС.", "date": "2018.10.18", "title": "НФСБ гони Волен като шеф на групата, Нужни са 10,5 млрд. лв. за пътна безопасност"}
{"url": "https://news.bg/politics/siderov-nyamah-ideya-da-se-karam-sas-simeonov.html", "text": "Още преди няколко месеца от НФСБ заговориха, че трябва има промени в ръководството, да бъдем колективни. Това не е нещо ново. Така лидерът на \"Атака\" и председател на ПГ на \"Обединени патриоти\" Волен Сидеров коментира в предаването \"Още от деня\" решението на партията на Валери Симеонов НФСБ да свали доверието си от него.Сидеров е категоричен, че неговото единствено желание е било \"Обединени патриоти\" да се явят заедно на предстоящите избори за Европарламент догодина.Моята идея не е била да се карам с Валери Симеонов, а да направим добър, успешен тандем на евроизборите, допълни Волен Сидеров.Той обясни още, че няма да прави коалиция с Николай Бареков. Бареков влезе като евродепутат през 2014 г. заедно с Ангел Джамбазки от ВМРО. Той се обърна към мен и предложи писта към Консервативния алианс, в чието ръководство е. Покани също и Красимир Каракачанов, и Валери Симеонов, обясни Сидеров.\"Валери Симеонов закрива и разкрива автокефални църкви като дискотеки в Слънчев бряг - това вече е недопустимо\". С тези думи Сидеров определи коментарите на вицепремиера относно конфликта между Русия и Украйна за независимостта на Украинската православна църква.\"Да всяваш разкол в църквата е типичната соросова работа. Нека да се поправи - да каже няма да правя разколи в църквата, няма да се меся... министър-председателят също му направи бележка\", допълни Сидеров.", "date": "2018.10.18", "title": "Сидеров: Нямах идея да се карам със Симеонов"}
{"url": "https://news.bg/world/dzhamal-kashogi-ne-e-edinstvenata-zhertva-na-rezhima-v-riyad.html", "text": "Журналистът дисидент Джамал Кашоги  в Саудитска Арабия, коментира в. \"Дейли мейл\".Вестникът посочва, че Кашоги е убит в консулството на Рияд в Турция, а убийството е извършено по заповед от най-високо ниво.Това е особено притеснително, ако се вземе в предвид, че представител на Саудитска Арабия, принцът наследник Мохамед бин Салман беше приет на най-високо ниво в Лондон при договарянето на сделка за 65 млн. британски лири. на Саудитска Арабия в Истанбул на 28 септември, за да попита за процедурата как да получи документ, с който да доказва, че не е женен с първата си жена. Това му е необходимо, за да може да сключи брак с турската си годеница. Дипломатически представители го посрещат приятелски и го молят да се върне след седмица, за да получи документа си.При повторната визита на консулството той изчезва. От 2015 г. трима високопоставени принца на саудитска двор, които са живеели в изгнание и са критикували режима в Рияд, са изчезнали.Става дума за принцовете Сауд бин Саиф, Турки бин Бандар и Султан бин Турки. За тях се предполага, че се намират в затвор в Рияд.По тази причина , известен със своята критика към управляващите в Саудитска Арабия, не е изключение.", "date": "2018.10.18", "title": "Джамал Кашоги не е единствената жертва на режима в Рияд"}
{"url": "https://news.bg/crime/ivan-geshev-aktsioner-v-dzhi-pi-grup-e-opital-da-naredi-14-mln-evro-v-svoya-smetka.html", "text": "Обвинения на заподозрения за убийството на журналистката Виктория Маринова - , в момента, в който той кацне на територията на страната, ще му бъдат предявени. Това заяви в предаването \"Още от деня\" по БНТ зам.-главният прокурор Иван Гешев. Не съм запознат с подробности по делото, но има събрани голям обем от доказателства, така че с тях е способно да бъде доказано това престъпление, допълни Гешев.Той коментира и разследването на строителната фирма \"Джи Пи Груп\", довело до отстраняването й от участие във всички обществени поръчки и европроекти. Образувано е досъдебно произвоство за пране на пари. Запорирани са 14,7 млн. евро. Имало е опит тази сума да бъде наредена по сметка в чужбина на един от акционерите във фирмата. Въз основа на това има разследване за пране на пари, както и за твърденията в някои медии, че има злоупотреби с еврофондове, обясни Гешев.Магистратът коментира и спецакцията, свързана със собствениците на столичния хотел \"Маринела\" и .Гешев допълни още, че само от две фабрики за нелегално производство на цигари, които бяха разбити при спецакции на МВР и прокуратурата, държавната хазна е била ощетена с около половин милион лева, които не са достигнали до българския данъкоплатец. Несериозно е да се твърди, че тези акции и разследвания са стихийни, категоричен е Гешев.По случая с , прокурорът обясни, че има експертна справка, която доказва, че при намерения уникален венец, става въпрос за антично злато.Относно екстрадицията на Димитър Желязков - Очите от Турция, Гешев заяви, че има законов срок за документите и зависи от турския съд кога Желязков ще бъде екстрадиран. Нямам притеснения, допълни прокурорът.", "date": "2018.10.18", "title": "Иван Гешев: Акционер в \"Джи Пи Груп\" е опитал да нареди 14 млн. евро в своя смeтка"}
{"url": "https://news.bg/world/v-avstraliya-izobretiha-hapche-protiv-hiv.html", "text": "Хапче, което ежедневно се приема от хиляди мъже в Сидни и други части на Австралия, доведе до безпрецедентно намаляване на новите случаи на ХИВ. Това показва, че целенасочен и превантивен подход може да ускори напредъка в прекратяването на епидемията от СПИН, съобщава \"Блумбърг\". сред гей и бисексуални мъже са спаднали с почти една трета до най-ниското ниво. Това показват данните за ефекта от хапчето Truvada на Gilead Sciences Inc.По този начин се дава надежда, че напредъкът срещу СПИН е постижим. Държавите-членки на ООН се ангажираха да прекратят епидемията до 2030 г. Броят на хората, заразени с ХИВ, през 2017 г. е намалял до 1,8 милиона души, от над 3 милиона годишно през 90-те години на миналия ХХ в.Синьото, овално хапче е комбинация от  тенофовир, дизопроксил и емтрицитабин. Генеричните версии на Truvada, създадени от Mylan NV, Cipla Ltd. и Teva Pharmaceutical Industries Ltd., са направили лекарството по-евтино и по-широко приложимо.", "date": "2018.10.18", "title": "В Австралия изобретиха хапче против ХИВ"}
{"url": "https://news.bg/world/es-nyama-da-ima-sreshta-prez-noemvri-za-brekzit.html", "text": "Преговорите на ЕС с Великобритания за Брекзита не са отбелязали напредък, предаде Ройтерс. По този начин няма основание за провеждането на извънредна среща на върха през ноември.Говорителят на председателя на Европейския съвет Аман Пребен съобщи, че в Брюксел не е чул никакви нови предложения от страна на британския премиер Тереза Мей.Така шансовете, споразумението да бъде постигнато, са почти нулеви. Председателят на ЕС Доналд Туск намекна, че би могло да не се стигне до сделка.Остава нерешен въпросът за границата между Ирландия и Северна Ирландия, по който въпреки напрегнатите преговори в последните дни, не се стигна до напредък.", "date": "2018.10.18", "title": "ЕС: Няма да има среща през ноември за Брекзит"}
{"url": "https://news.bg/world/petima-cheshki-voenni-byaha-raneni-v-afganistan.html", "text": "Най-малко петима чешки военни бяха ранени в Афганистан. Това е станало до военна база в Баграм, съобщиха от военното министерство в Чехия.Патрулът на чешките военни е бил нападнат.От началото на мисията на Чехия в Афганистан са били загинали 13 военни.", "date": "2018.10.18", "title": "Петима чешки военни бяха ранени в Афганистан"}
{"url": "https://news.bg/disasters/33-sa-zhertvite-ot-uragana-maykal.html", "text": "33 са вече жертвите от , предаде АП. Бурята удари югоизточното крайбрежие на САЩ.Повечето от жертвите са във Флорида - 23. Други 10 души са загинали в щатите Вирджиния, Северна Каролина и Джорджия.Повече от 15 хиляди къщи бяха повредени, други 4.2 хиляди къщи бяха напълно унищожени.Ураганът \"Майкъл\" удари в югоизточното крайбрежие на Съединените щати на 10 октомври. Поривът на вятъра достигна 250 км / ч. Американският президент Доналд Тръмп обяви извънредно положение в щата Флорида заради урагана.Военновъздушните сили съобщиха, че ураганът е повредил F-22. Там са разположени 55 такива самолета, всеки от тях струва над 330 милиона долара.", "date": "2018.10.18", "title": "33 са жертвите от урагана \"Майкъл\""}
{"url": "https://news.bg/politics/ot-ataka-otseniha-iskaneto-za-ostavka-na-siderov-kato-neseriozno.html", "text": "\"Атака\" отвърна на удара на НФСБ.Искането за оттегляне на Волен Сидеров като лидер на парламентарната група е проява на лош вкус, коментира в Народното събрание националистът Николай Александров. Той посочи, че има ясно регламентирани правила, записани в коалиционното споразумение.Искането за оттегляне на Волен Сидеров като лидер на парламентарната група е несериозно, подчерта депутатът от \"Атака\". Това е като въпроса има ли сериозен вариант да се оттегли подкрепата към Валери Симеонов като вицепремиер, коментира Александров.От НФСБ се въздържаха от остри отговори на коалиционните си партньори. На коалиционен съвет ще си кажем всичко, което има, коментира Борис Ячев. По думите му е е нормално партньорите да си говорят през медиите.Припомняме, от , след като лидерът на \"Атака\" Волен Сидеров нападна партньора си Валери Симеонов. Надписи, излъчвани по телевизия \"Алфа\" обвиняват Валери Симеонов и Цветан Цветанов в налагане на \"джендъризма\" и \"еднополовите бракове\".Вчера сутринта от  като председател на ПГ на Обединени патриоти, което нагнети тлеещия още от лятото конфликт между Сидеров и Симеонов.Това обаче повишава сериозно напрежението в голямата коалиция, въпреки уверенията на Цветан Цветанов за стабилност на управлението и заявката на премиера Бойко Борисов, че дрязгите между патриотите не влияят на правителството.Миналата седмица Волен Сидеров искаше вече оставката на вътрешния министър Младен Маринов заради скандал на пътя между съпругата му Деница Сидерова и друг шофьор. Тогава , че няма основания за искането на Волен Сидеров. .И до този момент няма яснота обаче кой ще е новият главен секретар на МВР, като неяснотата съвпадна с , който е и бивш главен секретар на МВР по време на правителството на Пламен Орешарски, Светлозар Лазаров.От лятото обаче отношенията между Волен Сидеров и Валери Симеонов са сериозно обтегнати, но настоящата размяна на реплики и заплахи за напускане на коалицията идва на фона на . ", "date": "2018.10.18", "title": "От \"Атака\" оцениха искането за оставка на Сидеров като несериозно"}
{"url": "https://news.bg/politics/umereno-po-visok-danak-za-starite-koli-glasuvaha-deputatite.html", "text": "Депутатите решиха да плащаме от догодина по-скъп данък за старите коли. Опозицията възропта с мотив, че щели да се натоварят най-уязвимите хора. \"Не повече от 20-30 % ще бъде ръстът на данъка на старите автомобили\", заяви пред медиите в парламента шефката на бюджетната комисия Менда Стоянова. По думите й стъпката е доста умерена. Освен това старите коли били по принцип с по-нисък данък.\"Сумата няма да е голяма и да утежни хората\", уточни тя.\"От друга страна мисля, че като общество е крайно време да решим дали искаме да продължаваме да се трови с този въздух, който дишаме ние и нашите деца, дали да даваме пари за здраве повече и повече в резултат на това и дали ще продължим да се превръщаме в пазар втора употреба за старите коли в Европа\", заяви още Менда Стоянова.По отношение данъка върху основните жилища, тя обясни, че облекчение от 50% от данъка се ползва за основно жилище.\"Всеки, който е декларирал повече от едно основно жилище, просто е заобикалял закона\", поясни Стоянова. Сега се прецизира законът и се дава възможност на общините да си потърсят парите от тези, които досега са се опитвали да бягат от закона.", "date": "2018.10.18", "title": "\"Умерено\" по-висок данък за старите коли гласуваха депутатите"}
{"url": "https://news.bg/crime/kola-blasna-i-ubi-peshehodets-vav-varna.html", "text": "Кола блъсна и уби пешеходец във Варна. Инцидентът е станал след 10 и 30 часа, на бул. \"Атанас Москов\" в града.Според първоначалната информация, 33-годишен шофьор с кола регистрирана в Добрич, движещ се в лява пътна лента в посока ул. \"Девня\", блъска пешеходец, който пресича пътното платно.Вследствие на инцидента пешеходецът е загинал на място. Към момента текат действия по разследване на произшествието за изясняване на детайли и обстоятелства около случилото се.Изяснява се също самоличността на загиналия.", "date": "2018.10.18", "title": "Кола блъсна и уби пешеходец във Варна"}
{"url": "https://news.bg/int-politics/makedoniya-zapochva-ofitsialno-pregovori-za-chlenstvo-v-nato.html", "text": "С посещение на официални представители на Македония в централата на НАТО в Брюксел днес и утре започват предприсъединителните преговори за членството на югозападната ни съседка в западния военен алианс, съобщават македонските медии.Македония официално получи покана за членство в НАТО през юли на срещата на върха на алианса в Брюксел, но условие за влизане в организацията е осъществяването на Преспанското споразумение, сключено между Македония и Гърция през юни, съгласно което името на югозападната ни съседка трябва да бъде променено на Северна Македония. С тази серия разговори в Брюксел Македония де факто отваря последната фаза в отношенията си с НАТО преди членството в алианса.", "date": "2018.10.18", "title": "Македония започва официално преговори за членство в НАТО"}
{"url": "https://news.bg/int-politics/finansoviyat-ministar-na-frantsiya-sashto-rezhe-sauditska-arabiya.html", "text": "Финансовият министър на Франция Бруно льо Мер обяви, че е отменил присъствието си на инвестиционна конференция в Рияд през следващата седмица след изчезването и предполагаемото убийство на саудитския журналист дисидент Джамал Кашоги, което доведе до световен дипломатически спор, съобщава \"Ройтерс\".\"Не, няма да отида в Рияд през следващата седмица\", изтъкна Бруно льо Мер пред френска телевизия, допълвайки: \"Условията не са подходящи.\"Припомняме, че присъствие на инвестиционната конференция в Рияд отказаха множество мултинационални компании и медийни спонсори на събитието, включително Google, CNN, \"Ню Йорк таймс\" и др. Изчезването на Кашоги разтревожи целия цивилизован свят.Турските власти заявиха, че смятат, че Кашоги, който е колумнист на американския в. \"Вашингтон пост\" и отявлен критик на управляващите в Саудитска Арабия, е бил убит в саудитското консулство в Истанбул на 2 октомври, като тялото му е било разчленено и изнесено. Саудитците отхвърлят обвиненията.", "date": "2018.10.18", "title": "Финансовият министър на Франция също реже Саудитска Арабия"}
{"url": "https://news.bg/disasters/zemetresenie-ot-4-2-po-rihter-do-gratskiya-o-zakintos.html", "text": "Земетресение с магнитуд от 4.2 по скалата на Рихтер беше регистрирано тази нощ в близост до гръцкия остров Закинтос, пише местният вестник \"Каримерини\".По данни на Европейския средиземноморски сеизмологичен център трусът е бил с магнитуд от 4.0 по скалата на Рихтер.Земетресението е регистрирано в Йонийско море, на 55 километра югозападно от бреговете на остров Закинтос.Епицентърът на труса е бил на около 280 километра югозападно от Атина, на 168 километра югозападно от Триполи и 110 километра югозападно от Каламата.Няма данни за пострадали хора и нанесени материални щети.", "date": "2018.10.18", "title": "Земетресение от 4.2 по Рихтер до гръцкия о. Закинтос"}
{"url": "https://news.bg/int-politics/holandiya-sashto-se-otteglya-ot-konferentsiyata-v-sauditska-arabiya-zaradi-kashogi.html", "text": "Финансовият министър на Холандия заряза плановете си за участие в конференция в Саудитска Арабия заради изчезването и предполагаемото убийство на саудитския журналист дисидент Джамал Кашоги, съобщават холандските медии, цитирани от \"Ройтерс\".Вопка Хьокстра няма да присъства на инвестиционната конференция на световния бизнес елит през следващата седмица в Рияд, след като Кашоги изчезна по време на посещение в консулството на Саудитска Арабия в Истанбул на 2 октомври.Холандското правителство е отказало да коментира. По-рано френският финансов министър Бруно льо Мер също обяви, че няма да присъства на конференцията в Рияд, чийто първоначален замисъл беше обсъждане на възможностите за инвестиции в Саудитска Арабия в сектори, различни от петролния, след като страната се опитва да се откъсне от зависимостта си от петрола. ", "date": "2018.10.18", "title": "Холандия също се оттегля от конференцията в Саудитска Арабия заради Кашоги"}
{"url": "https://news.bg/crime/neyavil-se-svidetel-otlozhi-deloto-sreshtu-petar-moskov.html", "text": "Състав на Специализирания наказателен съд отложи  и заместника му Адам Персенски. Двамата са обвинени за вноса като дарение на ваксините \"Пентаксим\", \"Еувакс Б\" и \"Тетадиф\". Причината е, че призованият свидетел по делото Славей Тодоров не се яви по време на днешното съдебно заседание. Съдът счете, че ако той не се яви, трябва да бъдат призовани други свидетели, за да може да продължи съдебният процес.Припомняме, преди да започне разпоредителното заседание бившият здравен министър Петър Москов коментира, че го , а отговорност трябва да бъде поета от БСП и ДПС, които са подклаждали истерията в парламента.На 12 март прокуратурата обвини бившия здравен министър Петър Москов, Адам Персенски и още трима души от \"Бул Био НЦЗПБ\" ЕООД.Москов е обвинен за това, че през 2015 г. в качеството си министър на здравеопазването не е изпълнил служебните си задължения. Обвинението е, че Москов е приел дарение от Министерство на здравеопазването на Турция под формата на 100 хил. дози ваксина за деца \"Пентаксим\" - 0.5 мл.\" и 100 хил. дози ваксина за \"Хепатит Б\" - \"Еувакс Б\", като обаче ваксините не са разрешени за употреба на територията на България. Поради това не биха могли да отговорят на нуждите на имунизационния календар в страната.Заради действията на Москов според прокуратурата здравното ведомство е ощетено с 325 233,87 лв.Второто обвинение срещу бившия здравен министър е, че на 27 ноември 2015 г. като помагач умишлено е улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\".Третото обвинение на Москов е за това, че в периода 20 юни 2016 г. - 1 юли 2016 г., като министър на здравеопазването и принципал на \"Бул Био НЦЗПБ\" ЕООД, не е упражнил нужния контрол върху работа на лица, на които е възложено управлението на обществено имущество. ", "date": "2018.10.18", "title": "Неявил се свидетел отложи делото срещу Петър Москов "}
{"url": "https://news.bg/politics/kadeto-stapi-gospozha-impeksova-treva-ne-nikne-otseche-garnevski.html", "text": "Герберите захапаха левицата и обходът й по представяне на . Госпожа Импексова споделила в Пловдив, че Бойко Борисов си отива, ядоса се Спас Гърневски на брифинг в Народното събрание.БСП идвала на бял кон, а по думите му, наглостта е отличителна черта на БСП. Разграбването на държавата започнало преди 89 година. Продължило и при правителството на Жан Виденов.След всички кърлежи започна самата приватизация, анализира Спад Гърневски.Той отново атакува Корнелия Нинова и приватизацията на \"Техмоимпекс\".Освен това тя подпомогнала и Георги Гергов да придобие Пловдивския панаир. Заедно с Кирил Добрев помогнали за разграбването на държавата.Според гербера за късмет на народа дошли ГЕРБ на власт да лекуват раните на народа.Според Гърневски е нагло червените да представят Визия за България. Вместо червени бюлетини, тя ще получи голям червен картон, прогнозира Спас Гърневски. Народът щял да е свободен, когато БСП го отърве от присъствието си в политиката.", "date": "2018.10.18", "title": "Където стъпи госпожа Импексова, трева не никне, отсече Гърневски"}
{"url": "https://news.bg/int-politics/parlamentat-na-kosovo-odobri-sazdavaneto-na-palnopravna-armiya.html", "text": "Парламентът на Косово одобри създаването на пълноправна армия, базирана на силите им за сигурност, съобщава \"Газета Експрес\", цитирани от ТАСС.От 102-те депутати, присъствали на гласуването, 101 гласуват \"за\" пълноправна армия. Сръбската партия \"Сърбия лист\" е напусна залата в знак на протест срещу нарушаването на Резолюция 1244 на Съвета за сигурност на ООН.Създаването на пълноправна армия в Косово е едно от основните обещания на премиера на Косово Рамуш Харадинай. По-рано той заяви, че реформата на силите за сигурност ще се проведе през март 2018 г. Тази точка е включена в програмата на косовското правителство за периода 2017-2021 г.САЩ по-рано подкрепиха желанието на Косово да създаде армия, в противоречие с Резолюция 1244 на Съвета за сигурност на ООН, приета на 10 юни 1999 г. Вашингтон обаче настоява това решение да бъде направено чрез изменение на конституцията.На свой ред Русия предупреди, че създаването на косовската армия ще доведе до опасни последици в провинцията, където ситуацията вече е постоянно се влошава.", "date": "2018.10.18", "title": "Парламентът на Косово одобри създаването на пълноправна армия"}
{"url": "https://news.bg/politics/aleksandar-manolev-poema-kontrola-varhu-targoviyata-s-goriva.html", "text": "Закон за горивата трябва да има. Това заяви министърът на икономиката Емил Караниколов в парламентарната комисия за борба с контрабандата.Той обясни, че в Министерство на икономиката ще има ресорен заместник-министър. Дейността по контрола на пазара на горива се поема от Александър Манолев. Припомняме, , но След като бе приет закон за горивата отговорности се възлагат на ведомството. Работна група в състав от други министерства ще трябва да изготви наредба за изпълнение на закона. Тя пак ще е под ръководството на Александър Манолев.В икономическото министерство ще има и нарочна дирекция, стана ясно от думите на министър Караниколов. Регулиране на икономически дейности ще е името на новата дирекция. Неин директор ще е Теменужка Янкова.\"Тежък закон, нова материя е\", коментира Караниколов. Министърът увери, че в срок ще бъдат изготвени всички нужни нормативни промени.Оказва се, че поне 50 чиновници ще работят в новата дирекция. Затова нямало място за нея в Министерство на икономиката.Емил Караниколов обаче имал уверението и на другите ведомства, че ще се осигурят помещенията за настаняване на новата дирекция.На 31 август, тримата министри Ивайло Московски, Николай Нанков и Валентин Радев , след . По този начин те поеха отговорност за .Въпреки напрежението, които се създаде, след Коалиционен съвет , а номинирани за нови министри бяха главсекът Младен Маринов, Петя Аврамова и Александър Манолев.На 13 септември председателят на парламента Цвета Караянчева информира, че  за освобождаване на Младен Маринов като главен секретар на МВР.Заради липсата на реакция от президента не бяха гласувани  и съответно новия състав на правителството.В същия ден след разговор с премиера Борисов, Манолев обясни,че е помолил да бъде оттеглена номинацията му за транспортен министър. Като причина той обяви появилите се тогава медийни пубикации срещу него. Манолев разясни, че вижда още координирана атака срещу себе си и целия кабинет.", "date": "2018.10.18", "title": "Александър Манолев поема контрола върху търговията с горива"}
{"url": "https://news.bg/int-politics/putin-ubeden-tragediyata-v-krim-e-rezultat-ot-globalizatsiyata-nalozhena-ot-sasht.html", "text": "Президентът на Русия Владимир Путин обяви, че кървавата баня в училището в Крим вчера е била резултат от \"глобализацията\" и продължаването на американската насока на развитие на света, съобщава \"Франс прес\".\"Това е резултат от глобализацията. В социалните медии, в интернет, виждаме, че има цяла общност, която беше създадена. Всичко започна с трагичните събития в училища в САЩ\", коментира Путин по време на събитие на клуба \"Валдай\" в руския черноморски курорт Сочи, в което участваха експерти по международни отношения.Руският държавен глава допълни, че вътрешни проблеми в САЩ са предизвикали враждебни действия към Кремъл, като се надявал, че противоречията между Москва и Вашингтон ще бъдат изгладени.Путин също така заявил, че американският му колега Доналд Тръмп бил готов за стабилизиране на диалога между Белия дом и Кремъл, подчертавайки, че срещата им в Хелзинки е била много положителна.По време на неотдавнашно интервю Тръмп коментира, че \"добри отношения с Русия са по-добри от лоши такива\".", "date": "2018.10.18", "title": "Путин убеден: Трагедията в Крим е резултат от глобализацията, наложена от САЩ"}
{"url": "https://news.bg/society/ninova-obsadi-s-patriarha-zakonoproekta-za-veroizpovedaniyata.html", "text": "Три дни след рождения ден на Негово Светейшество българският патриарх Неофит председателят на БСП Корнелия Нинова и депутатите от Парламентарната група отидоха в патриаршеския дом, съобщиха от БСП.След като го поздравиха за рождения му ден те разговаряха за Законопроекта за вероизповеданията и за Истанбулската конвенция.Припомняме, на 4 октомври  в Светия синод да обсъдят Закона за вероизповеданията. Два проекта за този закон бяха внесени още през месец май. И в двата проекта има спорни текстове, за които . След срещата бе обявено, че ще се повишат заплатите и на свещениците.Относно е, че ратификацията на документа води до духовна смърт. Мнението на Светия Синод е, че Истанбулската конвенция надхвърля правната регламентация на бъдещето на европейската християнска цивилизация, тъй като води до промяна в светогледа.От Светия синод изразиха притеснението си тогава, че конвенцията \"отваря широко вратите към морален разпад, който неизбежно води до \"психофизическото унищожение на човека - до \"втората смърт\", която е духовната смърт\".На днешната среща с патриарх Неофит присъстваха депутатите от \"БСП за България\" Драгомир Стойнев, Крум Зарков и Васил Антонов.", "date": "2018.10.18", "title": "Нинова обсъди с патриарха Законопроекта за вероизповеданията"}
{"url": "https://news.bg/society/detsata-mladite-zheni-i-horata-s-po-niska-internet-kultura-sa-obekt-na-trafik-na-hora.html", "text": "\"Новите комуникационни технологии отварят много врати за трафикантите на хора. Ти можеш да ги затвориш!\".Това е мотото на тазгодишната национална кампания за противодействие на трафика на хора, която започна на 18 октомври - Европейския ден за борба с трафика на хора.Тази година тя е насочена към уязвими групи от въвличане в трафик на хора чрез интернет. При сексуалната експлоатация и порнография особено уязвими са децата, младите жени, както и хората с по-ниска интернет култура и информираност.\"Ако сте в чужбина и сте в беда, незабавно се свържете с българското представителство в страната, в която се намирате. Потърсете помощ от полицията дори да нямате документи. Вие сте жертва на сериозно престъпление и полицията ще Ви окаже помощ. Призоваваме Ви да бъдете предпазливи\", съветват от Националната комисия за борба с трафика на хора.Зачестяват случаите, при които глобалната мрежа се ползва като средство за набиране на хора и трафик с цел сексуална и трудова експлоатация. Понякога целта е насилствен и фиктивен брак.Социалните мрежи и интернет страници нерядко се превръщат в средство за набиране на жертви. Някои от техните услуги с цел сексуална експлоатация често се рекламират онлайн.През интернет се разпространяват порнографски материали, а на по-късен етап, пак през интернет се изнудват жертвите, фигуриращи в материалите.Същевременно през интернет може да се противодейства на трафика на хора - и като превенция, и като инструмент на разследване.Търсещите постоянна или сезонна работа в чужбина много често биват подмамени, информират от Комисията за противодействие на трафика на хора.Предварителните договорки и обещания на работодателите често се разминават драстично с реалните условия на живот и труд.Хората работят за минимално възнаграждение. Има случаи, в които работят без заплащане, документите им за самоличност биват отнети от работодател или трето лице, принудени са да заплащат нерегламентирани суми за това, че им е осигурена заетост.Често наетите не започват веднага работа и са заставени да изчакат, докато личните им средства свършват и задлъжнеят на работодателя, който им вменява допълнителни задължения за разходи.Експертите по трафик на хора съветват желаещите за работа в чужбина да се информират обстойно за всяка една стъпка преди да вземат окончателно решение за заминаване в чужбина с цел работа.Задължително трябва предварително да подпишете договор, който да регламентира условията на работа и времето, за което сте наети. Трябва да получите копие на договора на български език (или език, който разбирате), както и на официалния език за страната на работодателя. Не предоставяйте документите си за самоличност на никого, под никакъв предлог.Като превантивна мярка от Агенцията съветват хората да имат предварителни контакти на организации в съответната страна, с които биха могли да се свържат при съмнения и притеснения относно работата си.Предварителното проучване на агенцията-посредник и на работодателя е препоръчително.Списък с лицензираните трудови посредници може да бъде открит на сайта на Агенцията по заетостта:https://www.az.government.bg/intermediaries/Българските работници трябва да знаят за законодателството, режима на пребиваване и работа за български граждани в страната, в която заминават.Информация може да се получи и от Службите по трудовите и социалните въпроси (СТСВ) към дипломатическите ни мисии в европейските страни с най-големи български общности:http://www.mlsp.government.bg/index.php?section=POLICIESI&I=266", "date": "2018.10.18", "title": "Децата, младите жени и хората с по-ниска интернет култура са обект на трафик на хора"}
{"url": "https://news.bg/society/izlagat-stenopisi-ot-antichna-grobnitsa-na-stolichnata-ul-moskovska.html", "text": "Оригиналната антична гробница на ул. \"Московка\" няма да бъде достъпна за гражданите, а само за специалистите и за да се правят допълнителни проучвания. Това съобщи археологът Константин Пеев при представянето на резултатите от проучването и проектът за нейното експониране.Гробното съоръжение е открито при ремонтни дейности на ул. \"Московска\" в началото на август тази година, а това е поредната гробница в източния некропол на Сердика.По думите на специалистите тя датира от ранно християнския период - V-VI век. Вътре в нея са разкрити два цели кръстни знака, които са характерни за този период. Запазена е и по-голямата част от мазилката.Интересното е, че е открит флорален мотив, наподобяващ знаците от гробницата на Хонорий, но според специалистите не може да се твърди дали е един и същ авторът.За момента гробницата има само един вход. До него при източната част на свода е разкритият флоралния мотив.По стените се личат и пукнатините, които са вследствие от разбивания. Те са ставали още в началото на XX век, когато е прокарана една чугунена тръба, по която специалистите са слизали в гробницата.Подобни тръби са правени през 30-те години по времето на Третото българско царство при подмяната на уличните водопроводи. Този факт сочи, че гробницата най-вероятно е открита тогава. Не е ясно обаче защо през всичките тези години гробницата остава част от канализацията на столицата и не е проучена.Археологът разказа и интересен факт - открито е кенче на газирана напитка в гробницата при проучването й през август месец тази година. Това означава, че последното влизане, или опит за такова, е било през 1994 г. Кой, кога и защо е пил кока-кола насред антична гробница остава тайна.В гробницата са намерени още 6-7 фрагмента от дълги бедрени кости, но все още се очакват резултатите от техния анализ.Предвижда се за обозначаване на гробницата да бъде направена конструкция, върху която ще бъдат монтирани стенописите, които са намерени вътре и една арка, която да покаже цялостната форма на гробницата. По този начин хората ще са наясно с наследството, което е открито и да се чувстват горди, че живеят в такъв старинен град.Екип на News.bg провери на място как изглежда гробницата и дали може да разгледа съображението отвътре, но мястото беше затворено. Въпреки обявеното работно време на обекта.", "date": "2018.10.18", "title": "Излагат стенописи от антична гробница на столичната ул. \"Московска\""}
{"url": "https://news.bg/int-politics/rumen-radev-kritikuva-evropa-pred-oksford-yunian.html", "text": "Европа днес сама ограничава своята политика за сигурност до реакция в отговор на заплахи, заяви президентът Румен Радев в лекция пред \"Оксфорд юниън\" - най-голямата общност за дебати в Оксфордския университет, създадена през 1823 г.\"В краткосрочен план това може да изглежда като най-евтиния начин да се осигури задоволително ниво на сигурност. В дългосрочен план, обаче, това ще изисква огромни ресурси, в комбинация с невъзможност да се гарантира адекватно сигурността.\" - коментира Радев в лекцията си на тема \"Предизвикателства за сигурността пред Европа\".Той подчерта, че ЕС с нежелание заделя бюджет за изграждане на адекватни отбранителни способности и инвестиции в сигурността и е нерешителен при проектирането на стабилност и оказване на помощ за развитие, когато се налагат действия извън неговата територия.По думите на Радев, през цялата човешка история сигурността винаги е била основата на прогреса и благосъстоянието на обществото. Без сигурност е безпредметно да се говори за икономика, социално развитие, образование. \"Историята сурово е наказвала държави и съюзи, които не са успявали да изградят своевременна защита срещу заплахите\", подчерта той.Като актуален пример президентът посочи миграционната криза в Европа и призова за по-задълбочен анализ на негативните ефекти, произтичащи от политиката на \"отворените врати\" за мигрантите в Европа. Според Румен Радев съсредоточаването върху собствените проблеми с мигрантите, води до липсата на достатъчно внимание върху успоредно протичащата извънредна ситуация и истинската криза. \"За мен политиката на \"отворени врати\" в Европа оказва опустошителен ефект върху страните на произход на мигрантите - от Африка до Близкия Изток, тъй като откъсва вниманието на младото поколение в тези страни от проблемите на родината и нейното бъдеще\", подчерта държавният глава. Тази политика променя самата ценностна система на младите хора и вместо те да бъдат ангажирани със стабилизирането и развитието на своите страни, голямата цел в живота на немалка част от тях става достигането до западноевропейските държави и възползването от техните социални системи.Като проблем на ЕС в отношенията с другите глобални фактори президентът открои бавния процес на вземане на важни за европейските граждани решения, докато други лидери олицетворяват модел за вземането на еднолични решения.\"Тези лидери могат да вземат решение за нещо тази вечер и да го изпълнят още на следващата сутрин, докато в ЕС това може да отнеме месеци и дори години. Водил съм продължителни дебати с моите колеги президенти и лидери на страни от ЕС. Повечето от тях отстояват позицията, че подходът на \"едноличното решение\" е основан на авторитарни механизми, докато решенията, които взимаме в рамките на ЕС, са базирани на нашите демократични ценности и са по-стабилни и устойчиви в дългосрочен план. Напълно съм съгласен с тях, с изключение на един малък детайл: Къде е финалната линия? Кой ще ни чака? Каква е цената ако загубим състезанието?\", попита президентът.Държавният глава беше категоричен, че Европа трябва да намери ефикасен начин за справяне с тази ситуация, без да компрометира своите демократични устои.Румен Радев припомни също така, че след призива на президента на САЩ за нов модел на споделяне на отговорностите в НАТО и последвалата търговска война, някои водещи европейски политици са заявили, че Европа трябва да поеме сигурността си в своите собствени ръце.\"Възможно ли е това, обаче? Какво представлява европейската отбрана без американската военна подкрепа? Операцията в Либия през 2011 г. разкри съществен европейски дефицит в системите за командване и управление, разузнаването, боеприпасите с висока точност, презареждането във въздуха и стратегическата мобилност. Това е дефицит, който все още не е преодолян\", посочи държавният глава.Президентът определи като едно от най-съществените предизвикателства за бъдещето на европейската сигурност, въпроса за единството на ЕС и НАТО.\"Нашето единство се подкопава от големи стратегически играчи отвън, които използват подкрепата в областта на сигурността, условията за търговия, евтината доставка на енергия и привлекателните възможности за инвестиции, за да стимулират развитието на двустранни отношения с европейските държави, вместо да третират ЕС като единна общност\", добави още президентът.Като вътрешни предизвикателства пред Европа държавният глава открои икономическите и социалните различия между Източна и Западна, Северна и Южна Европа, увеличаващите се неравенства, подкопаването на върховенството на закона и корупцията по високите етажи на властта, неспособността на институциите на ЕС да отговорят на очакванията на гражданите и да осъществят навременни реформи. Обстоятелства, които ерозират доверието в Европейския съюз и увеличават рисковете пред сигурността.В лекцията си Румен Радев подчерта, че ЕС днес дори няма нужда да изработва толкова европейски и национални регламенти, директиви и предписания, тъй като в много случаи те изглеждат като \"остаряло ръководство на пилота за справяне с извънредни ситуации\", което е ниско ефективно в непредсказуеми обстоятелства.\"Имаме нужда от активни граждани, непримирими към несправедливостта, неподатливи на фалшивите новини и подмяната на истината и винаги готови да защитават демократичните ценности\", обърна се към младите хора президентът.\"Вие имате привилегията да учите в най-добрите университети. Дори и най-добрите учебни програми, обаче, неминуемо ви поставят в едно затворено пространство, което ограничава обхвата на вашите възприятия и мисли. Ако те не успеят да ви задържат там, вашите политици ще се опитат да ви върнат обратно. Ако последните по някакъв начин се провалят в опитите си да го сторят, медиите винаги ще бъдат на разположение да ви върнат отново в това затворено пространство\", подчерта още в лекцията си Румен Радев и призова студентите, които искат да успеят в днешния бързо променящ се свят, да не допускат тяхното мислене да бъде ограничавано в предварително зададени рамки.В отговор на въпрос как България може да балансира между покачващото се напрежение между САЩ и Великобритания, от една страна, и Русия, от друга, президентът посочи, че страната ни не може да направлява политиката на тези страни, но може да определя собствената си политика.\"В България се сблъскват много интереси, но тя е страна член на НАТО и ЕС. България обаче трябва да отстоява и своя национален интерес - не само в сферата на сигурността, но и в икономиката, енергетиката\", заяви президентът Радев и допълни, че водената от страната ни политика следва да е балансирана и базирана на ценности.В отговор на въпрос на студент за възможността Република Турция да се присъедини в перспектива към ЕС, Румен Радев подчерта, че би могъл да цитира европейски лидери, според които Турция се отдалечава от европейските ценности, но Турция е важен съсед и партньор на България. Ние бихме желали да видим Турция като просперираща страна, в която демократичните принципи са дълбоко вкоренени в нейното управление, подчерта Румен Радев. Президентът призова за съхраняване на конструктивния и открит диалог на ЕС с Турция, който ясно откроява критериите за членство и приема, че то се постига от тези държави, които могат да ги могат изпълнят.По-рано президентът се срещна и разговаря с български студенти и членове на Комитета на \"Оксфорд юниън\".", "date": "2018.10.18", "title": "Румен Радев критикува Европа пред „Оксфорд юниън“"}
{"url": "https://news.bg/int-politics/zapochna-12-ata-sreshta-na-asem-balgariya-e-predstavena-ot-premiera-borisov.html", "text": "Дванадесетата среща на върха Азия-Европа (АСЕМ) беше тържествено открита тази вечер от председателя на Европейския съвет Доналд Туск. Във форума участват ръководители на 51 държави от Европа и Азия, както и представители на европейските институции.България е представена от премиера Бойко Борисов, а Европейският съюз - от председателя на Европейската комисия Жан-Клод Юнкер, съобщават от пресцентъра на Министерския съвет.През тази година домакин на срещата е Европейският съюз, затова тя се провежда в Брюксел.В центъра на обсъжданията е темата \"Европа и Азия: глобални партньори за справяне с глобалните предизвикателства\". Усилията на лидерите са насочени към засилване на диалога и сътрудничеството между двата континента в множество области, сред които търговията и инвестициите, свързаността, устойчивото развитие, изменението на климата, както и предизвикателствата в областта на сигурността: борбата с тероризма, незаконната миграция и киберсигурността.По време на утрешната работна сесия на АСЕМ българският министър-председател Бойко Борисов ще изнесе реч, с която ще представи усилията на България за европейската перспектива на Западните Балкани и свързаността в региона.По-късно срещата на АСЕМ ще бъде последвана от среща на върха между ЕС и Корея и среща на лидерите от ЕС и АСЕАН.АСЕМ е форум за диалог и сътрудничество между Азия и Европа, създаден през 1996 година в Банкок. Обединявайки понастоящем 58% от световното население и 60% от световната търговия, АСЕМ представлява важна платформа за диалог и сътрудничество между Европа и Азия по три стълба - политически, икономически, социално-културен.", "date": "2018.10.18", "title": "Започна 12-ата среща на АСЕМ, България е представена от премиера Борисов "}
{"url": "https://news.bg/int-politics/sauditska-arabiya-platila-na-sasht-usd100-mln-v-denya-na-vizitata-na-pompeo.html", "text": "САЩ са получили 100 милиона долара от Саудитска Арабия във вторник - деня, в който държавният секретар Майк Помпео пристигна в саудитската столица Рияд, за да дискутира изчезването на журналиста Джамал Кашоги, съобщава в. \"The Washington Post\".Арабската страна обяви, че сумата е преведена в подкрепа на усилията на Вашингтон да стабилизира ситуацията в североизточната част на Сирия през август тази година. Въпреки това случаят поражда въпроси, посочва вестникът.Заради времето на превеждане на сумата се изказват съмнения дали Саудитска Арабия не се опитва да парира обвиненията, че нейни агенти са виновни за изчезването на журналиста.От държавния департамент отричат каквато и да било връзка между плащането и разговорите на Помпео с представители на саудитските власти.От своя страна президентът Доналд Тръмп, който даде брифинг за пресата,  категорично отрече, че се опитва да прикрива Саудитска Арабия. Междувременно Помпео коментира днес, след като се завърна от Рияд, че САЩ са готови да дадат още няколко дни на Саудитска Арабия за разследване на случая с Кашоги. Държавният секретар допълни, че саудитските власти са го уверили в решимостта си да проведат детайлно разследване. По думите на Помпео, Вашингтон очаква резултатите през близките дни, след което ще вземе решение за следващите си стъпки. .Припомняме, Кашоги, който е кореспондент на \"The Washington Post\", , след като влезе в сградата на саудитското консулство в Истанбул. Никой не го е виждал да излиза от сградата. Турските власти обявиха, че той е убит, а в турската преса от дни се твърди, че , направено от устройство на самия Кашоги.Редица организации, компании, включително и , Норвегия, Великобритания и др., както и президентът на Световната банка Джим Йон Ким, обявиха, че заради подозренията няма да посетят планираната за края на месеца . CNN и CNBC вече се оттеглиха като медийни спонсори.Президентът на САЩ Доналд Тръмп каза, че американските власти , но засега отказа да наложи санкции на Рияд заради казуса с Кашоги.", "date": "2018.10.18", "title": "Саудитска Арабия платила на САЩ $100 млн. в деня на визитата на Помпео"}
{"url": "https://news.bg/disasters/ruski-voenen-samolet-padna-v-azovsko-more.html", "text": "Руски военен самолет Л-39 падна в Азовско море край бреговете на Краснодарския край, съобщават руските медии.Пилотите са успели да катапултират, но досега не са открити.Руското министерство на отбраната съобщи, че самолетът е изпълнявал тренировъчен полет и на борда му не е имало \"боен комплект\".Определени са границите на морската и сухоземната територия, където може да са се приземили пилотите, но досега спасителите не са успели да ги открият.", "date": "2018.10.18", "title": "Руски военен самолет падна в Азовско море"}
