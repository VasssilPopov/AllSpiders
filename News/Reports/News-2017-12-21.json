{"url": "https://news.bg/politics/dogan-dps-ne-e-gotovo-za-vlastta.html", "text": "Ако вотът на недоверие към кабинета \"Борисов 3\" мине, няма партия от опозицията, която да поеме политическата отговорност за управление на страната. Това е заявил тази вечер почетният председател на ДПС Ахмед Доган в реч пред партийния актив.Ако целта е \"стани да седна\", не си заслужава усилието да подложим на изпитание общия ни дом, казва Доган.Според него, освен че ще се \"изпортим\", бъдещият кабинет няма да има по-дълъг живот от няколко месеца, предаде бТВ.Това, че вотът е в навечерието на европредседателството, също не е без значение, смята Сокола, цитиран от бТВ.\"Доколкото разбирам, този вот на недоверие няма за цел да свали правителството, а само да го коригира и насърчи към позитивни дела\", допълва Доган и по този начин припомня позицията на движението, че вотът не цели свалянето на кабинета, а \"демонтирането\" на Патриотите като коалиционен партньор на ГЕРБ във властта.На финала Доган призовава отцепници и критици да се върнат в ДПС: \"Всеки, който реално се разкайва, да заповяда\", казва той. Но допълва, че \"ДПС си има устав, който регламентира подобни ситуации\".БГНЕС публикува пълния текст на неговото изказване:\"Уважаеми г-н Председател,Уважаеми дами и господа!Явно предколедните форуми на основната част от политическия елит на ДПС, започва да предизвиква не само интерес, но и силно очакване. Дори определени медии и социални мрежи го приравняват с неформален визионерски форум на ДПС. В днешния вътрешно-политически и гео-политически дискурс това означава, че е налице липса на сигурност и на краткосрочна визия за развитие:Първо, във вътрешно-политически план предизборната парадигма за президентските и парламентарни избори-2017 година все още не е стихнала: кой-кого ще \"елиминира\", \"смачка\" или \"победи\" вече работи в личностно измерение и тъкмо затова излиза извън нормалните граници на изразяване с Езика на политиката;Второ, обективната неопределеност на външно-политическия проспект задава безпокойство и тревожност, което се равнява на \"наливане на масло в огъня\" във вътрешно-политически план.Формално погледнато 2017 г. не беше от най-благодатните за ДПС. Но от гледна точка на определени дейности и политики, например иновативно укрепване на партийните структури, както и изключителното активиране на външните контакти с европейските либерални партии е безпрецедентно в историята на ДПС. Налице е събуждане и активиране на общинските и областни организации на ДПС. ЦС и ЦОБ си възвърнаха реалните политически функции. ПГ на ДПС има респектиращо участие в парламентарния живот на страната.Може би тук му е мястото да се отбележи, че \"външният натиск\" се преобразува в усилия за помирение и обединение на всички, които са се отцепили от ДПС. Ние винаги сме били добронамерени, но и принципни. Факт е, че не сме се скарали с никого. Всеки, който реално се разкайва-да заповяда. Но ДПС си има Устав, който регламентира подобни ситуации. Външното акуширане на аналогични процеси на разделяне и обединяване не е здравословно за нашите избиратели. Въпреки това, ние сме добронамерени, дори сме длъжни да продуцираме добросъседски отношения с Република Турция и да й помогнем в диалога й с ЕС. Разбира се, според нашите скромни възможности.Нека да хвърлим един поглед към вътрешно-политическото положение в страната.Всеки от нас е наясно, че всяко управление си има проблеми, унаследени от предишни правителства или създадени от актуално управляващите. Разбира се, те трябва да бъдат коригирани чрез опозиционни политики. В крайна сметка в това се състои и смисълът на политическия плурализъм във всяка демократична държава.Големият проблем на правителството на Борисов е коалиционната му политика и по-конкретно включването на отявлени националисти в кабинета. Дори и това не е най-големият грях, защото Обединените патриоти имаха шанса да покажат и докажат консолидирана социална отговорност към националните интереси в контестта на общоевропейските политики. Но тъкмо такава значима цел не се постига с Езика на омразата и агресията, с Език, който възпроизвежда разделение и противопоставяне!В началото е Словото, после идва Делото. Словото на патриотизма обединява и управлява. Езикът на омразата и агресията разделят и противопоставят обществото и нацията. Поставят се под въпрос сигурността и стабилността на Държавата.Това не е въпрос за свободата на словото, не е проблем дори за достойнството на политическия елит на страната. Това е въпрос за съществуването на демокрацията в България.Страната е изправена пред много сериозно предизвикателство. Председателството на ЕС. България ще бъде във фокуса на важни събития и мероприятия. И въпрос на обща политическа и социална отговорност е да комуникираме на нормален европейски политически Език.От особена важност е коригиращата функция на медиите. Уважаеми колеги, представители на четвъртата власт, покажете какво можете. Дайте вашият позитивен дял в общата отговорност за стабилността на България! После си дискутирайте темата за връзката на свободата и отговорността на Словото.Не е по-маловажен и въпросът за вота на недоверие към правителството в началото на председателството на ЕС. Доколкото разбирам този вот на недоверие няма за цел да свали правителството, а само да го коригира и насърчи към позитивни дела. Добре, този акт може да се изтълкува и като рутинна демократична процедура. Но ако вотът на недоверие мине, какво правим? Има ли партия, която е готова да управлява страната след евентуални предсрочни избори? Моята преценка е, че няма такава политическа сила от опозицията, която може да поеме отговорността за управление на страната към днешна дата.Тогава какво правим?Ако целта е \"стани да седна\", не си заслужава усилието да подложим на изпитание общия ни дом. Защото, първо, че тотално ще се изпортим, може някак да се преглътне. По-важното е друго: това правителство няма да има по-дълъг живот от няколко месеца. И отново влизаме в опасната спирала на предсрочни избори само и само ди си намерим място в централната властова система на държавата. Затова дълг на гражданското общество и на всички политически сили е да гарантират сигурността и стабилността на държавата.Уважаеми колеги, съмишленици и приятели, границата между подчертаването на особената важност на даден проблем и неволното му преекспониране виси на косъм над главите на политици и анализатори. Ако в случая и при мен се е получило така, моля за предколедна прошка.Бъдете живи и здрави, пожелавам ви спокойствие и увереност в утрешния ден!\", се казва в словото на почетния председател на ДПС Ахмед Доган.", "date": "2017.12.21", "title": "Доган: ДПС не е готово за властта"}
{"url": "https://news.bg/regions/otnovo-chetiri-kvartala-v-sofiya-bez-parno-i-topla-voda.html", "text": " Топлофикация уведомяваме, че поради пробив на главен топлопровод е прекъснато топлоподаването към кварталите \"Красно село\", \"Гоце Делчев\", \"Стрелбище\" и към част от кв. \"Борово\" между ул. \"Ястребец\", ул. \"Солун\", ул. \"Борово\" и ул. \"Пирински проход\" в София.Незабавно е създадена необходимата организация за работа като са осигурени тежки машини и резервни части. Авариралият участък от топлопреносната мрежа беше наблюдаван след пробива в началото на месец декември и беше установена значителна амортизация на тръбите, която е предпоставка за повишената аварийност в тази част от мрежата.По тази причина и с оглед да се избегнат последващи пробиви по същото трасе се налага да бъде подменен изцяло по-голям участък от авариралия топлопровод.Четири екипа на дружеството ще работят непрекъснато до възстановяване на топлоснабдяването в рамките на законово определения 48 часов срок.Припомняме, преди 10 дни хиляди хора от четири столични квартала останаха без парно и топла вода. Столична община информира, че причината за неудобството е авария в части от районите \"Красно село\" и \"Триадица\". От \"Топлофикация\" работят за отстраняването на проблемите.", "date": "2017.12.21", "title": "Отново четири квартала в София без парно и топла вода"}
{"url": "https://news.bg/int-politics/putin-osadi-pred-kral-salman-deystviyata-na-buntovnitsite-v-jemen.html", "text": "От Кремъл съобщиха, че руският президент Владимир Путин е разговарял със саудитския крал Салман, като по време на разговора е осъдил действията на бунтовниците в Йемен от по-рано тази седмица, когато те изстреляха ракета по саудитската столица, съобщава \"Асошиейтед прес\".От Кремъл уточниха, че Путин е осъдил изстрелването и е призовал за задълбочено разследване на инцидента в телефонен разговор със Салман.Ръководената от Саудитска Арабия коалиция, която се сражава с бунтовниците хуси в Йемен, заяви, че е прихванала ракета, изстреляна над Рияд във вторник. Хусите от своя страна уточниха, че са изстреляли ракетата, като целта ѝ е била дворецът \"Ямама\" в Рияд, където саудитският монарх ръководи седмичните заседания на правителството и приема чуждестранни лидери.Путин призовал за мирно уреждане на кризата в Йемен.От Кремъл уточниха, че двамата държавни ръководители също така са подчертали необходимостта от засилване на усилията за договаряне на политическо решение на конфликта в Сирия и са обсъдили съвместни действия за стабилизиране на световния петролен пазар.Интересното е, че бунтовниците хуси са подкрепяни материално, включително с оръжия, от Иран, а Русия в последно време демонстрираше много близки отношения с Ислямската република, включително във връзка със Сирия. Иран и Саудитска Арабия са врагове. ", "date": "2017.12.21", "title": "Путин осъди пред крал Салман действията на бунтовниците в Йемен"}
{"url": "https://news.bg/education/indeksirat-zaplatite-na-raboteshtite-v-uchilishta-i-detski-gradini.html", "text": "Анекс към Колективния трудов договор за системата на народната просвета подписаха синдикатите и ръководството на Министерството на образованието и науката, съобщиха от МОН.Според условията, с отпуснатите пари по Закона за държавния бюджет за 2018 г. за системата за предучилищно и училищно образование трябва да се увеличи минималната работна заплата за страната, както и вноските за фонд \"Пенсии\" за 2018 г.Ако училищата са получили повече пари с новата формула за разпределение на средствата за делегираните бюджети и имат остатък, ще трябва да увеличат индивидуалните работни заплати на служителите. Предвижда се и допълнително възнаграждение за участие в екипите, които издирваха отпаднали от училище деца и за провеждане на допълнително обучение на ученици, които имат трудности в клас.С предоставените пари директорите на училищата и детските градини приоритетно ще разкриват места за психолози, педагогически съветници или социални работници.В детските градини една щатна бройка ще бъде разкривана при над 250 деца. В училищата - за над 400 ученици. Директорите ще трябва да увеличат с 0,5% средствата за диференцирано заплащане за постигнати добри резултати на преподавателите.", "date": "2017.12.21", "title": "Индексират заплатите на работещите в училища и детски градини"}
{"url": "https://news.bg/crime/tsatsarov-oprovergava-neistinite-na-shefa-na-byuroto-za-kontrol-na-srs.html", "text": "\"Ще отговоря само на една неистина, а именно, че Прокуратура блокира работата на Бюрото, защото с указание или, както бе казано от телевизионния екран, със заповед на главния прокурор е забранен достъпа на Бюрото до веществените доказателства и средства. Изключително съм радостен, че днес г-н Рашков се поправи и каза, че е указание.\"Това заяви главния прокурор Сотир Цацаров по време на изслушването на Бойко Рашков в парламентарната комисия по вътрешна сигурност и комисията за контрол на службите по повод изказване на Бойко Рашков, че имало заповед от главния прокурор, която блокирала работата на Бюрото за контрол на СРС.Той припомни кое е наложило създаването на такова указание.Цацаров заяви, че през 2015 г Бойко Рашков е заявил че Бюрото разполага с методика за извършване на проверка и затова той е изпратил писмо, с което иска методиката на Бюрото да му бъде изпратена. После още няколко пъти с писма е изисквана, но не е изпратена. Получава се отговор, че методиката се актуализира, и след искане да бъде изпратена и не актуализирана, пак не е изпратена.Методиката е необходима с цел съобразяване на работата на прокурорите с изискванията на Бюрото, уточни Цацаров. До този момент никой не е видял тази методика и затова се налага да се одобри указанието. То действа от ноември 2015 г., като е изпратено на Рашков след поискването му.От януари 2016 до настоящия момент са извършени 192 проверки. \"Нито веднъж не стана дума, че това указание пречи на членовете на Бюрото\", припомни главния прокурор.С указанието се дава достъп до всички регистри и документи. За проверка от Бюрото на доказателства от СРС трябва да се произнесе наблюдаващият прокурор. Достъпът до доказателствени средства е заради НПК. Цацаров отново подчерта, че да се твърди, че той е забранил достъпа до доказателствени средства, е неистина.\"Моля да не се живее със самочувствието, че на сигналите на председателя на Бюрото трябва да реагира главният прокурор, просто защото законът не е такъв\", заяви Цацаров. На сигналите не е отговорено от главния прокурор, но е отговорено от компетентната прокуратура.По думите му от телевизионния екран е направена спекулата, че едва ли не веществени доказателства на разговор на лидер на парламентарна партия са изтекли в интернет издание и източник е Прокуратурата. Това са декласифицирани материали и изпратени в НС в една анкетна парламентарна комисия и са явни. Цацаров призова да се работи с фактите.Рашков от своя страна отговори, че се получавало следното - искането на заявителя е секретен документ, според указанието на Цацаров те могат да се запознаят със секретния документ, а вещественото доказателствено средство след август 2013 е явен документ, но членовете на Бюрото не могат да го видят според указанието.Рашков уточни, че само като се видят доказателствените средства, от Бюрото могат да видят какъв е бил редът на прилагането на СРС, кога е поискано, как е приложено, колко време. В указанието ставало дума и за други материали, по думите на Рашков, не само доказателствени.Припомняме, главният прокурор Сотир Цацаров изпрати писмо с искане да се свика нарочно заседание на парламентарната комисия за контрол над службите за сигурност, прилагането и използването на специалните разузнавателни средства във връзка с изявленията на шефа на Бюрото за контрол  Става въпрос за изявленията му за тежки нарушения при прилагането и използването на СРС, допуснати от органите на прокуратурата и ДАНС.Припомняме, миналата седмица  към прокуратурата в ефира на Нова телевизия, включително и за теч на информация към медии. По думите на Рашков проблем е и че самата прокуратурата възпрепятства работата на Бюрото за контрол, което не може да си изпълнява задълженията.Обвинения Бойко Рашков отправи директно към главния прокурор Сотир Цацаров.Това би било третото изслушване на Бойко Рашков в Народното събрание, след като  Първото му изслушване пред депутатите бе пред комисията за контрол върху спецслужбите, което стана повод социалистите да поискат Рашков да представи доклада на Бюрото за прилагането на СРС в пленарна зала, където се разгоряха горещи спорове.", "date": "2017.12.21", "title": "Цацаров опровергава неистините на шефа на Бюрото за контрол на СРС"}
{"url": "https://news.bg/health/prof-lachezar-avramov-onkobolnite-se-lekuvaha-po-uspeshno-v-kraya-na-hh-vek.html", "text": "В края на ХХ век онкоболните се лекуваха по-успешно отколкото сега. Това заяви пред БНР ръководителят на Лабораторията по биофотоника на Института по електроника на БАН проф. Лъчезар Аврамов.Припомняме, проф. Лъчезар Аврамов е единственият учен от Източна Европа, номиниран за Наградата за изключително високи научни постижения на ЕС - \"Descartes\" през 2004 г. за изследвания, свързани с диагностика на онкологични заболявания. Той е ръководител на разработка на ново поколение лазерни медицински системи, част от които са клинично изпитани и внедрени в здравната мрежа на страната.По-рано през деня проф. Аврамов се срещна със здравния министър Кирил Ананиев, за да обсъдят падналия мораториум върху новите лекарства.От гледна точка на науката са постигнати изключително високи постижения по отношение на разбирането що е рак, на механизмите на развитие на раковите тъкани, на взаимодействието им с различни видове агенти. От гледна точка на клиничната медицина сме си на нивото от 70-те години, смята проф. Аврамов.Според него причината е, че още преди десетилетия химическата промишленост намери в това поле възможност за неограничени печалби. По най-различни начини се настани в лечението на рака до такава степен, че унищожи всички други методи, които са съществували до средата на миналия век и хората са се лекували по-успешно отколкото сега. Това са антитуморни ваксини, електромагнитни и магнитни полета, светлинни методи, обясни онкологът.Фармацевтичните монополи са втори по влияние в света след финансовите. Те имат изключително мощни механизми още при създаването на учебни програми, при подготовката на лекари. Лекарите, които лекуват онкоболните по този начин, лекуват по съвет, защото са така подготвени, поясни проф. Аврамов.Той припомни, че при децентрализиране на доставката на лекарства, се създаде пазарна възможност. \"Парите са като водата и електричеството - където има празно пространство, те ги заемат. След като на онколечението с десетилетия не се обръщаше никакво внимание, възникнаха десетки, предимно частни клиники, които се закачат за НЗОК и засмукват толкова, колкото могат\", коментира ръководителят на Лабораторията по биофотоника на Института по електроника на БАН.Относно допълнителните средства, отпуснати към бюджета на БАН за 2018 година, проф. Аврамов заяви: Повърхностното впечатление, че с 15 млн. лв. са запушили устата на учените, не е съвсем точно, тъй като то се придружава от един политически документ, който не е обявен. Това е меморандум между правителството на Република България и учените от БАН. В него само в една от точките пише, че като първа спасителна стъпка се увеличава бюджетът на БАН с 15 млн. Другите точки са за взаимни ангажименти.Единият ангажимент на правителството ще бъде подписан лично от премиера Бойко Борисов на 3 януари. В него пише, че се променя отношението към финансирането. Това означава, че БАН ще предложи бюджет, в който размерът на заплатите и всички останали разходи ще бъдат обосновани и ще бъдат видни за общественото мнение.", "date": "2017.12.21", "title": "Проф. Лъчезар Аврамов : Онкоболните се лекуваха по-успешно в края на ХХ век"}
{"url": "https://news.bg/int-politics/tereza-mey-udari-ramo-na-polsha-sreshtu-ek-konstitutsiyata-vi-si-e-vash-vapros.html", "text": "Британският премиер Тереза Мей даде на Полша рядко срещана много мощна подкрепа, изтъквайки, че нейната конституция е нейна собствена работа, което е рязко по-различен тон от този на Европейския съюз, който смъмри Варшава заради реформите в съдебната система, съобщава \"Ройтерс\".Вчера Европейската комисия предприе безпрецедентни действия срещу Полша, призовавайки другите страни членки да се подготвят да санкционират Варшава, ако тя не ревизира съдебните реформи, които според Брюксел представляват заплаха за демокрацията.Запитана за решението на Брюксел да използва \"ядрената опция\" съгласно чл. 7 от основополагащия за ЕС Лисабонски договор, Тереза Мей изтъкнала: \"Тези конституционни въпроси обикновено са и трябва да бъдат преди всичко въпрос на съответната отделна страна.\"Говорейки заедно с полския премиер Матеуш Моравиецки във Варшава, Мей заяви: \"В Европа имаме колективна вяра във върховенството на закона.\"\"Приветствам факта, че премиерът Моравиецки даде индикации, че ще разговаря с Европейската комисия и се надявам, че това ще доведе до задоволително решение\", допълни британският премиер.", "date": "2017.12.21", "title": "Тереза Мей удари рамо на Полша срещу ЕК: Конституцията ви си е ваш въпрос"}
{"url": "https://news.bg/comments/panihida-za-parlamentarizma.html", "text": "\"По онова време в нашите представи всичко произтичаше от него и се препокриваше с неговото име.\" Така Константин Симонов описва епохата на Сталин. 21 декември в официалната историография е рождения ден на Йосиф Джугашвили. В България тази дата може да се обяви за най-тъжната за българския парламентаризъм през 28-те уж демократични години.Само ден след обнародване на приет от Народното събрание с убедително мнозинство закон в \"Държавен вестник\", той бе отменен с абсолютно единогласие. Закон поставящ в риск живота на много хора. Некачествен, калпав, вреден закон. Но закон, с тъпа упоритост защитаван от 126-има представителите на управляващото мнозинство и присъдружни. Закон, ощетяващ хиляди пациенти, но подкрепен от народни представители, полагали освен депутатска и Хипократова клетва. Закон, атакуван от президента според конституционните му правомощия, яростно оспорван и с професионална експертиза, и с политически аргументи, и с морално-етични внушения от опозицията. И все пак приет.Представители на народа ли седят в залата срещу паметника с коня? Или машинки за продиктувано гласуване. Не трябва ли всеки депутат да дава своя вот освен по партийна повеля и според съвестта си. Които в демократичния свят е позволено и да се разминават.Прецедентът \"Иди ми-дойди ми-Закон за бюджета на НЗОК\" беляза края на парламентаризма. Предизвестен от близо десетгодишното управление на ГЕРБ. Народно събрание няма. Има Бойко Борисов. И неговият наместник в пленарна зала Цв. Цв. И достойният заместник на без време пенсионирания таран Антон Тодоров - Данаил Кирилов. И група женски беквокали. Ако премиерът (както един покоен лидер, на когото бе гавазин - съчетаващ поста на държавен ръководител и генерален секретар на партията) не бе \"отменил\" мораториума, неговата покорна парламентарна кохорта щеше да стои до смърт зад него \"кат шъпа спартанци пред сганта на Ксеркса\". В случая на Нинова.Която пък няма нужда да се позовава на чудеса по Коледа и да си приписва лични заслуги за постигнатия консенсус. Ако Той не бе благоволил консенсуса - консенсус - през крив макарон. Опозицията е гласовита, агресивна, но безпомощна при съотношението на силите. Където Обединените патриоти много се притесняват да не станат обеднели патриоти откъм представителство във властта. А бизнес дружинката на Марешки гласува на принципа \"както всички турци, така и гол Хасан\".Народното събрание преживя трудни години след 1989 (преди това бяха лесни, но нали и затова ручахме жабèтата - да няма гласуване под строй и Цола Драгойчева несменяем депутат). Учихме се на ход на демократични процедури и парламентаризъм. Надживяхме брадите и домашно плетените пуловери, копринените костюмчета и белите чорапки. По храма на законодателната власт летяха камъни и дърве. От трибуната се чуваха обиди и хули, раздаваха се присъди, лееше се канибалски популизъм. Имаше бели автобуси и метални огради. Приемаха се закони, които през годините се сдобиваха с толкова поправки, колкото алинеи не се съдържат между кориците им. Едни гласуваха Конституция, други лежаха по жълтите павета. С влизане-излизане, тук сме, но ни няма бе подкопаван кворума. Делян Пеевски още е депутат, но не ходи на работа. Както някога неговия ментор от сараите. През пленарната зала преминаха достойни хора и подлеци, депутати, отдадени на своята кауза, и кариеристи-еднодневки. Някои останаха в историята. Други дори не успяха да отворят вратата, за да влязат в нея.Никога досега (може би само по времето на Цачева) Народното събрание не се е ползвало с толкова ниско доверие сред обществото. И защо се учудваме? За месец Борисов еднолично уволни по безпрецедентен начин неговия председател, назначи поредната верноподанна безличност на поста \"пръв сред равни\" и принуди своите депутати да се извъртят на 180˚ по жизненоважен закон. А да си спомним ли как според директивата депутатите Борисови овардиха мандата на обраслия с роднини по права и съребрена линия на апетитни местенца Делян Добрев. И обратно - как набързо отсвириха избраника на определена част от народа Тодоров. Парламентарният контрол вече е формална процедура, на която никой не обръща сериозно внимание, в която самият министър-председател дори не желае да участва. А ако терорист реши да атакува НС в петък по-добре да избере кафенето, а не пленарната зала...Преди време премиерът на овладяната държава определи депутатите като безделници. Вероятно не е имал предвид своите депутати. Които много съвестно изпълняват Неговите повели. Без значение дали са разпоредени при изненадващо нахълтване на председателски съвет, от партийната централа, из-под магнолията в Бояна, от Брюксел, Анкара, Лондон, Берлин или някоя гореща точка по света, която умиротворява и присъединява към ЕС.Бариерата пред иновативните лекарства падна. Но за хроничното страдание на българския парламентаризъм няма измислен лек. Като в онзи виц: болестта протича нормално, преди смъртта си пациентът хълцаше. И вотът на недоверие към управлението \"Борисов 3\" няма да помогне. Защото са нарушени основни демократични правила на парламентарната република. Подкопани са устоите на държавността. И не говорим за превръщането на България в премиерска. Всеки министър-председател в страните с подобна форма на управление ръководи държавата с екип. А в българския Министерски съвет седят кукли на конци, които ясно разбират, че креслото им е в пряка зависимост от Неговото настроение. Ако не вярват - да питат Главчев. И затова техните \"решения\" са Неговите решения.Диктатурата на една партия обикновено свършва с диктатурата на един човек, казваше някога Георгий Плеханов. Десетина години (минус един Орешарски) Борисов се опита с всички възможни трикове да превърне ГЕРБ в партия - властелин. На централно и местно ниво. В медиите. В обществения живот. Диктатура в мека (засега) форма. Дали усещайки, че последният мандат му се изплъзва от ръцете той отчаяно се утвърждава на позицията Властелин. Дори си позволява подобен смешен лукс на международната сцена. \"Аз\" формата отдавна е негово оръжие - аз ви дадох, аз ги залових, аз ви построих, аз...И тук трябва да напомним, че надписът на Народното събрание \"Съединението прави силата\" не означава съединението на всичко в едни ръце. Колкото и силни да са те. И ако се върнем към началото: \"по онова време в нашите представи всичко произтичаше от него и се препокриваше с неговото име\". Краят на диктаторите обикновено е самотен и тъжен. А след него най-приближените им свикват 20-и конгрес и ги свалят и от пиедестала...", "date": "2017.12.21", "title": "Панихида за парламентаризма"}
{"url": "https://news.bg/regions/stolichna-obshtina-razdava-komposteri-na-domakinstvata.html", "text": "Безплатни домашни компостери раздават от Столична община. Гражданите, които желаят да получат безплатни контейнери за домашно компостиране, могат да подадат заявка за това в районната администрация до 26 януари 2018 г. Те могат да ги разположат в дворовете на къщите или кооперациите си, информират от общината.След изтичане на срока, заявките ще бъдат обработени от столична община. В началото на 2018 г. предстои закупуване и раздаване на компостерите на гражданите.Инициативата е част от кампанията на Столична община \"Компостирай вкъщи\", която цели да стимулира гражданите към намаляване на крайния битов хранителен и зелен отпадък, както и да насърчи стремежа към рециклиране на различни типове отпадъци.Заявления за участие в кампанията могат да бъдат подавани както от граждани, така и от администрациите на училища, детски градини и детски ясли.Съгласно Програмата за управление на отпадъците на Столична община 2015-2020 г., през 2018 г. са планирани за закупуване около 1000 бр. домашни компостери с обем от 700 л. При ефективна редовна употреба на компостерите с биоразградими отпадъци от домакинствата, както и при три пъти годишно зареждане със зелени отпадъци /треви, храсти, клони/, очакванията са за намаляване на крайния битов отпадък на домакинствата с 550 тона на година.Кампанията на Столична община за предоставяне на безплатни компостери на домакинствата започна през 2010 г. Общият брой раздадени домашни компостери до момента надвишава 8000 бр.", "date": "2017.12.21", "title": "Столична община раздава компостери на домакинствата"}
{"url": "https://news.bg/int-politics/rusiya-otsviri-sasht-novite-krilati-raketi-ne-narushavat-dogovora-za-orazhiyata.html", "text": "Външното министерство на Русия отхвърли твърдението на САЩ, че нова руска крилата ракета нарушава договора за оръжията от епохата на Студената война, съобщава \"Асошиейтед прес\".САЩ и НАТО изразиха тревога, че нова руска крилата ракета нарушава Договора за ядрените оръжия със среден обсег от 1987 г. Сключеният между САЩ и СССР договор забранява всички наземно базирани крилати и балистични ракети с обсег между 500 и 5500 км.Говорителката на руското външно министерство Мария Захарова заяви на днешната си пресконференция, че наземните крилати ракети 9М729 \"напълно отговарят на разпоредбите на договора\".Тя настоя, че ракетата \"не е била проектирана и изпитана за обхвата, забранен от договора\".Захарова посочи, че Москва очаква Вашингтон да започне преговори за обсъждане на това, което Русия смята за нарушение на въпросния договор от страна на САЩ. Вашингтон отхвърли руските твърдения за предполагаеми нарушения.", "date": "2017.12.21", "title": "Русия отсвири САЩ: Новите крилати ракети не нарушават договора за оръжията"}
{"url": "https://news.bg/health/pirogov-ima-nuzhda-ot-standarti-lekari-i-sestri.html", "text": "Необходимо е преструктуриране на Института за спешна медицинска помощ \"Н. И. Пирогов\", според данните от проверката на болницата, информираха от \"Пирогов\" .Според изпратената до медиите информация, такава е тенденцията в повечето лечебни заведения с над 50% държавно участие. \"Министерството на здравеопазването ще предложи подкрепа за реализацията на цялостната визия за преструктурирането на ЛЗ. Това ще включва оптимизиране структурата на персонала и на дублиращите се дейности и звена\", гласи съобщението, в което ЛЗ вероятно означава лечебно заведение.Припомняме, \"Пирогов\" е болницата, в която до сега изпращаха спешните и едни от най-сложните случаи.Отделенията по хирургия, анестезиология, интензивно лечение, ортопедия и травматология трябва да се приведат в съответствие с медицинските стандарти при спазване на изискванията за съответните нива на компетентност и по отношение структурата на персонала, гласи информацията след проверката.Съотношението на лекари и сестри в четирите клиники по ортопедия и травматология . Редица от проблемите в работата на УМБАЛСМ \"Пирогов\" се дължат на липсата на действащи медицински стандарти, например това са стандартите по хирургия и гастроентерология, е становището на проверяващите.При разпределение на средствата за основни заплати в лечебното заведение има диспропорции и липсват единни правила и механизми, регламентиращи принципите за разпределение на основните и допълнителни възнаграждения на персонала.\"Проверката не е установила недостиг на медицински консумативи, необходими за работата на ЛЗ\", според информацията, разпратена до медиите.Припомняме, едно от исканията на протестиращите лекари и сестри от \"Пирогов\" бе именно за осигуряване на необходимите консумативи и лекарства, необходими за лечебната дейност.\"С всеки изминал месец се орязват медикаменти, орязва се броят на консумативите, включително сме стигнали стерилни ръкавици да няма достатъчно\", признаха медиците по време на протеста си за по-добри условия на труд и изплащане на положения допълнителен труд.Със заповед на изпълнителния директор от октомври 2017 г. в болницата се извършва медицински триаж на постъпилите пациенти, което оптимизира приема и прегледите още с влизането в болницата, констатират проверяващите.Припомняме, цяла седмица протестираха работещите в Института за спешна медицинска помощ \"Пирогов\". Медиците настояваха да им бъдат изплатени изработените допълнителните възнаграждения за миналия месец. ", "date": "2017.12.21", "title": "\"Пирогов\" има нужда от стандарти, лекари и сестри"}
{"url": "https://news.bg/int-politics/sasht-hokat-sveta-che-ne-gi-uvazhava.html", "text": "Посланикът на САЩ в ООН Ники Хейли обяви, че САЩ, чийто дял във финансирането на ООН е по-голям от която и да било друга отделно взета страна, имат разумни очаквания, че тяхната добра воля ще бъде призната и уважавана.Говорейки по време на извънредното заседание на Общото събрание на ООН, Хейли подчерта, че \"когато една страна е набелязана за атака в тази организация, тази страна е незачитана\", препращайки към противопоставянето от страна на страните членки на ООН спрямо решението на американския президент Доналд Тръмп да признае Йерусалим за столица на Израел и предложената в тази връзка резолюция на ООН за осъждане на неговите действия.Ники Хейли посочила, че нейната страна плаща твърде много за \"съмнителната привилегия\" да бъде неуважавана в най-голямата многонационална организация в света. Тя добави, че решението на Тръмп за Йерусалим било в съответствие с американския закон, приет през 1995 г., и \"не прави нищо, за да навреди на опитите за мир\".Хейли допълнително защити действията на Тръмп, изтъквайки, че те отразявали волята на американския народ и суверенното право на САЩ да избере местоположението на посолството си в Израел.По-рано Хейли заяви, че ще \"взема имената\" на държавите, които се противопоставят на САЩ и гласуват в подкрепа на резолюцията, осъждаща действията на Тръмп относно Йерусалим. Вчера Тръмп предупреди, че ще спре помощта за страните, които се противопоставят на САЩ по време на днешното гласуване за статута на Йерусалим в Общото събрание на ООН.", "date": "2017.12.21", "title": "САЩ хокат света, че не ги уважава"}
{"url": "https://news.bg/int-politics/kim-chen-un-ekzekutiral-shef-na-yadrenata-si-programa.html", "text": "Северна Корея вероятно е екзекутирала шефа на ядрената си програма, отговарящ за съоръженията за ядрени изпитания, като това е втората екзекуция на високопоставен партиен член в рамките на една седмица, съобщава \"Телеграф\".Парк Ин-йонг е шеф на \"Бюро 131\" на Северна Корея, подразделение на Централния комитет на управляващата партия, натоварено с надзора на военни съоръжения като подземния ядрен тестов център Пунгие-ри и станцията за изтрелване на сателити \"Сохае\".Японското издание \"Асахи Шимбун\", позовавайки се на беглец от КНДР, съобщава, че вероятно е екзекутиран заради забавяния на шестия и най-мощен ядрен тест на 3 септември. Смята се, че бил първоначално планиран за пролетта, но е отложен поради закъснения в изграждането на тунела.\"Изглежда, че той е виновен, тъй като продължителното изграждане на ядреното съоръжение е изтласкало тестовете към септември, а първоначално са били предвидени за пролетта\", е обяснил беглецът от КНДР.Друга възможна причина за екзекуцията, би могла да бъде и пропадането на тунел през октомври, който вероятно е причинил смъртта на около 200 души, като Пхенян отрича информацията.Южнокорейското издание, \"Чосун Илбо\" съобщава, че тестът с водородна бомба, който предизвика земетресение с магнитуд 6,3 е причинил и разрушения на няколко сгради, включително училище с повече от 100 деца в него, но и това не е потвърдено. Геолозите оттогава предупреждават, че подземното съоръжение е толкова нестабилно, че по-нататъшни тестове биха причинили големи разрушения и радиоактивни течове.Ако бъде потвърдено, то екзекуцията на Парк Ин-йонг е следващата след изчезването на генерал Хуанг Пионг-со, който вероятно също е убит от режима.Хуанг Пионг-со, който е част от елита на Пхенян, не забелязван от 13 октомври и според докладите на южнокорейския разузнаване е арестуван и изхвърлен от партията заедно с Ким Уон-хонг, за подкупи.", "date": "2017.12.21", "title": "Ким Чен-ун екзекутирал шеф на ядрената си програма  "}
{"url": "https://news.bg/int-politics/rusiya-prizova-sasht-da-napusnat-siriya.html", "text": "Пратеникът на руския президент Владимир Путин в Сирия заяви, че няма причина американските сили да останат в Сирия, съобщава \"Ройтерс\".Обявените от Вашингтон причини за поддържане на военно присъствие там са безпочвени, коментира той.Александър Лаврентиев коментира въпроса в Астана, столицата на Казахстан, преди новият кръг сирийски мирни преговори, подкрепяни от Русия.Водената от САЩ международна коалиция срещу ДАЕШ (\"Ислямска държава\") взаимодейства с останалите терористи в Сирия. За това алармира руският център за помирение на враждуващите страни в Сирия, цитиран от местни медии.Според местни жители коалицията използва сирийския бежански лагер \"Ал Хасака\" като база за обучаване на екстремисти, пристигнали от различни райони на арабската страна от повече от половин година, предупреди центърът.", "date": "2017.12.21", "title": "Русия призова САЩ да напуснат Сирия"}
{"url": "https://news.bg/crime/tsacheva-uspokoyava-sluzhitelite-v-zatvorite-che-im-se-vdigat-zaplatite.html", "text": "Правосъдният министър Цецка Цачева разговаря с представители на синдикалните организации на затворите и на съдебната охрана, съобщиха от министерството на правосъдието.В срещата участваха от Синдиката на служителите в затворите в България /ССЗБ/, Синдикат \"Охрана\" и главните директори на Главна дирекция \"Изпълнение на наказанията\" /ГДИН/ Свилен Цветанов и на Главна дирекция \"Охрана\" /ГДО/ Георги Жеков. На разговорите присъстваха още ресорният заместник-министър на правосъдието проф. Николай Проданов и главният секретар на ведомството Стоян Стоянов.Срещата е преди утвърждаване на бюджета на правосъдното министерство. Според разчетите, от 1 януари 2018 г. се увеличава основното възнаграждение на всички служители в ГДИН и ГДО средно с 5 %.Това стана възможно с увеличаване на разходите за персонал с общо 6 млн. и 600 хил. лв., одобрени в бюджета за догодина. Очаква се до 29 декември т.г. главните директори на ГДИН и ГДО да представят разчети за размера на заплатите по длъжности, както и за размера на новите основни индивидуални заплати на служителите във всички структури.Работна група изяснява спорните текстове за определяне на допълнителното възнаграждение за резултати в служебната дейност. Крайният срок, в който зам.-министър Николай Проданов трябва да представи съгласувания вариант на правилата е 31 януари 2018 г.През 2018 г. се увеличава с 1 млн. лева размерът на разходите за издръжка в ГДИН и ГДО. С тези пари ще се осигурят униформи, обувки, защитни средства при полагане труд, съобразно спецификите на дейността.По време на срещата бе обсъдено и писмото на главния прокурор Сотир Цацаров до министъра на правосъдието с предложения за мерки за подобряване на работата в местата за лишаване от свобода.Предстои създаване на работна група, ръководена от проф. Проданов, която да разработи критерии и да предложи проект на нормативи за съотношение на числеността между затворници и надзиратели. Ще се отчетат особеностите на режима на всяко конкретно място, уверяват от МП.По време на срещата в правосъдното ведомство бяха прегледани и останалите препоръки от писмото на главния прокурор . Той ще бъде уведомен за резултатите от мерките.Припомняме, в писмо от 14 декември главният прокурор Сотир Цацаров предложи мерки за подобряване на работата в местата за лишаване от свобода на министъра на правосъдието Цецка Цачева.", "date": "2017.12.21", "title": "Цачева успокоява служителите в затворите, че им се вдигат заплатите"}
{"url": "https://news.bg/int-politics/sauditska-arabiya-ne-iska-da-gubi-suverennoto-pravo-da-obogatyava-uran.html", "text": "Саудитска Арабия не трябва да губи своето \"суверенно\" право, един ден да обогатява уран по планираната си гражданска ядрена програма, особено след като световните сили позволяват на Иран да прави това, коментира принц Турки ал Фейсал, цитиран от \"Ройтерс\".Бившият шеф на разузнаването и бивш посланик във Вашингтон принц Турки ал Фейсал коментира позицията на Рияд по чувствителния въпрос в разговорите между Саудитска Арабия и САЩ за споразумение, подпомагащо монархията да развива атомна енергия.Рияд има за цел да започне преговори със Съединените щати в рамките на седмица по граждански пакт за сътрудничество в ядрената сфера, която е от съществено значение, ако американските фирми решат да наддават в търг за няколко милиарда долара през следващата година за изграждането на първите два ядрени реактора на Саудитска Арабия.Реакторите ще бъдат част от по-широка програма за производство на електроенергия от атомна енергия, така че монархията да може да изнася повече суров петрол.Риад заяви, че иска ядрена технология само за мирни цели, но остави неясно дали иска да обогати и уран да произвежда ядрено гориво, процес, който може да се използва и за производството на атомни оръжия.Американски компании могат да прехвърлят ядрена технология в друга държава само ако Съединените щати подпишат споразумение с тази страна, което изключва обогатяване на уран и преработката на отработено ядрено гориво - стъпки, които могат да имат военна употреба.\"Това е суверенна тема. Ако погледнете споразумението 5+1 и Иран, то конкретно позволява на Иран да обогатява\", коментира принц Турки.Във връзка със споразумението, той има предвид Съединените щати, Русия, Китай, Великобритания, Франция и Германия, които сключиха споразумение с Техеран през 2015 г., при което икономическите санкции срещу Иран бяха отменени в замяна на иранската ядрена програма.Принц Турки коментира, че единственият начин да се спре обогатяването на уран ще бъде създаването на зона без ядрени оръжия в Близкия изток - дългогодишна идея, подкрепена от ядреното събрание на ООН.\"Това няма да стане за една нощ. Трябва да се определи график за преговори, за да се включат в регионални дискусии и бъдещите членове на зоната по въпроси не само за ядрената енергетика, а за постигане на мир в Близкия изток между Израел и Палестина\", допълни той.", "date": "2017.12.21", "title": "Саудитска Арабия не иска да губи \"суверенното\" право да обогатява уран"}
{"url": "https://news.bg/health/kasata-se-razplati-s-bolnitsite-za-noemvri-mesets.html", "text": "Националната здравноосигурителна каса (НЗОК) е изплатила на лечебните заведения за болнична медицинска помощ 153 511 922 лв. Парите са за извършена и отчетена дейност през ноември 2017 г., включително и още 32 241 969 лв. за лекарства за лечение на онкологично болните, съобщиха от Касата. Разплащането е станало днес, на 21 декември 2017 г.На врачанската болница МБАЛ \"Христо Ботев\" са преведени 355 080 лв., като са постигнати споразумения с над 11 кредитори за намаление на размера на наложените запори и тяхното разсрочване. От Касата уверяват, че са провели успешни преговори с кредиторите.Парите, преведени на Районната здравноосигурителна каса (РЗОК) - Враца ще отидат за доплащане на възнаграждения на служителите на лечебното заведение за октомври и аванс за ноември 2017 г.Ловешката болница \"Проф. д-р Параскев Стоянов\" получава 234 480 лева. Постигнато е споразумение със 7 кредитори за намаляване размера на наложените запори и тяхното разсрочване. С тези пари ще изплатят заплатата на персонала за месец октомври 2017 г.Д-р Анка Георгиева, изпълнителен директор на МБАЛ \"Проф. д-р Параскев Стоянов\" - Ловеч, декларира, че н на медицинския персонал. Министерството на здравеопазването и Националната здравноосигурителна каса вече работят по съставяне на оздравителна програма и в двете лечебни заведения. Тя ще бъде обсъдена с тях в началото на януари 2018 г.От НЗОК отчитат, че по 7579 договора за извънболнична медицинска помощ са платени:От Касата преведоха е. С тези пари осигуряват част от заплащането на лекарствата за домашно лечение на пациентите, включително и на тези, които получават скъпоструващо лечение по протокол.Според становището на НЗОК прехвърлянето на изплащане на средствата за първите дни на януари 2018 г. няма да застраши лечението на здравноосигурените граждани, нито работата на аптеките. От Касата припомнят, че за празниците личните лекари могат да предпишат по-рано от 30-дневния срок лекарствата на хронично болните.", "date": "2017.12.21", "title": "Касата се разплати с болниците за ноември месец"}
{"url": "https://news.bg/crime/es-sazdava-ekip-za-nezabavno-reagirane-pri-kompyutarni-intsidenti.html", "text": "Постоянен Европейски екип за незабавно реагиране при компютърни инциденти (CERT-EU) за институциите, органите и агенциите на ЕС ще започне да действа, въз основа на подписаното вчера междуинституционално споразумение.Това решение е следствие от успешната работа на CERT-EU като специализирано звено през последните шест години. CERT-EU засилва защитата срещу кибератаките, които често са насочени срещу институциите, агенциите и органите на ЕС.''Сега всички органи на ЕС могат да разчитат на постоянен работещ екип по компютърна сигурност, който да им помага да реагират ефективно на нарастващия брой съвременни кибернетични заплахи, които засягат и гражданите\", коментира Мария Габриел.CERT-EU работи в тясно сътрудничество с вътрешните екипи за компютърна сигурност на европейските институции и поддържа връзка с широка мрежа от екипи за незабавно реагиране при компютърни инциденти и фирми, занимаващи се със сигурността на информационните системи във всички държави-членки, като обменя информация за заплахите и начините на справяне с тях.То също си сътрудничи активно със свои колеги в НАТО и със звеното по хибридни заплахи на Европейската служба за външна дейност (EEAS).Повече информация може да намерите на .\"ЕС ще се стреми към международна киберполитика, насърчаваща отворено, свободно и сигурно киберпространство, ще подпомага усилията за разработване на стандарти за отговорно поведение на държавите и ще прилага международното право и мерки за изграждане на доверие в областта на киберсигурността\", коментира Федерика Могерини.Агенция на ЕС за киберсигурност: Като се използва опита на съществуващата Агенция на Европейския съюз за мрежова и информационна сигурност (ENISA), на новата агенция ще бъде предоставен постоянен мандат да подпомага държавите членки при предприемането на ефективни мерки за предотвратяване на кибератаки и за противодействието им.Агенцията ще подобри готовността на ЕС за реакция, като организира годишни общоевропейски учения по киберсигурност и като осигурява по-добър обмен на знания и информация за заплахи чрез създаването на центрове за обмен и анализ на информация.Това ще подпомогне прилагането на Директива за мрежова и информационна сигурност, в която са предвидени задължения за националните органи да докладват в случай на сериозни инциденти.Последните данни показват, че заплахите в киберпространство се развиват бързо и че обществеността възприема киберпрестъпността като значима заплаха.Докато атаките посредством софтуер за изнудване са нараснали с 300 % от 2015 г. насам, икономическото въздействие на киберпрестъпността е нараснало петкратно от 2013 до 2017 г. и някои проучвания сочат, че то би могло да претърпи допълнително четирикратно увеличение до 2019 г.87 % от европейците считат, че киберпрестъпността е значимо предизвикателство за вътрешната сигурност на ЕС. ", "date": "2017.12.21", "title": "ЕС създава екип за незабавно реагиране при компютърни инциденти"}
{"url": "https://news.bg/int-politics/erdogan-skastri-tramp-ne-mozhete-da-kupite-turtsiya-s-dolarite-si.html", "text": "Турският президент Реджеп Тайип Ердоган разкритикува остро американския си колега Доналд Тръмп, часове преди гласуването на резолюция в Общото събрание на ООН, отхвърляща признаването на Йерусалим за столица на Израел от страна САЩ, съобщават израелски медии.\"Г-н Тръмп, вие не можете да купите демократичната воля на Турция с вашите долари\", изтъкна Ердоган, след като вчера Тръмп заплаши да спре американската парична помощ на страните, които подкрепят резолюцията, призовавайки САЩ да оттеглят решението си за признаване на Йерусалим за столица на Израел.\"Надявам се и очаквам САЩ няма да получат резултата, който очакват от там (ООН) и светът ще даде много добър урок на САЩ\", изтъкна Ердоган в реч в Анкара.Премиерът на Израел Бенямин Нетаняху по-рано днес разкритикува планираното гласуване на резолюцията, като нарече ООН \"къща от лъжи\".", "date": "2017.12.21", "title": "Ердоган скастри Тръмп: Не можете да купите Турция с доларите си"}
{"url": "https://news.bg/education/direktori-imat-6-rabotni-dni-da-zayavyat-uchastie-v-proekt-za-uchenicheski-praktiki.html", "text": "До 5 януари 2018 г. директорите на всички професионални гимназии и училища с професионални паралелки могат да подадат заявка за участие в проекта \"Ученически практики - Фаза 1\" на сайта на проекта.Ръководителите на учебните заведения ще имат 6 работни дни да подготвят иподадат заявлението за участието на училището.Всички ученици в дневна и дуална форма на обучение, които са навършили 16 г., могат да участват в проекта. 8 хил. е максималният брой ученици, които могат да участват. От тях 2 хил. са в приоритетни за икономиката направления - техника, информационни технологии и транспорт.Практиката ще се провежда по график, който не съвпада със седмичната учебна програма на ангажираните ученици.В рамките на 240 астрономически часа те ще изпълняват задачи, възложени от обучаващ работодател под ръководството на наставник. Нужно е практиката да е свързана с обучението на ученика в съответното професионално направление. При успешно участие в проекта се заплаща стипендия на ученика в размер на 300 лв.Целта на проекта е да подкрепи практическото обучение на ученици от професионалните гимназии чрез допълнителни дейности в реална работна среда.\"Ученически практики - Фаза 1\" е съфинансиран от Европейския социален фонд чрез Оперативна програма \"Наука и образование за интелигентен растеж\". Бюджетът на проекта е на стойност 6 986 236 лв.", "date": "2017.12.21", "title": "Директори имат 6 работни дни да заявят участие в проект за ученически практики"}
{"url": "https://news.bg/crime/bashta-prebi-sina-si-s-metalen-razhen-i-go-zavarza-na-grobishtata.html", "text": "36-годишен баща е пребил жестоко 9-годишния си син. На 20 декември 2017 г. Христо Ангелов от село Житница разбрал по телефона от директора на ОУ \"Хр. Смирненски\", че 9-годишният му син не слуша в училището и се закача със съучениците си.След като детето се прибрало в дома си, около 16.00 часа на 20 декември 2017г., Ангелов го пребил. Първоначално го удрял с шамари, а в последствие взел метален ръжен и дървена пръчка. Пръчката счупил по време на побоя на пет места.Побоят станал пред майката и двамата братя на детето.След побоя бащата отвел детето до гробището на село Дуванлии, където го завързал босо за оградата и го оставил там.Малолетният успял сам да се развърже. Случаен минувач го откарал в медицински пункт в село Калояново. Сега детето е в УМБАЛ \"Св. Георги\" в Пловдив, без опасност за живота.Пловдивската районна прокуратура е образувала бързо наказателно производство срещу Христо Ангелов от село Дуванлии за задържане на малолетното му дете, съобщиха от прокуратурата. За подобно престъпление бащата може да влезе в затвора от 3 до 10 години.Разпитани са майката на детето и всички очевидци на престъплението. Назначени са съдебно-медицинска експертиза на детето и психиатрична експертиза на бащата. Христо Ангелов е задържан за 24 часа и предстои искане за постоянен арест. За случая са уведомени и социалните служби.", "date": "2017.12.21", "title": "Баща преби сина си с метален ръжен и го завърза на гробищата"}
{"url": "https://news.bg/disasters/sluchaite-na-holera-v-jemen-stignaha-1-milion.html", "text": "Случаите на холера в Йемен стигнаха 1 милион, заяви Международният комитет на Червения кръст, тъй като войната остави повече от 80% от населението без храна, гориво, чиста вода и достъп до здравеопазване, съобщава \"Ройтерс\".Йемен, една от най-бедните страни в арабския свят, е във война между движението хути, свързано с Иран и военната коалиция, подкрепяна от САЩ, оглавявана от Саудитска Арабия.ООН съобщава, че това е най-тежката хуманитарна криза в света. Световната здравна организация е регистрирала 2,219 смъртни случая от началото на епидемията от холера през април, като деца са близо една трета от инфектираните.Холерата, разпространявана с храна или вода, замърсена с човешки фекалии, причинява остра диария и дехидратация и може да убива в рамките на часове, ако не се лекува, а здравната система на Йемен практически е напълно срината.На 3 декември СЗО заяви, че още една вълна от холера може да удари в рамките на месеци , прекъсна горивото за болници, водни помпи, както и помощите за гладуващи деца.Пристанищата бяха затворени в отговор на ракети, изстреляни от хутите в Йемен. ", "date": "2017.12.21", "title": "Случаите на холера в Йемен стигнаха 1 милион"}
{"url": "https://news.bg/int-politics/34-51-protsenta-izbiratelna-aktivnost-v-kataluniya-kam-14-chasa.html", "text": "Повече от една трета от каталунците са упражнили правото си на глас през първите четири часа от решаващите регионални избори, които ще бъдат от ключово значение за решаването на бъдещето на движението за независимост на най-богатата испанска област, съобщава \"Ройтерс\".Избирателна активност от 34,5процента е била регистрирана към 14 часа българско време, като към същия час на предишните избори през 2015 г. активността е била 35,1 процента, уточниха от местното правителство.Социологическите допитвания преди изборите показваха, че сепаратистите и юнионистите са горе-долу с изравнени сили.Повече от 5,3 млн. каталунци имат право да гласуват, като окончателната избирателна активност при затварянето на изборните секции в 21 часа българско време се очаква да бъде рекордно висока.Екзит пол, проведен от местния вестник \"Вангуардия\", се очаква да бъде публикуван веднага след 21 часа, като първите предварителни резултати се очакват около два часа по-късно, а окончателните резултати се очакват след полунощ.", "date": "2017.12.21", "title": "34,51 процента избирателна активност в Каталуния към 14 часа"}
{"url": "https://news.bg/regions/obshtinskite-savetnitsi-vav-varna-odobriha-73-mln-lv-krediti.html", "text": "Варненските общинари одобриха 73 млн. лева заеми, с които ще се съфинансират няколко европейски проекта, информираха от пресслужбата на община Варна.Единият кредит е в размер до 10 160 615 евро. Той ще бъде отпуснат от Европейската банка за възстановяване и развитие. С него ще се финансира въвеждането на Синя зона. С част от сумата общината ще осигури пари за участие в европроектите \"Интегриран градски транспорт - втора фаза\" и \"Естетизация и модернизация на градската среда във Варна\".За най-мащабния за последните десетилетия проект в морската ни столица - новия бул. \"Васил Левски\", ще бъде изтеглен банков заем до 36 млн. лева. С парите ще финансират проектиране и изграждането на светофари, авторският и строителният надзор, разходите за отчуждителни процедури за придобиване на земя и сгради.Общинският съвет одобри сключване на договори за кредит с \"Фонд за органите на местното самоуправление в България - ФЛАГ\" на обща стойност 16,8 млн. лева. Парите са за мостово финансиране на допустими разходи, които ще бъдат възстановени на общината от оперативните програми.Варненските общински съветници одобриха и предложения от кмета проект на план-сметка \"Чистота\" за 2018 г. За почистването на града са заложени малко над 29,65 млн. лева. Сумата ще бъде актуализирана с точния размер на преходните остатъци, които ще станат ясни в края на годината.По време на сесията бе съобщено, че съветникът Григор Григоров напуска по собствено желание председателското място във ВрК \"Борба с корупцията и корупционните практики\". Без председател е и ВрК \"Изработване проект на Правилник за организацията и дейността на общинския съвет, неговите комисии и взаимодействието му с общинската администрация\". Досегашният председател Костадин Костадинов се оттегли от поста, уточниха от общината.", "date": "2017.12.21", "title": "Общинските съветници във Варна одобриха 73 млн. лв. кредити"}
{"url": "https://news.bg/education/roditeli-s-pismo-do-fandakova-zashtitavat-direktorkata-na-detskata-si-gradina.html", "text": "Родители на деца от столичната детска градина 164 \"Зорница\" защитават уволнената директорка Мариана Иванова.  Майката на едно от децата Антоанета Димитрова изпрати отворено писмо до кмета на столицата Йорданка Фандъкова.В писмото си Димитрова защитава директорката на детската градина, която беше уволнена вчера. Антоанета Димитрова изтъква, че изпратените до институции от нея писма не са били взети предвид. Тя изтъква и подписка в защита на Иванова, която е подписана от над 300 родители. Майката иска да получи информация на базата на какви документи и доказателства за нередности е уволнена Иванова. Тя изказва надеждата си документите по направените проверки също да станат обществено достояние. Жената призовава кмета на столицата за пълна прозрачност и обективност на проверките. В защита на директорката се изказа и друг родител на дете, посещаващо градината.\"Крайно несъгласен съм с това, тъй като с времето тя е доказала перфектния си професионализъм и всеотдайност към работата в детската градина\", в отворено писмо заяви Виктор Богданов, баща на момиченце от детската градина. Той допълва, че Мариана Иванова винаги е била свързващото звено във веригата родители-учители и е откликвала мигновено на всеки възникнал проблем.В друго отворено писмо родителите на деца от детска градина \"Зорница\" също защитават уволнената директорка. Според тях детската градина е една от най-желаните и привлекателни градини благодарение на г-жа Иванова, която е вложила \"сърце и душа\".Родителите изтъкват, че благодарение на директорката децата им са щастливи и получават грижи. За Иванова децата били най-важни. Защитниците й акцентират на добрата организация на Мариана Иванова и на професионалния екип, който тя е събрала.\"Нашата директорка е амбициозен и отговорен човек, който откликва във всяка ситуация. Ние, родителите не подкрепяме поисканото отстраняване на този прекрасен и деен човек\", обясняват в писмото си.Родителите апелират към обективна преценка и настояват желанието и мнението им да бъдат взети с най-висок приоритет от всички инстанции.", "date": "2017.12.21", "title": "Родители с писмо до Фандъкова защитават директорката на детската си градина"}
{"url": "https://news.bg/int-politics/frantsiya-opitva-da-vazkresi-blokiranite-pregovori-na-onn-i-libiya.html", "text": "Враждуващите фракции в Либия трябва да се придържат към мирния процес на ООН и да се подготвят за изборите през пролетта на 2018 г., заяви френският външен министър Жан-Ив Льо Дриан, опитвайки се да даде нов тласък на блокираните преговори с ООН, съобщава \"Ройтерс\".Северноафриканската страна има две съперничещи се правителства, едно на изток и администрация, подкрепяна от ООН в столицата Триполи на запад. Те са в конфликт от свалянето на Муамар Кадафи през 2011 г.Франция беше водеща в намесата на НАТО срещу Кадафи и изпращането на бойни самолети, за бомбардиране на силите му.Организацията на обединените нации започна нов кръг разговори през септември в Тунис между съперничещите си фракции, за да се подготви за президентски и парламентарни избори през 2018 г., но след един месец се отказаха.\"Отбелязах желанието на министър-председателя (Файез ал-Серай) да се придържа към календара. Имаме пълно съвпадение на гледните точки, за да изпълним този дневен ред\", коментира Льо Дриан.ЛьоДриан по-късно ще лети до Бенгази, за да се срещне с източния военен командир Халифа Хафтар, който в неделя нарече правителството и мирния процес, подкрепян от ООН \"отживели\". Хафтар иска да се кандидатира за президент. Той е популярен сред либийците на изток, които са уморени от хаоса, но са изправени пред опозиция в Западна Либия.Льо Дриан коментира, че една политическа сделка ще помогне да се реши кризата на хиляди нелегални имигранти, задържани в центрове в Либия, където групи по правата на човека заявиха, че често са подложени на насилие.Либийските власти отричат, но обясняват, че са затрупани от потоци с мигранти. Либия е основната отправна точка за незаконните мигранти, които се отправят към Европа с лодки.", "date": "2017.12.21", "title": "Франция опитва да възкреси блокираните преговори на ОНН и Либия"}
{"url": "https://news.bg/society/pomoriyskite-ribari-poluchavat-4-mln-lv-po-proekti.html", "text": "По проектите си поморийските рибари получават 4 млн. лв. Внесеното предложение за финансиране на Стратегия за водено от общността местно развитие на Местна инициативна рибарска група /МИРГ/ - Поморие получи одобрението. Управляващия орган на \"Програма за морско дело и рибарство\" 2014-2020 им даде максимален брой точки.Кметът на града Иван Алексиев изрази радостта си от одобреното финансиране. \"От европейското финансиране ще имат възможността да се възползват само осем Местни инициативни рибарски групи от цялата страна. Радвам се, че Поморие е една от тях\", сподели Алексиев, който е и председател на сдружението.Всички разходи по проектите на поморийци са одобрени. Общата им сума е 4 млн. лв. Средствата ще се разпределят от ръководството на МИРГ Поморие, след като бъдат внесени и одобрени конкретни предложения от страна на местните рибари.Проектното предложение е по процедура Изпълнение на стратегиите за водено от общностите местно развитие, Оперативна програма \"Програма за морско дело и рибарство\", с наименование: \"Стратегия за водено от общността местно развитие на МИРГ Поморие\".", "date": "2017.12.21", "title": "Поморийските рибари получават 4 млн. лв. по проекти"}
{"url": "https://news.bg/politics/80-ot-balgarite-predpochitat-gishetata-i-opashkite.html", "text": "Над 80% от българите все още предпочитат контакт \"на гише\" с различните администрации, вместо дигитално взаимодействие с институциите. Това сочат данните от проучването на \"Галъп интернешънъл\" за установяване на обществени нагласи по отношение на същността, целите, основните приоритети и очакваните резултати от електронното управление на Република България. Проучването е по поръчка на Държавната агенция \"Електронно управление\" (ДАУЕ).Според данните на \"Галъп\" едва 5% от българите или около 250 хиляди души предпочитат да взаимодействат по електронен път с администрацията като мнозинството от тях са на възраст между 25 и 36 години, с висше образование и с по-благоприятна житейска перспектива.Въпреки ниския процент обаче обществото е склонно да даде кредит на доверие на политиката за въвеждане на електронното управление. Същевременно очакванията остават умерени.Около 14% от анкетираните или около 750 хиляди граждани са посочили, че през изминалата година са ползвали електронни административни услуги с различна честота. Мнозинството от тях оценяват позитивно качеството на този тип услуги.В рамките на последните 12 месеца 78% от българите не са търсили никаква информация или административни услуги онлайн на интернет страниците на държавните институции. Останалите 22% пък се обръщат онлайн към администрациите по-скоро по принуда - за да търсят информация и услуги, свързани с различни задължения към администрациите, включително към НАП, местни данъци и такси, здравни и пенсионни осигуровки, обезщетения за майчинство. Под 3% е от анкетираните търсят информация, свързана със защита на техни права, култура, туризъм и отдих.Мнозинството от българите смятат, че електронното управление облекчава гражданите преди бизнеса и самите администрации. Близо 80% от запитаните са оптимисти, че ще отпадне необходимостта от документи на хартиен носител, а 75 на сто считат, че административното обслужване по-скоро ще се подобри.Около 60% от българите са оптимисти, че с електронното управление ще се намали административната тежест на бизнеса, а близо 50% са убедени в пълното въвеждане на т.нар. \"служебно начало\" от институциите.Наред с това обаче българите не са оптимисти, че с реализирането на политиките за е-управление корупцията ще намалее.Обществото е и раздвоено относно вероятността за въвеждане на електронно дистанционно гласуване по интернет - по около 48% от запитаните.Само 2% смятат, че финансирането е водещ фактор за реализацията на е-управлението в България, докато близо 1/3 от анкетираните са заявили, че волята и желанието от страна на държавата и политиците е ключовото условие за това. Мнозинството отчита като водещ фактор за цялостната държавна политика за е-управление личната воля, а не наличието или липсата на ресурси.Според 7% от запитаните посочват дигиталните умения като водещ фактор за реализирането на е-управлението. 7% пък са посочили като ключов фактор правната рамка.За 44% злоупотребата с лични данни е водещ риск при използването е-управлението. Близо 25% се опасяват от злонамерена външна намеса и хакерски атаки.Според българите успешната политика за е-управление минава през резултати, а не намерения.С най-голяма значимост за е-управлението според анкетираните е оперативната съвместимост (78%). 50 на сто пък са посочили като най-значимо намаляването на административната тежест и излишните регулации.Същевременно близо 70% от запитаните заявяват, че не използват или не възнамеряват различните средства за електронна идентификация за целите на административното обслужване и за лични нужди, в това число ПИН, ПИК, квалифициран електронен подпис или други.И въпреки че около 1/3 от българите припознават необходимостта от идентификация по електронен път, под 4% от тях използват средството за е-идентификация с най-висока сигурност, каквото е квалифицираният електронен подпис. Близо 15% от запитаните предпочитат да използват едно универсално средство за електронна идентификация.Проучването на \"Галъп\" е осъществено в периода 31 неомври - 7 декември между 756 души на възраст над 18 години.", "date": "2017.12.21", "title": "80% от българите предпочитат гишетата и опашките"}
{"url": "https://news.bg/int-politics/v-es-obsazhdali-prekratyavane-na-bezvizoviya-rezhim-za-ukrayna.html", "text": "В Европейския съюз е разглеждан вариант за отмяната на безвизовия режим за Украйна. Това обяви посланикът на Франция в Киев Изабел Дюмон в интервю за местна медия.\"Моят отговор на това е да\", изтъкна тя, отговаряйки на въпрос дали в ЕС е обсъждана възможността за прекратяване на безвизовия режим след внасянето във Върховната рада (украинския парламент) в началото на декември на законопроект за ограничаване на независимостта на Националното бюро за борба с корупцията.\"Когато видяхме такива атаки, такива атаки срещу тези, които водят борба с корупцията, за нас, за Европейския съюз, това беше шок\", подчерта Дюмон.Посланичката е признала, че решението да се спре безвизовото пътуване, в случай, че бъде прието, ще удари не политиците, а обикновените украинци. \"Това е животът. В това се състои принципът на политическата отговорност\", поясни тя.Дипломатката е убедена, че тези, които стоят зад \"отказа от реформи\" за борба с корупцията, \"прекрасно са осъзнавали, че международната общност ще отговори твърдо\" на подобни инициативи.\"Именно това ни тревожи най-вече: че осъзнавайки всички тези последици, те решиха да предприемат тази стъпка\", заключи френската посланичка в Киев.Засилването на борбата с корупцията в Украйна е едно от условията за третия транш от макрофинансовата помощ от ЕС.Много европейски политици многократно са отбелязвали, че Киев трябва да направи повече, за да изпълни исканията на европейските страни.", "date": "2017.12.21", "title": "В ЕС обсъждали прекратяване на безвизовия режим за Украйна"}
{"url": "https://news.bg/tourism/grupama-plashta-s-limit-do-175-hil-lv-na-potarpevshite-ot-sofiya-tur-i-holidey.html", "text": " \"Групама\" предостави в Министерството на туризма допълнително споразумение към договора си с изпадналия в неплатежоспособност туроператор \"София тур и Холидей\". Информацията е постъпила днес и от нея става ясно, че лимитът по полицата не е 25 хил., а 175 хил. лв.Анексът е подписан през месец май с дъщерно дружество на застрахователя. До предоставянето на документа се стига след щателна проверка на застрахователната компания и проведена среща с министъра на туризма Николина Ангелкова ден по-рано.Министерството уверява потърпевшите от некоректните действия на туроператора, че прави всичко възможно, за да защити интересите им, и следи стриктно за спазването на законите на страната. Към момента все още продължава получаването на искове в застрахователните компании \"Алианц България\" и \"Групама\", както и на жалби в Министерството на туризма. По тази причина точната бройка на потърпевшите и размерът на обезщетенията все още не е окончателно изяснен.Припомняме, че на 19 декември туроператорът \"София тур и Холидей\" обяви на сайта си, че прекратява дейност, след което Министерството на туризма извърши спешна проверка. Вчера министърът на туризма Николина Ангелкова проведе и среща с Орлин Пенев, изпълнителен директор на \"Алианц България\" и Селин Болар, изпълнителен директор на \"Групама\".При разговорите и двамата заявиха категорично, че обезщетения ще бъдат изплащани на всички засегнати потребители от фалиралия туроператор. Всички страни посочиха, че той е изключително некоректен, защото не спазва ангажиментите си, предвидени в Закона за туризма.Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании. В уведомлението от \"София тур и Холидей\" няма информация какъв е броят на пострадалите клиенти и какъв е размерът на евентуалните щети.Изплащане на обезщетенията може да започне, след като се съберат всички искове на засегнатите клиенти на туроператора.", "date": "2017.12.21", "title": "\"Групама\" плаща с лимит до 175 хил. лв. на потърпевшите от \"София тур и Холидей\" "}
{"url": "https://news.bg/regions/fandakova-da-ostavi-izmislenite-aktivisti-nastoyava-kontrera.html", "text": "Йорданка Фандъкова да не се съобразява с \"безпардонния натиск на шепа критикари\", които се опитват да бламират работата по инвентаризацията на Борисовата градина. За това призова общинският съветник от ВМРО и председател на политическа група \"Патриоти за София\" в Столичния общински съвет Карлос Контрера.На последното заседание на СОС Контрера направи анализа на въпросите, които столичните общински съветници не са успели да разрешат приз изтичащата година. По думите му освен въпроса с Борисовата градина, трябва да се обърне специално внимание и на неприетия план аз Витоша. Патриотът призова този план да бъде приет възможно най-скоро, за да се развива туризмът и да бъде улеснен достъпът на столичани до планината.Столичният войвода припомни и за борбата със . Стана ясно, че Контрера е сезирал отговорните институции и е предизвиквал проверки особено за района на Виетнамските общежития, \"Факултета\", \"Красна поляна\". По думите на общинския съветник Законът за чистота на атмосферния въздух предвижда възможността СОС да забрани отоплението на твърдо гориво в тези райони на столицата, \"в които за битови нужди се горят какви ли не боклуци, замърсяващи и околната среда, и въздуха\".", "date": "2017.12.21", "title": "Фандъкова да остави измислените активисти, настоява Контрера"}
{"url": "https://news.bg/world/shest-tela-visyat-ot-mostove-v-meksiko.html", "text": "Телата на шестима мъже са били открити да висят от три различни моста в район в Мексико, популярен сред чуждестранните туристи, съобщиха местните власти.От полицията уточниха, че телата са били открити в сряда над натоварени магистрали в щата Долна Калифорния.По две тела е имало на всяко от местата. Самоличността на жертвите все още не е разкрита.Подобно насилие, което някога беше рядкост в най-известните туристическите дестинации на Мексико, нараства през последните години.Телата са били открити в района на курорта Лос Кобос по пътни артерии, водещи към международните летище в Ла Пас, Сан Хос дел Кабо и Кабо Сан Лукас, уточниха от местната прокуратура.Губернаторът на щата Долна Калифорния Карлос Мендоса Дейвис заяви, че тече разследване по случая.\"Осъждам тези действия и всякакви изблици на насилие\", написа той в \"Туитър\", добавяйки: \"Днес повече от всякога (Долна Калифорния) трябва да бъде обединена, за да преодолее това положение, което буди съжаление.\"Между януари и октомври повече от 400 души са били убити при насилие в района, уточнява \"Франс прес\".Въпреки че наркокартелите в Мексико преди са окачвали телата на техните жертви на публични места, за да сплашват вражеските си банди, откриването на шест тела над основни пътища в Лос Кабос е необичайно.През август въоръжени убиха трима души и раниха други двама на популярен плаж в щата Долна Калифорния при инцидент, за който се смяташе, че е подтикнат от арестуването на водещите главатари на наркокартел.Повече от 200 хил. души са били убити или са изчезнали, след като правителството на Мексико обяви война срещу организираната престъпност през декември 2006 г.Военната офанзива доведе до ликвидирането на някои наркобанди, разделяния в други и появата на нови престъпни групи.", "date": "2017.12.21", "title": "Шест тела висят от мостове в Мексико"}
{"url": "https://news.bg/health/ot-bls-iskat-demonopolizirane-na-zdravnata-kasa.html", "text": "От Българския лекарски съюз (БЛС) напомнят за възможността за демонополизирането на Националната здравноосигурителна каса (НЗОК). В отворено писмо председателят на БЛС призовава и за изграждане на втори стълб в здравното осигуряване, както и за остойностяването на медицинския труд.Незабавен ефект ще доведе ускореното въвеждане на електронна здравна карта и рецепта, електронна борса за лекарства и медицински изделия. Съсловната организация призовава всички ангажирани със здравеопазването в страната да се обединят за решаване на проблемите в сектора.В отворено писмо от Българския лекарски съюз (БЛС) определят като пример за липса на ангажираност мълчаливия отказ на Здравната каса да започне преговори за подписване на Национален рамков договор (НРД) за 2018 г. Преговорите трябваше да започнат още през ноември, припомня председателят на БЛС д-р Венцислав Грозев.Независимо от заявената готовност от Съюза, до момента договорът не е налице. От Лекарската организация се питат каква е причината в края на 2017 г., все още да няма преговорен процес, да няма работни срещи за изработване на нормативни документи.Може би, това е опит на управляващите за едностранно, административно \"регулиране на системата\", с цел икономии на пари от здравето на пациентите. Създаването на административна регулация, без участието на лекарите, крие рискове здравната система да рухне в близките месеци. Последиците за обществото ще са катастрофални, предупреждават от БЛС.От Здравната каса изпратили писмо в централата на БЛС в 13:20 ч., за начало на преговорите за НРД 40 минути по-късно - в 14:00 ч. в същия ден. Това приемаме за формална покана и симулация на желание за преговорен процес, обясняват от БЛС.\"В последните дни ставаме свидетели на безпрецедентно неглижиране от страна на МЗ и НЗОК на проблемите в здравеопазването\", пише в писмото. От лекарския съюз определят бездействието на Касата като застрашаващо здравната система и поставящо в опасност живота и здравето на пациентите. За съжаление, мнението на експертите, представители на най-голямата съсловна организация, не се взема предвид, пишат от БЛС.Според тях, многократните промени в нормативната база \"на парче\" са изпълнени с толкова противоречия, че става невъзможно да се оказва необходимата на хората медицинска грижа, без да се наруши някоя от нормативните разпоредби.В България важните проблеми не се решават чрез последователно и стратегическо мислене, а въз основа на уличното недоволство на протестиращите, пише в отвореното писмо от БЛС. \"Недоразумение е отмяната на наложения мораториум само за лекарствени продукти, пропускайки факта, че такъв има и за осъществяване на нови медицински дейности\", пишат от медицинското съсловие.Възможността пациентът да оздравее не зависи само от лекарствената терапия, необходими са медицински дейности и терапии, изпълнени от лекари, пишат медиците.БЛС многократно алармира, че системата е пред срив. В политиката на сегашното ръководство на министерството и на Здравната каса не се виждат мерки, насочени към стабилизиране на сектора, пише в писмото.Всички лечебните заведения работят в условия на лимити, нормативен хаос и противоречия. Трета поредна година не се изплаща т. нар. \"надлимитна дейност\" в болниците - реално извършена в полза на пациента, отчетена и приета от НЗОК.\"В същото време по официални данни на Националната агенция за приходите надсъбраните средства за 2017 г. от здравноосигурителни вноски са 124 млн. лева. Те следва да бъдат разходвани в полза на здравето на пациентите и за погасяване на текущи разходи на лечебните заведения, с цел предотвратяване на системния им фалит. Същият ще остави хиляди пациенти без медицинска помощ, в нарушение на конституционния принцип, че здравето на нацията е висша ценност. Къде тогава са тези надсъбрани средства и защо не се използват по предназначението им?\", питат риторично от Лекарския съюз.Като решение за предотвратяване последствията от бездействие на отговорните институции са необходими спешни действия за: изплащане на надлимитната дейност за 2017 г., отмяна на наложения мораториум за нови медицински дейности и ускорено провеждане на преговори за НРД 2018 г.", "date": "2017.12.21", "title": "От БЛС искат демонополизиране на Здравната каса "}
{"url": "https://news.bg/society/taksimetrovi-shofyori-iskat-lev-na-kilometar-v-sofiya.html", "text": "Таксиметрови шофьори се събраха на протест пред Столична община днес. Те настояват да се въведе минимална цена за превоз на пътници. Исканията им са тя да бъде 1 лев на километър през деня и 1,14 през нощта. Сега средно плащаме съответно 0,79 лв. и 0,90 лв. стотинки.Сегашните тарифи са прекалено ниски по мнението на Спас Атанасов от Камарата на таксиметрови водачи и превозвачи. \"Фирмите, за да спечелят, предлагат по-ниска цена, тази цена е под себестойност и таксито и колата са на загуба\", заяви той.Таксиджиите протестират, че четири години \"никой не благоволи\" да приеме минимална цена за превоз.Таксиметровите шофьори смятат, че кметът на София, Йорданка Фандъкова е извършила престъпление, защото не е установена минимална цена на километър. \"Това е представител на държавата, на държавната институция. И тя каза, че нямало да изпълни закона\", изказа на мегафона протестиращ.Той се обърна към колегите си с \"всички вие платихте 850 лв. за това да имате право да работите в столична община\". Сметката им била безподобна, твърдят протестиращи.Според таксиметровите шофьори условията, в които работят са робски. \"Ненормалното е ние да сме роби. Искаме да работим нормално в хубава работна среда. Искаме да имаме право на почивка и на отпуска\", заяви протестиращ.Таксиметровите шофьори се оплакват още, че през декември трябва да вадят разрешителни за следващата година и плащат 850 лв. патентен данък. Така се създава дефицит на коли между 15 и 20% през празничния месец.Експертен анализ за определяне на максималната и минималната тарифа е поръчан от Столичния общински съвет. \"Не можем просто да се доверим на някакви твърдения, че тази или онази цена е справедлива - това трябва да бъде направено със съответната финансова обосновка от специалисти\", обясни Емен Герджиков, председател на Столичен общински съвет.В края на януари трябва да бъде взето решение дали ще се въведе минимална цена за такситата и ще се промени ли максималната цена в София.", "date": "2017.12.21", "title": "Таксиметрови шофьори искат лев на километър в София"}
{"url": "https://news.bg/politics/tsvetanov-da-se-izvini-na-prezidenta-za-obvineniyata-nastoyava-jotova.html", "text": "Депутатите не се вслушаха във  и го , че не е подготвен и че създава фалшиви новини. \"Хора като Цветан Цветанов му дължат извинение.\" Това заяви пред bTV вицепрезидентът Илияна Йотова.Според Йотова премиерът Бойко Борисов е бламирал здравния си министър Кирил Ананиев. По думите ѝ  защо мораториумът е правилно решение, а малко по-късно Бойко Борисов с  върнал всичко там, откъдето е започнало, като по този начин обезсмислил аргументите на министъра си. Според вицепрезидентът някой трябва да поеме отговорност за случилото се с този мораториум.Според Йотова трябва да се помисли и за това дали действително мораториумът е наложен за икономия на няколко десетки милиона лева, защото скоро се е разпределил сериозен бюджетен излишък. \"Дали тези 40 млн. са проблем и кой има интерес от това да ги няма тези лекарства. Пред няколко дни един вече бивш зам.-директор вече назова хората с имена\", отсече вицепрезидентът.Във връзка с гласуването в НС за отпадането на спорните текстове в Бюджета на НЗОК Йотова изрази надежда, че проблемът няма да бъде заметен под килима и да остане неразплетен.Относно предложението да се създаде комисия, която да определя скъпите лечебни терапии, Йотова категорично заяви, че такъв орган би бил циничен и с \"функции на Господ\".Йотова коментира и ситуацията в управляващата коалиция. Според нея в ГЕРБ \"къкри битка\". По думите ѝ явно Цветан Цветанов не владее добре групата на ГЕРБ и не действа в синхрон с премиера, нямало достатъчно координация между герберите. Вицепрезидентът изказа и мнение, че стабилността, за която говорят от ГЕРБ е по-скоро въпрос на желанието им да останат във властта.Относно намерението на президента Радев да наложи  Йотова посочи, че изказването на държавния глава не е било дискутирано, президентът бил трън в очите на Цветанов, който водел очевидна кампания срещу него.По повод , който БСП и ДПС ще внесат на 17 януари, Йотова обясни, че този инструмент не се използва просто за създаването на пушилка, а като повод за дискусия относно това дали законът работи и хората ще получат справедливост.Относно създалата се ситуация около  Йотова беше категорична - това се използва като срещу лидера на БСП Корнелия Нинова.Илияна Йотова коментира и сегашната процедура за получаване на българско гражданство. По думите ѝ има нужда от промяна в поне 3 закона, за да бъде ускорена тази процедура - законите за българското гражданство, за българите в чужбина и за чужденците в България.", "date": "2017.12.21", "title": "Цветанов да се извини на президента за обвиненията, настоява Йотова"}
{"url": "https://news.bg/politics/predlagat-po-strogi-tehnicheski-pregledi.html", "text": "По-строги правила за техническите прегледи на автомобилите предлага държавата. Това стана ясно от коментара в кулоарите на парламента на Дамян Войновски, главен секретар на ИА \"Автомобилна администрация\".Променяме някои изисквания, които в процеса на работа сме установили, че пречат на качеството на извършване на технически прегледи, подчерта той.Разширяват се правомощията на агенция \"Автомобилна администрация\". Като се установи фалшив технически преглед на автомобил, този преглед ще се прекратява.Завишават се изискванията към самите пунктове, но се намалява административната тежест при разрешителните за пунктовете.5 000 лева е глобата за пункт, който осъществява фиктивни технически прегледи. Войновски заяви, че до момента над 10 пункта са затворени заради фиктивни прегледи. Ще има строги санкции за манипулации на километража.", "date": "2017.12.21", "title": "Предлагат по-строги технически прегледи"}
{"url": "https://news.bg/crime/maykata-na-7-godishnata-damla-izleze-ot-aresta.html", "text": "Майката на 7-годишната Дамла, която бе удушена в Момчилград, излезе от ареста.Тя е освободена днес, 21 декември 2017 г., по разпореждане на Окръжна прокуратура-Кърджали.38-годишната С.А. беше обвинена за това, че е оставила само детето си в нощта на убийството му, като заради липсата на надзор и достатъчна грижа е създала опасност за физическото и душевното развитие на 7-годишната си дъщеря Д.М. - престъплението е по чл. 182 ал. 1 от Наказателния кодекс.Направена е преценка, че от доказателствата по делото не може да се приеме, че е налице реална опасност обвиняемата С.Д. да се укрие или да извърши друго престъпление, поради което Окръжна прокуратура-Кърджали няма и основание да внесе искане в съда за вземане на мярка за неотклонение \"задържане под стража\".Припомняме, вчера стана ясно, че братовчедът на  е направил признания и е обвиняем за престъплението - умишлено убийство. Той е имал ключ от апартамента на семейството. Припомняме, че в неделя сутринта майката на Дамла я е открила мъртва в дома им, след като се е прибрала от нощно дежурство в завода, в който работи.Около 7 часа сутринта . Първоначално беше обявено, че освен майката е , близка на семейството. По-късно обаче тази информация бе опровергана.", "date": "2017.12.21", "title": "Майката на 7-годишната Дамла излезе от ареста"}
{"url": "https://news.bg/int-politics/v-istanbul-zadarzhaha-45-dushi-zapodozreni-che-sa-chast-ot-daesh.html", "text": "Турските сили за сигурност са задържани в Истанбул най-малко 45 души, заподозрени в принадлежност към терористична група ДАЕШ (Ислямска държава), съобщава Sabah.Според тях, спецоперацията е проведена на 12 различни адреса в седем части на Истанбул. Изданието отбелязва, че всички задържани са граждани на други държави. Открити са пропагандни материали и документи за дейността на групата на дигитални и хартиени носители.На 1-ви декември в Истанбул бяха задържани 60 души по подозрение за връзки с ДАЕШ. по подозрение за участие в терористичната група.\"След това, в рамките на специална операция ние открихме 66 самоделни взривни устройства. Някои от задържаните планираха да извършат терористични актове, включително в Анкара и Истанбул\", съобщават турските власти.", "date": "2017.12.21", "title": "В Истанбул задържаха 45 души, заподозрени, че са част от ДАЕШ"}
{"url": "https://news.bg/int-politics/netanyahu-zakleymi-kashtata-ot-lazhi-oon.html", "text": "Премиерът на Израел Бенямин Нетаняху остро разкритикува планираното гласуване в Общото събрание на ООН, което цели да отхвърли признаването на Йерусалим за столица на Израел от страна на американския президент Доналд Тръмп, съобщават израелските медии.Той нарече ООН \"къща от лъжи\". \"Държавата Израел категорично отхвърля това гласуване\", отсече Нетаняху и допълни: \"Йерусалим е наша столица, ние ще продължим да строим там и други посолства ще се преместят в Йерусалим.\"Говорейки в болница в град Ашдод, Нетаняху заяви, че \"Йерусалим е столица на Израел, независимо дали ООН признава това или не. Отне 70 години на САЩ, за да признаят официално това, и ще отнеме години на ООН да стори същото\".Нетаняху отбеляза, че различни страни по света променят отношението си към Израел \"и това в края на краищата ще проникне в стените на тази къща от лъжи и истината ще възтържествува\".Вчера американският президент Доналд Тръмп заплаши да спре финансовата подкрепа за страните, които ще гласуват по-късно днес за резолюцията, отхвърляща признаването от страна на Тръмп на Йерусалим за столица на Израел.Тръмп също така изрази подкрепа за писмото, изпратено от посланика на САЩ в ООН Ники Хейли, в което тя предупреди страните членки да не подкрепят резолюцията, гласуването на която е насрочено за 17 часа българско време. Турция и Йемен свикаха заседанието на Общото събрание, след като проекторезолюция на Египет срещу признаването на Иерусалим в Съвета за сигурност беше блокирана от САЩ, които наложиха вето. Всички останали 14 страни гласуваха \"за\" резолюцията на Египет.", "date": "2017.12.21", "title": "Нетаняху заклейми \"къщата от лъжи\" ООН "}
{"url": "https://news.bg/world/sled-103-godini-otkriha-avstraliyska-podvodnitsa-ot-parvata-svetovna-voyna.html", "text": "Австралийската военна подводница HMAS AE-1 от Първата световна война е открито след 103-годишно търсене.HMAS AE-1 е първата съюзническа подводница, изгубена в Първата световна война и изчезва на 14 септември 1914 г. от Рабаул, Папуа Нова Гвинея с 35 души екипаж (австралийци и британци) на борда. 13-ата мисия за търсене на кораба го открива във водите на островите Дюк ъф Йорк в Папуа-Нова Гвинея. Откритието разкрива най-старата военноморска мистерия на Австралия, съобщава правителството.\"Това е едно от най-значимите открития в морската история на Австралия\", коментира министърът на отбраната Марис Пейн в четвъртък. \"Това е първата загуба за Кралския австралийски флот и първата подводница на съюзниците в Първата световна война, значителна трагедия, почувствана и от нацията и от нашите съюзници\", коментира тя.Подводницата е открита на повече от 300 м дълбочина. Екипът провел търсенето е отслужил кратка възпоменателна служба за тези, които са загубили живота си на борда. Правителството ще се опита да се свърже с потомците на екипажа.\"Наистина вярвам, че това ще донесе покой на семействата и потомците на екипажа, които са загубили живота си на борда и може би с времето ще можем да открием какво причинило и потъването на подводницата\", коментира Марис Пейн.Точното местоположение на подводницата не е разкрито, за да се защити мястото на корабокрушението, но изглежда, че е оцеляла почти непокътната. Няма планове за връщане на HMAS AE-1 в Австралия, но тепърва започват опитите за установяване защо е потънала.Австралия ще обсъди с правителството на Папуа-Нова Гвинея изграждането на траен мемориал и начини за опазване на обекта. AE1 се е свързала с австралийски кораб в 2 и 30 часа в деня, в който изчезва. Жители на близкия остров по това време са говорели, че виждат \"чудовище\" или \"дяволска риба\", които се появяват и бързо изчезват във водата. Винаги се е приемало, че AE1 не е жертва на вражески действия, тъй като единственият германски кораб, намиращ се наблизо по това време, е малък кораб за наблюдение.Тъй като не са намерени останки, нефт или тела, също се е приемало, че AE1 е потънала непокътната, най-вероятно след като е ударила риф. Дали това се случи или не, все още трябва да бъде потвърдено.", "date": "2017.12.21", "title": "След 103 години откриха австралийска подводница от Първата световна война"}
{"url": "https://news.bg/crime/strelbata-sreshtu-shefa-ot-nap-posegatelstvo-sreshtu-darzhavnostta.html", "text": "Покушението срещу високопоставения държавен служител беше осъдено на среща в Министерски съвет. Става дума за Ивайло Стаменов - директор на \"Фискален отдел\" в НАП, който беше прострелян на 18 декември в колата си.На срещата присъстваха: министърът на финансите Владислав Горанов, главнитя прокурор Сотир Цацаров, вътрешният министър Валентин Радев, главният секретар на МВР Младен Маринов, председателят на ДАНС Димитър Георгиев, директорът на НСлС Борислав Сарафов, представители на НАП и агенция \"Митници\", директорът на ГДБОП Ивайло Спиридонов.Владислав Горанов заяви, че това посегателство не е върху една конкретна личност , а срещу държавата и държавността. Добрата работа на НАП по събираемостта ще продължи, увери финансовият министър.\"За първи път от много време насам има посегателство, което не се изчерпва само до чертата на запален личен автомобил или до чертата лично имущество. За пръв път от много време има посегателство, което е изключително нагло и демонстративно и на което трябва да се отговори изключително твърдо от държавата\", заяви Цацаров.Главният прокурор уточни, че на този етап е ясно, че посегателство и опита за убийство не е свързан с личния живот на служителя на НАП. Свързан е с изпълнението на служебните му задължения и с това, че тези служебни задължения са изпълнявани съвестно и правомерно.\"Това е посегателство не само спрямо него. Очевидно е, че със своите служебни задължения той го е предизвикал, с изпълнението им по начина, по който е предписано от закона. То обаче е зловещ сигнал, към всички негови колеги, и въобще към всички, които работят за държавата.\" категоричен беше Цацаров.Държавата ще отговори твърдо на това, категорични са от службите, а от думите на главния прокурор стана ясно, че с разследването се занимава най-добрият екип.\"Държавата трябва да покаже че е на мястото си и е в състояние да защити тези които работят за нея\", заяви Цацаров.От НАП обявиха, че за тях това е шок и посегателство срещу държавността. Те са уверени, че ще работят по същия начин, усещайки закрилата на държавата.Валентин Радев се обърна към семейството и ги увери, че за служителят се грижат добре. От името на МВР той заяви, че са решени а намерят не само извършителя, но и този който е поръчител.", "date": "2017.12.21", "title": "Стрелбата срещу шефа от НАП - посегателство срещу държавността"}
{"url": "https://news.bg/finance/globi-za-6-mln-leva-nalozhi-kzk-na-dva-elektrorazpredelitelya.html", "text": "Глоби за близо 6 милиона лева получиха дружества ЧЕЗ и ЕВН от Комисията за защита на конкуренцията (КЗК). Мотивът е открито от комисията злоупотреба с господстващо положение.Според регулатора предприятията прилагат практики, с \"които дискриминират независимите търговци извън съответните групи и ограничават търговията с електрическа енергия по свободно договорени цени\".Поведението на дружествата се проявява при преминаването на стопански потребители от доставка по регулирани към доставка по свободно договорени цени и може да предотврати, ограничи или наруши конкуренцията на пазара на търговия с електроенергия по свободно договорени цени и да засегне интересите на потребителите.\"ЧЕЗ Електро България\" АД е глобена с 1 136 400 лева. Комисията счита, че нарушението е продължило две години и пет месеца и е санкционирала дружеството с осем процента от стойността на продажбите. Глобата за \"ЧЕЗ Разпределение\" АД е 1 057 140 лева за продължителност на нарушението три години и седем месеца. Наложената санкция също е 8% от продажбите за период, умножен по коефициент 4. Заради действия на дружеството по преустановяване на практиката, глобата е намалена с 10%.\"Електроразпределение Юг\" (бивше \"ЕВН България Електроразпределение\" ЕАД до май 2017 г.) е глобено с 8% от продажбите. Тук също има намаление с 10%.\"ЕВН България Електроснабдяване\" ЕАД получава санкция от 1 902 995 лева за продължителност на нарушението от една година.Компаниите имат 14 дни срок, в който могат да обжалват решението. Производството започна в края на март 2013 г. Молител е българската компания \"Енерджи МТ\" ЕАД.РеакцияОт ЧЕЗ вече заявиха пред Money.bg, че решението ще бъде обжалвано. Дружеството изчаква да го получи по надлежен път, за да направи свой анализ. Те декларираха още, че работят в пълно съответствие и спазване на законите - както от \"ЧЕЗ Електро\", така и от \"ЧЕЗ Разпределение\". Малко по-късно ще има и официална позиция на дружеството.От ЕВН ще обявят позицията си на пресконференция по-късно днес.", "date": "2017.12.21", "title": "Глоби за 6 млн. лева наложи КЗК на два електроразпределителя"}
{"url": "https://news.bg/int-politics/ukrayna-arestuva-ruski-shpionin-ot-priblizheniya-krag-na-premiera.html", "text": "Службата за сигурност на Украйна е арестувала правителствен служител по подозрение, че работи в интерес на Русия. Това обяви украинският премиер Володимир Гройсман, цитиран от \"Ройтерс\".\"Заедно със Службата за сигурност на Украйна, служител в секретариата на правителството беше установено да работи дълго време в интерес на вражеска държава. Той беше задържан\", написа Гройсман в профила си във \"Фейсбук\".Нито той, нито Службата за сигурност на Украйна са уточнили позицията или името на арестувания служител.Украинските власти уточняват в изявление, че служителят е бил нает от руски агенти, докато пътувал в чужбина. Допълва се, че служителят е събирал информация за дейността на правителството.Украйна и Русия някога бяха съюзници, чиито специални служби често работеха в тясно сътрудничество, но отношенията им тотално се сринаха след анексирането на Крим от Русия през 2014 г. и оказаната от Кремъл подкрепа за проруските сепаратисти в Източна Украйна.", "date": "2017.12.21", "title": "Украйна арестува руски шпионин от приближения кръг на премиера"}
{"url": "https://news.bg/crime/prokuraturata-protestira-onevinyavaneto-na-sadiyski-sin-hapal-politsai.html", "text": "Софийската апелативна прокуратура протестира оправдателната присъда на Марк Стайков, който е син на съдята от съдията от Върховния касационен съд Евгени Стайков. 27-годишният Марк е съден за отглеждане и държане на наркотици и нападение на полицейски служители.Състав на Софийски апелативен съд като втора инстанция оправда подсъдимия Марк Стайков, осъден в Смолян за извършени от него престъпления през февруари 2015 г. Стайков беше обвинен в незаконно отглеждане и държане на наркотични вещества и причиняване на телесни повреди на полицаи при изпълнение на службата му.Задържането му е станало на 12 февруари 2015 г. от апартамента, в който той живеел в столичния квартал \"Младост 4\".При проверка в дома му, Стайков оказал съпротива и нанесъл леки телесни повреди на двама от униформените. Той първо ударил два пъти в лицето единия полицаи, а след това, когато се опитали да го задържат - започнал да нанася още удари и ухапал по ръката другия полицаи.След внесен обвинителен акт от Окръжната прокуратура в Смолян през 2016 г. е започнало съдебното производство срещу мъжа. Тогава Марк Стайков е осъден за отглеждане на марихуана в саксии, скрити в гардероб в апартамента, в който живеел в столичния квартал \"Младост\". Освен това той държал марихуана, амфетамин и екстази.Той е бил съден и за причинена лека телесна повреда на двамата полицаи от сектор \"Противодействие на криминалната престъпност\" към 7 РУ-София по време на изпълняваните от тях служебни задължения.Съдът в Смолян е признал Стайков за виновен. Тогава мъжът е получил общо наказание от две години \"лишаване от свобода\" с четиригодишен изпитателен срок и 5 хил. лв. глоба. На втора инстанция обаче Софийският апелативен съд оправда Стайков.Апелативна прокуратура - София ще внесе протест срещу оправдателната присъда пред Върховния касационен съд в законоустановения срок.", "date": "2017.12.21", "title": "Прокуратурата протестира оневиняването на съдийски син, хапал полицаи"}
{"url": "https://news.bg/int-politics/kitay-prati-bombardirovachi-i-iztrebiteli-da-se-uchat-nad-yuzhnokitaysko-more.html", "text": "Китайските ВВС отново са извършили тренировки в Западния Пасифик с бомбардировачи и изтребители подпомагани от военни кораби в Южнокитайско море, съобщава държавната информационна агенция \"Синхуа\", цитирана от \"Ройтерс\" .Китайските ВВС извършват все по-голям брой тренировки далеч от китайските брегове през последните няколко години. В момента десетки самолети, включително бомбардировачи, изтребители и самолети за ранно предупреждение, подпомагани от военни кораби тренират на неуточнена локация в западна част на Тихия окена.\"Упражненията са нормални тренировки, част от годишните планове и бяха съобразени с международното право и норми и не бяха насочени към определена страна или регион\", коментира \"Синхуа\", цитирайки военните.Упражненията не оказват влияние върху свободата на плаване или прелитане в района, добавя агенцията.Участието на самолетите, прикрепени към флота в Южнокитайско море, предполага, че биха могли да прелетят над оспорваното море, където Китай строи всякакви военни съоръжения, някои от които на изкуствени острови. ", "date": "2017.12.21", "title": "Китай прати бомбардировачи и изтребители да се учат над Южнокитайско море"}
{"url": "https://news.bg/world/28-dushi-zaginaha-v-pozhar-v-yuzhnokoreyski-fitnes.html", "text": "28 души са загинали и много други са ранени при пожар в осем етажен фитнес център в южнокорейския град Йечеон, съобщава Yonhap, съобщава АП.Пожарът е започнал в кола, паркирана в подземния паркинг на сградата, съобщават пожарникари в града. Повечето от жертвите са открити в сауна на втория етаж. Според официални лица жертвите може да се увеличат, тъй като пожарникарите продължават търсенето на оцелели.Офицер по противопожарна охрана пояснява, че статусът на 15 души не е потвърден от лекарите все още, но един е потвърден за загинал. Местни медии показват, че пожарникарите се борят с пламъците с камиони и хеликоптери, а един мъж е скочил от прозорец, тъй като пожарникарите са разпънали платно за да го хванат.Сградата разполага с няколко ресторанта и развлекателни съоръжения, включително фитнес зала, обществена баня и съоръжение за практикуване на голф.", "date": "2017.12.21", "title": "28 души загинаха в пожар в южнокорейски фитнес"}
{"url": "https://news.bg/int-politics/rusiya-predupredi-za-novi-kravoprolitiya-v-donbas-zaradi-vaorazhavaneto-na-kiev-ot-sasht.html", "text": "Издаването на разрешително от страна на властите в САЩ на американски оръжейни производители за търговски доставки на смъртоносни оръжия (стрелково оръжие и леко въоръжение) за Украйна може да предизвика \"лудите глави\" сред украинските националисти да се опитат да отприщят ново кръвопролитие в Източна Украйна. Това предупредиха от Кремъл, цитирани от \"Ройтерс\".По-рано Държавният департамент на САЩ потвърди, че е издал разрешително за търговски доставки на смъртоносни оръжия за Украйна.От американското външнополитическо ведомство изтъкнаха, че политиката на САЩ \"никога не е ограничавала такива търговски продажби\".Допълва се, че Вашингтон редовно разглежда заявки за получаване на разрешителни за износ на оръжия \"на индивидуална основа\".Отбелязва се още, че САЩ не са продавали пряко и не са предавали безвъзмездно отбранителни оръжия на Украйна, но се добавя, че \"ние не изключваме, че можем да започнем да правим това\".", "date": "2017.12.21", "title": "Русия предупреди за нови кръвопролития в Донбас заради въоръжаването на Киев от САЩ"}
{"url": "https://news.bg/society/edva-12-ot-balgarite-spazvat-kolednite-posti.html", "text": "Едва 12% от българите спазват коледните пости. Това сочат данни от социологическото проучване на \"Тренд\" за нагласите на българите спрямо предстоящите коледни и новогодишни празници. Изследването на \"Тренд\" е реализирано между 1 003 лица на възраст над 18 години. Според статистиката на Тренд 86% от българите са посочили, че не спазват коледните пости. 12% са заявили, че постят преди Коледа, а 2% нямат мнение по въпроса. Сред тези 12%, които между 15 ноември и 24 декември постят, най-голям е делът на хората над 60-годишна възраст.Въпреки малкия процент на постещите у нас, като цяло българите уважават и спазват традициите покрай коледните празници. На въпрос дали вашето семейство спазва традициите на Бъдни вечер 78% са посочи, че спазват традициите. 15% от анкетираните са заявили, че не спазват традициите на Бъдни вечер, а 4% са отговорили, че не познават тези традиции. 2% са без мнение.Общо 89% от българите ще празнуват Коледа. 10% няма да празнуват Рождество Христово. 1% от хората не могат да преценят. Според допитването на \"Тренд\" 47% от българите са посочили, че Коледа и Нова година са еднакви по важност. 30% са заявили, че Коледа е по-важния празник, а 20% смятат Нова година за по-важна.70% от българите ще купуват подаръци за роднините и близките си. 22% пък са посочили, че тази година покрай Коледа подаръци няма да има. 7% от българите все още не са решили, а за това решение им остават по-малко от 4 дни.Българите масово са приготвили за подаръци сума до 100 лева. 23% от анкетираните са обявили, че ще изхарчат за подаръци между 21 и 50 лева, а 21% - между 81 и 100 лева. 17% от българите са приготвили между 50 и 80 лв. за коледни подаръци, а 10% - до 20 лв. 14% са посочили, че са приготвили между 100 и 200 лева за подаръци на близките си, а 7% - над 200 лв.На въпроса колко пари като цяло ще отдели за празнуване на коледните и новогодишните празници 36% от анкетираните са заявили, че възнамеряват да изхарчат до 100 лв. 17% са склонни да дадат до 150 лв., а 11% - до 200 лв.84% от българите ще прекарат Коледа в населеното място, в което живеят. Само 1% ще празнуват извън рамките на страната. На въпрос къде ще празнувате Нова година 64% от запитаните са заявили, че ще посрещнат 2018 година вкъщи. 10% от българите са избрали заведение за празника, а 12% ще са \"на домашно\" - при близки, роднини или приятели.За новата 2018 година българите масово си пожелават здраве. 77% от запитаните са посочили, че за тях е най-важно през новата година да бъдат здрави. 15% от анкетираните искат 2018 година да бъде съпроводена с финансово благополучие и късмет, а 10% се надяват през 2018-та да имат работа.Щастието и любовта като че ли остават на по-заден план - едва 9% са си пожелали да бъдат щастливи и да има повече благоденствие през новата година, а 5% - любов. 4% от българите искат през 2018 година да бъдат спокойни и сигурни, същият е процентът и на тези, пожелали си успехи и мир. 2% от анкетираните искат по-високи пенсии.", "date": "2017.12.21", "title": "Едва 12% от българите спазват коледните пости"}
{"url": "https://news.bg/health/farmatsevtite-izlizat-ot-pregovorite-za-nrd.html", "text": "Прекратяваме преговорите по договора (Националния рамков договор - б.р.) за 2018 г. Причината е, че нито едно от решенията на Управителния съвет на Българския фармацевтичен съюз (УС на БФС) не е прието. Това заяви на пресконференция в БТА проф. Илко Гетов - председател на българския фармацевтичен съюз.Припомняме, ден по-рано и от БЛС обявиха, че преговорите за Новия рамков договор са пред провал.От Фармацевтичния съюз прогнозираха, че бюджетът на Касата ще свърши още през август - септември 2018 г.Относно сегашните задължения на Касата към аптеките магистър-фармацевт Светослав Крумов препоръча на колегите си да спрат изпълнение на рецептите по НЗОК до възстановяване на задълженията. Да преосмисли сключване на договор с НЗОК, посъветва Крумов.\"Касае се за вашето оцеляване. Напомням за въвеждане на индивидуални искове - договор с Касата. На пациентите предварително се извинявам, че няма да могат да осъществят лечението си и им напомням националния телефон на Касата - 080014800\", заяви Крумов.Лекарствата се оказват политически инструмент, заяви проф. Илко Гетов, председател на българския фармацевтичен съюз.Искаме борд по лекарствена политика към министър-председателя, заяви председателят на Съюза Гетов. В него трябва да попаднат хора, които знаят защо са там. Да имат ясни и точни задачи как системата да бъде оздравена. Ако трябва, да се поканят експерти от другите европейски страни, допълни председателят на Българския фармацевтичен съюз.Повод за неговото изказване е оттегленият малко по-рано моратариум върху лекарствата - това решение взеха депутатите дни след като падна  върху Закона за Бюджета на Здравната каса за 2018 г.Проф. Гетов обясни, че през август от Българския фармацевтичен съюз са поискали 150 млн. лева допълнително за бюджета на Касата, но отново не са били чути. Същото се е получило и с проекта на промени в Закона за лекарствата в хуманната медицина - през юли са съгласувани текстовете, а са постъпили в парламента шест месеца по-късно, обясни проф. ГетовПроведените , но цялото общество и най-вече пациентите са жертви на тази система, обясни шефът на фармацевтичния съвет.Повод за тези изводи е и решението на Националната здравноосигурителна каса от 19 декември да отложи плащането за след 10 януари 2018 г. на всички партньори, обявиха фармацевтите. Забелязва се порочна тенденция - периодът за плащане да бъде отложен за следващата година. Притеснява ни, че аптеките нямат възможност да закупуват необходимите им лекарства.Има лекарства, които се изпълняват само на територията, където е личният лекар. Това са скъпоструващи лекарства - дори от Перник пациентът да дойде в София, няма да може да закупи лекарството си. Част от аптеките ще бъдат затруднени да търсят средства - търговците на едро отпускат подобни медикаменти само при плащане в брой.Закрити аптеки няма, но не значи, че няма фалирали, каза Светослав Крумов. Отделни аптеки се сливат в огромни структури. Този процес се задълбочава докато в Закона не се предприемат мерки за ограничаване.За последните 2 г. ръстът на аптеките, които се занимават с паралелен износ силно нараства. Това са структури, които се създават с тази цел, стана ясно от пресконференцията.", "date": "2017.12.21", "title": "Фармацевтите излизат от преговорите за НРД"}
{"url": "https://news.bg/regions/mazh-zagina-pri-katastrofa-na-am-trakiya.html", "text": "38-годишен мъж е загинал при катастрофа на АМ \"Тракия\".Инцидентът е станал снощи, около 23 часа, на територията на област Стара Загора, на АМ \"Тракия\", в посока Бургас.Изяснено е, че водачът на лек автомобил с бургаска регистрация губи контрол върху управлението на автомобила, вследствие на което излиза от пътното платно. Колата се обръща по таван, заставайки напречно на пътя, при което друг автомобил с бургаска регистрация се забива в първия.При удара водачът на обърналия се автомобил е загинал, съобщи Фокус.Не е установено наличие на алкохол във кръвта на водачите.", "date": "2017.12.21", "title": "Мъж загина при катастрофа на АМ \"Тракия\""}
{"url": "https://news.bg/regions/4-zaginali-na-patya-pri-23-tezhki-katastrofi-prez-izminaloto-denonoshtie.html", "text": "През изминалото денонощие в страната са възникнали общо 23 тежки пътнотранспортни произшествия. При катастрофите са загинали 4 души, а 26 души са били ранени. Трима души са настанени в здравни заведения с опасност за живота. Това сочи статистиката на МВР за катастрофите през изминалото денонощие и пътната обстановка в страната.Само на територията на София тежките катастрофи през изминалото денонощие са били 4. При тях е загинал един човек, а 3 души са били ранени. Освен тези 4 тежки катастрофи, за денонощието в столицата са регистрирани общо 169 леки пътни инцидента.От началото на месец декември тежките катастрофи са вече 358. При тях са загинали 33 души, а 444 са били ранени. Към момента 14 души са с опасност за живота.От началото на годината черната статистика сочи, че на територията на страната са възникнали 6 683 катастрофи. Загинали са 650 души, ранените са 8 402 души.", "date": "2017.12.21", "title": "4 загинали на пътя при 23 тежки катастрофи през изминалото денонощие"}
{"url": "https://news.bg/education/protest-na-neizryadnata-detska-gradina-v-zashtita-na-direktorkata.html", "text": "От столичната детска градина 164 \"Зорница\" излизат на протест. Служителите информират, че протестът е във връзка с \"безпрецедентното уволнение (от страна на столична община)\" на г-жа Мариана Иванова, директор на 164 детска градина в столичния квартал \"Горна баня\".Екипът от служители готви ефективна стачка. 35 души, членове на СБУ, се заканват, че ще стачкуват в защита на директорката. Това съобщи Мариета Велкова - председателят на СБУ в ДГ 164 \"Зорница\".Припомняме, директорката на детската градина беше обвинена, че е приела деца без документи за кандидатстване. Нарушението е установено при проверка на дирекция \"Образование\" на Столична община и администрацията на район \"Овча купел\".Ръководството на детска градина 164 \"Зорница\" в столичния квартал \"Овча купел\" направило нарушения на Наредбата за прием на деца в общинските детски градини на територия на Столична община.От общината твърдят, че за 24 деца липсват кандидатури в информационната системата за обслужване на детските заведение на СО.Директорката Мариана Иванова отрича всички обвинения. \"Уважавам моите родители, за мен те са еднакви независимо как са влезли по извънреден прием или по стандартен\", обясни Иванова и добави, че е принудена да подаде оставка. Тя отсече, че в градината не са приемани деца извън системата.Преди две седмици пред детската градина 164 \"Зорница\" се събраха много родители на деца от учебното заведение. Те защитиха директорката.\"Не смятаме, че махането на директорката, ще освободи повече места\", категорични са родители. За тях е важно децата да са добре. \"Работата на директорката е отлична\", коментира майка на дете от градината.Родителите смятат, че проблемът с децата и кой къде е приет е глобален за София. Проблемът е институционален по тяхно мнение.", "date": "2017.12.21", "title": "Протест на \"неизрядната\" детска градина в защита на директорката"}
{"url": "https://news.bg/world/kola-se-vryaza-v-peshehodtsi-v-tsentara-na-melbarn.html", "text": "Най-малко 14 души са пострадали, след като кола е връхлетяла върху пешеходна зона в Мелбърн, Австралия, съобщи БиБиСи.Властите в Мелбърн са задържали водача на автомобила, който се е забил в групата пешеходци. Според полицията актът е умишлен. По информация на полицията в щата Виктория автомобилът се е врязал в пешеходците на , между улиците \"Флиндърс\" и \"Елизабет\".Към момента няма информация да става въпрос за терористичен акт.По информация на властие във щата Виктория няма доказателства, че деянието е било терористичен акт. Шофьорът е австралийски гражданин. Той е имал психични проблеми в миналото.Към момента не е ясна точната ситуация и обстоятелствата около нея. От полицията в Мелбърн посочват, че все още не са наясно с размера на нараняванията на хората.На изображения, направени на мястото на инцидента, се вижда, че има няколко души, които лежат на земята, а до тях има бяло превозно средство - джип.Медиите информират за 14 пострадали, но броят им може и да се окаже по-голям. 13 души са били транспортирани до болница.По информация на АП и ДПА пострадалите са около 19. Най-малко 12 са били откарани в болница, а на останалите е била оказана спешна помощ направо на улицата.Има информация за пострадало дете в предучилищна възраст. То е било транспортирано до здравно заведение със сериозно наранявания на главата.Към момента на деянието на улицата е имало предимно хора, които са пазарували за предстоящите коледни празници, както и деца, които са във училищна ваканция.Според Гардиън ранените са 14, като няколко души са в критично състояние. Полицията е обявила, че нападението в умишлено, но за сега мотивите на извършителя са неясни. Гардиън съобщи и че в колата е имало и втори човек, който е бил задържан от полицията. И двамата са арестувани и към момента са в ареста. Срещу тях не са повдигнати обвинения.Инцидентът е станал около 6-7 секунди, след като светофарът на улицата е светнал зелено за пешеходците. Колата е дошла от края на улица \"Слоунстън\" и е ударила няколко пешеходци преди да се вреже в бетонената преграда на трамвайната спирка в района. Всичко е станало за няколко секунди. Хората веданага са се втурнали да помагат на пострадалите. Хора веднага отишли и при шофьорското място на колата. След няколко минути пристигнала и полицията, която задържала шофьора. Полицаите задържали и втори мъж, който е бил в превозното средство. 14 души са били откарани в болница, някои са в критично състояние. Пострадало е дете. Други хора са получили първа помощ още на улицата. Версията е за умишлен акт.Според разкази на очевидци гледката е била ужасяваща. Мелиса Дейви обясни, че нападението е било \"осакатяващо и шокиращо\" - \"хора летяща навсякъде, полицията нареди да бъдат затворени всички магазини в района.... Много хора са ранени, аз съм много шокирана. Колата на нападението е все още там. Пострадалите и другите пешеходци вече са изместени от района\", допълни Дейви.По думите на свидетел става дума за меле - \"колата косеше всичко надолу по улицата, а хората летяха навсякъде\".Властите са оградили района. Заместник кметът на Мелбърн Арън Ууд посочи, че инцидентът е бил ужасен и към момента информацията е оскъдна. По думите на зам.-кмета колата е ранила най-малко 13 души на кръстовището между улиците \"Флиндърс\" и \"Елизабет\". Полицията е задържала водача. Властите и медиците са овладяли ситуацията. \"Имаме пълна вяра на властите и сме сигурни, че защитават Мелбърн при такива ужасяващи обстоятелства\", посочи Ууд.\"Това е един от най-натоварените райони в Мелбърн. Това кръстовище и кръстовището при улица \"Слоунстън\" са най-натоварените в целия град. Всички се пръскаше по шевовете с хора. Магазинът ми беше препълнен. Навсякъде имаше пешеходци, всичко беше пълно с хора. Всички търговци в района бяха много заети през целия ден. После обаче чухме викове. Чуваше се и как колата блъска хора, имаше писъци отвсякъде\", обясни жена, която работи на метри от инцидента.Припомняме, в края на месец януари тази година шофьор умишлено се вряза в група пешеходци на . Тогава загинаха 6 души, а над 20 бяха ранени. След този инцидент властите в града започнаха действия по монтирането на бетонни преграждения около пешеходни зони на някои от най-оживените локации в Мелбърн, включително и на улица \"Флиндърс\", с надеждата, че по този начин ще се предотвратят бъдещи атаки с автомобили. Междувременно в търговски център в близост до Мелбърн е възникнала газова експлозия, която е предизвикала хаос, съобщиха международните агенции. Инцидентът е станал в Франкстън, на 41 километра от центъра на втория по големина град в Австралия и най-голям в щата Виктория.Информацията е за един или повече взривове, което е предизвикало хаос сред пазаруващите в търговския център.Към момента няма информация дали става въпрос за случаен инцидент, умишлено деяние или терористичен акт.Взривът в търговския център е бил от газова бутилка. Всички посетители са били евакуирани. Според свидетели взривовете са били няколко и последователни.Ситуацията е под контрол, успокояват властите във щата Виктория. Провежда се разследване от огнеборците. \"За сега няма информация за опасност за обществото. Препоръчва се обаче хората да се информират често\", обяснява пожарникар.Dailymail съобщи, че взривовете са били няколко. Предполага се, че става въпрос завзрив на газова бутилка в автомобил. Инцидентът е станал срещу търговския център \"Франкстън Бейсайд\". След като посетителите на центъра са останали извън сградата за няколко часа, те са били пуснати отново, за да продължат с празничните си покупки.", "date": "2017.12.21", "title": "Кола се вряза в пешеходци в центъра на Мелбърн"}
{"url": "https://news.bg/politics/moratoriumat-za-novite-lekarstva-padna.html", "text": "С благодарност Цветан Цветанов даде старт на отмяната на параграф 6 от бюджета на НЗОК, който слагаше мораториум върху иновативните медикаменти.На път сме да сложим край на една сага, изтъкна Нигяр Джафер от ДПС. Решението за мораториума било противоконституционно. Нямало да се постигне фискален ефект.Консенсус трябва да има при постигането на решенията, а не при замазването на грешки. Вежди Рашидов от ГЕРБ се ядоса, че преди Коледа темата се политизира. Не си играйте със здравето на хората, призова той.Не е християнско преди Коледа да правите политика от всичко, заяви Рашидов. Ще има пари за всички болни, категоричен е депутатът. Дайте за здраве да говорим, настоя той.Соцлидерът Корнелия Нинова е доволна, че се възстановява една справедливост. Днес се възстановявал парламентаризмът, по думите й.Днешният ден бил урок, че не трябва да се гласува нещо механично. Справедливост, ред и урок, с тези три думи Нинова определя днешния ден. Цветан Цветанов се ядоса, че темата отново се политизирала. Единодушно мораториумът падна на две четения.Припомняме, преди два дни парламентарната група на ГЕРБ реши да предложи на Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК.Така от ГЕРБ отговарят на лидера на социалистите Корнелия Нинова, която тогава информира, че  по темата с мораториума върху иновативните лекарства, след което е провела разговор и с Цветан Цветанов.Предложението на ПГ на ГЕРБ беше за отмяна на Параграф 6 от Закона за бюджета на НЗОК - параграфът и върху, който , което беше Малко след като мина гласуването на пленарна зала президентът  , като също така призова всички парламентарни групи и занапред да отчитат етичните съображения и да действат в интерес на конституционните права на гражданите и социалната справедливост.", "date": "2017.12.21", "title": "Мораториумът за новите лекарства падна"}
{"url": "https://news.bg/regions/remontirat-am-trakiya-v-posoka-sofiya.html", "text": "Заради ремонтни дейности движението по АМ \"Тракия\" в посока София ще бъде ограничено.От Агенция \"Пътна инфраструктура\" информираха, че до 17 часа движението при 156 километър от магистралата ще се извършва само в най-лявата изпреварваща лента на движение. Движението по аварийната и активната ленти ще бъдат преустановено. Ремонтните дейности са аварийни.АПИ призовава водачите да шофира с повишено внимание и съобразена скорост, спазвайки указанията на сигналистите в участъка от автомагистралата.", "date": "2017.12.21", "title": "Ремонтират АМ \"Тракия\" в посока София"}
{"url": "https://news.bg/finance/dfz-prevede-nad-636-mln-lv-na-zemedeltsi.html", "text": "Държавният фонд \"Земеделие\" преведе над 636 милиона лева по Схемата за единно плащане на площ (СЕПП). Средствата са преведени на 57 826 кандидати по схемата.Изчисленията на ДФЗ са извършени по индикативна ставка от 194.63 лв. за хектар. За Кампания 2017 г. общият бюджет за подпомагане по СЕПП е в размер на 741 млн. лева.Окончателната ставка по СЕПП за Кампания 2017 г. ще бъде определена със заповед на министъра на земеделието, храните и горите Румен  Порожанов. Тя ще бъде издадена след актуализирането на слой \"Площи, допустими за подпомагане\" на базата на подадените възражения и след изясняване принадлежността на констатираните двойно заявени площи за Кампания 2017 г. На базата на тази актуализирана информация ДФ \"Земеделие\" - РА ще извърши окончателните оторизации по Схемата за единно плащане на площ.", "date": "2017.12.21", "title": "ДФЗ преведе над 636 млн. лв. на земеделци"}
{"url": "https://news.bg/crime/falshiv-signal-za-bomba-na-letishte-varna-podatelyat-e-arestuvan.html", "text": "Сигналът за взривно устройство на Летища \"Варна\" е бил фалшив. Полицията вече е задържала подателя на сигнала.По информация на Областната дирекция на МВР във Варна сигналът е бил анонимен и е постъпил на телефон 112 около 20.30 часа вчера, 20 декември. Неизвестното лице заявило, че на летището има поставено взривно устройство. Според сигнала бомбата е била на неопределено място.От летището веднага са предприели всички мерки за сигурност, които се прилагат в подобни ситуации. Всички хора от летището са били евакуирани. Извършени са щателни проверки на летището, при които не е установено наличието на взривно устройство, както и други съмнителни или опасно обекти.Летището работи при повишени мерки за сигурност, предаде Фокус.Работата по случая продължава. Предстои да се изяснят допълни детайли около възникналата ситуация.Към момента няма информация за мотивите на подателя на фалшивия сигнал.", "date": "2017.12.21", "title": "Фалшив сигнал за бомба на Летище \"Варна\", подателят е арестуван"}
{"url": "https://news.bg/health/valeri-zhablyanov-iska-preosmislyane-na-tsyaloto-zdraveopazvane.html", "text": "За преосмисляне на цялата здравна система призова зам.-председателят на НС Валери Жаблянов пред БНТ.\"Системата на здравеопазването, в сегашния си вид, не предлага гаранции за здравето на гражданите, а употребява все по-голям ресурс\", обясни той. Жаблянов смята, че трябва да се помисли за цялостна реформа. Причини за това са самият пазара, новите методи на лечение и иновативните лекарства.Министерство на здравеопазването има ограничено въздействие върху системата. Това се случва заради сегашното законодателство, изтъкна Жаблянов и намекна, че влияние има една група от частни интереси.\"Трябва да се съсредоточим върху разходите, които прави държавата за здравето на българите и безконтролния растеж на частния сектор в тази сфера\", обясни зам. - председателят на НС.Много неща са се случили през годината, които са дали повод за активна обществена реакция. По думите на Жаблянов смисъл от остро поставяне на проблемите в България от страна на опозицията има. Прогнозата на социалиста за предстоящата година е, че тя няма да бъде спокойна. Той обвини правителството и мнозинството за създаването на безпокойство.\"Кабинетът няма ясна посока и е склонен да сменя всяко свое решение под обществен натиск\", смята Валери Жаблянов.", "date": "2017.12.21", "title": "Валери Жаблянов иска преосмисляне на цялото здравеопазване"}
{"url": "https://news.bg/int-politics/kitay-sryaza-sasht-da-ne-se-darzhat-kato-po-vremeto-na-studenata-voyna.html", "text": "Китай настоя САЩ и техният президент Доналд Тръмп да се откажат от манталитета от времената на Студената война, добавяйки, че ако не го сторят, това ще е във вреда на САЩ, както и на други страни, съобщават световните информационни агенции.\"Китай решително ще защитава своя суверенитет, сигурността си и правото си да се развива\", подчерта говорителката на китайското външно министерство.\"Никой не би трябвало да фантазира, очаквайки Китай да изпие горчивата чаша, увреждайки собствените си интереси\", предупредиха още от китайското външно ведомство.Тези коментари дойдоха, след като преди дни Тръмп представи новата си стратегия за националната сигурност, в която определи Китай и Русия за вражески сили, които подпомагат ядрената програма на Северна Корея.", "date": "2017.12.21", "title": "Китай сряза САЩ да не се държат като по времето на Студената война"}
{"url": "https://news.bg/video/prokuraturata-zapochva-proverka-po-doklada-za-bulgartabak.html", "text": "Главният прокурор Сотир Цацаров се е запознал със съдържанието на доклада на турските служби, в който се споменава името на \"Булгартабак\". Той му е предаден от МВР, както и писма, които определят степента му на конфиденциалност. Това стана ясно от думите на Цацаров по време на брифинг в МВР.\"По доклада Прокуратурата започва проверка. На проверка ще бъдат предложени всички факти, които са изложени в този доклад. На практика това означава от абсолютно всички компетентни български служби правоохранителни и такива, свързани с националната сигурност - ДАР, ДАНС, МВР, ще бъдат изискани всички данни, с които те разполагат, ако разполагат, за осъществявана контрабанда на тютюневи изделия, включително и по отношение на \"Булгартабак\", заяви Цацаров.Данни ще бъдат изискани и от агенция Митници, като ще се сравнява информация за целия износ на тютюневи изделия, който е осъществен от страната и ще бъде сравнен с производството на самата фирма, уточни главният прокурор.Ще бъдат изискани данни и по линия на международното правно сътрудничество от Интерпол, за да се установи кой е авторът на доклада и какъв е поводът да бъде направен, каква е информацията и за какви цели е ползвана.Всичко, което е изпратено от Интерпол на МВР, представляват страници, които нямат заглавие, нямат официален автор, нямат дори обозначение на службата, създала доклада.", "date": "2017.12.21", "title": "Прокуратурата започва проверка по доклада за \"Булгартабак\""}
{"url": "https://news.bg/int-politics/sasht-planirat-voenno-napadenie-sreshtu-severna-koreya.html", "text": "САЩ се твърди, че планират военно нападение срещу Северна Корея, за да сложат край на програмата ѝ за ядрени оръжия, съобщава британският в. \"Дейли Телеграф\".Белият дом драстично е засилил приготовленията за атака, тъй като се опасявал, че мирното разрешаване на кризата няма да бъде възможно, добавя изданието, позовавайки се на \"високопоставени\" източници.Според информацията сред вариантите са унищожаването на ракетна стартова площадка, преди да бъде използвана за ново изпитание, както и удар срещу оръжейни складове.Целта на военното нападение на САЩ срещу Северна Корея била да привлекат вниманието на Пхенян и да им покажат, че САЩ имат сериозни намерение да сложат край на ядрената ѝ програма и за започване на преговори.", "date": "2017.12.21", "title": "САЩ планират военно нападение срещу Северна Корея"}
{"url": "https://news.bg/regions/katastrofa-mezhdu-dva-tir-a-zatvori-am-hemus-v-posoka-sofiya.html", "text": "Катастрофа между два товарни автомобила е възникнала на АМ \"Хемус\", около тунел \"Витиня\".Инцидентът е станал при 34 километър от магистралата в платното за движение в посока София, което към момента е затворено за преминаване.На мястото са пристигнали екипи на \"Пътна полиция\", които регулират преминаването. Трафикът се пренасочва по стария път, съобщи Агенция \"Пътна инфраструктура\".По първоначална информация пътният инцидент е възникнал между два ТИР-а, на около 500 метра след тунел \"Витиня\" в посока София.До катастрофата се е стигнало, след като водач на ТИР, пътуващ за Варна, губи контрол върху управлението на превозното средство. ТИР-ът преминава през мантинелите и навлиза в насрещното платно на движение, където се е удари в друг ТИР.При катастрофата няма пострадали хора. Инцидентът обаче налага движението по магистралата да се преустанови до премахването на превозните средства от пътя.Движението в посока София се осъществява по обходен маршрут от км 35 на АМ \"Хемус\" по път I-1 до км 30 при пътен възел \"Витинска река\", след което продължава отново по АМ \"Хемус\". Движението за Варна се осъществява по магистралата.АПИ призовава шофьорите да се движат с повишено внимание и съобразена скорост в района на инцидента.", "date": "2017.12.21", "title": "Катастрофа между два ТИР-а затвори АМ \"Хемус\" в посока София"}
{"url": "https://news.bg/video/zapochva-inventarizatsiya-na-peshehodnite-pateki-v-stranata.html", "text": "Вътрешният министър Валентин Радев, регионалният Николай Нанков и главният прокурор Сотир Цацаров предприемат проверки и мерки, свързани с безопасността на пешеходните пътеки.\"Недопустимо е ежедневно да се газят и убиват хора на пешеходни пътеки. Често пъти това са деца, които са научени да спазват правилата на движение от родителите си, но убити от водачи, които не са научени да спазват тези правила. Това е водещият мотив заради който взехме решение да бъде проведена една общонационална проверка на пешеходните пътеки\", заяви Цацаров и уточни, че проверката се провежда от Прокуратурата и е разпоредена от него.Припомняме, последният , където джип връхлетя върху майка и детенцето й. Възрастната жена се оказа с леки наранявания, но детето почина на място. В Първенец . Тя се възлага на МВР и МРРБ, като до края на февруари 2018 г. ще бъде извършена проверка на всички пешеходни пътеки за съответствие с действащата нормативна база. Целта е да се отчете и провери за всяка пешеходна пътека дали материалите, с които е изпълнена съответстват на изискванията, изпълнени ли са критериите за местоположение, дали са боядисани в бяло, и ти както предвижда наредбата. Ще се проверява и дали зебрата е обозначена със знак, дали са светлоотразителни.Валентин Радев изнесе информация, според която в извън населените места тежките ПТП за миналата година са 4038, в населените са 2269 . В населените места загиналите са 179, а извън тях 435. В селата и градовете, където отговорността е на общините, ситуацията е следната - в селата всяко 12- то ПТП завършва със смърт, а в градовете - всяко 26- то.След проверките МВР трябва да изпрати писма на Прокуратурата. Кметовете на населените места са длъжни да поддържат пътеките, иначе ще настъпят санкции от Прокуратурата. Целта е да се установят местата, където пътеките са невидими и се предпише на кметовете град по град какво да правят.Цацаров обърна специално внимание на оцветените пешеходни пътеки, които не се забелязват, и които не са по изискванията. Ще се разполага с карта на пешеходните пътеки.Регионалният министър Нанков уточни, че такава проверка тече по републиканските пътища и ще бъде направена карта на пътеките на пътната мрежа. Той също заяви, че пешеходните пътеки трябва да са изцяло бели, и оцветените са недопустими. Пътеките тип \"гърбици\" са най- много в Стара Загора, като там има намаляване на ПТП, стана ясно още от думите на Нанков.Санкциите на общините, които ще бъдат налагани са по Закона за МВР за неизпълнение на полицейско разпореждане.", "date": "2017.12.21", "title": "Започва инвентаризация на пешеходните пътеки в страната"}
{"url": "https://news.bg/crime/manolova-razkritikuva-simulatsiyata-na-elektronniya-vot.html", "text": "Мая Манолова е недоволна от симулацията на електронния вот. Омбудсманът изпрати становище до Централната избирателна комисия (ЦИК) във връзка с проведените през миналата седмица симулации на дистанционно електронно гласуване. Тя остро разкритикува как симулациите бяха реализирани.\"Смятам, че за да не бъде симулацията само имитация, същата следва да се извърши в реален изборен район и сред реални избиратели, като включва всички елементи на изборния процес\", изтъкна в писмото си Манолова.По нейни думи симулацията трябва да започва от самото начало на регистрацията на избирателя. Омбудсманът акцентира, че процедурата следва да се придържа към разпоредбите от Изборния кодекс, като бъдат ясно очертани двата разделни във времето етапа - предварителна регистрация и същинско гласуване. Според Манолова, за да се постигне целта на закона, трите симулации не следваше да бъдат проведени наведнъж в рамките на един или два дни. Трябвало е да са разделени във времето достатъчно, за да може да бъдат извършени анализ и оценка след всяка една от тях.Омбудсманът изтъква, че симулацията не отговаря на изискванията на закона. \"Избирателите трябва да могат да се регистрират дистанционно, от дома си например или от друго избрано от тях място, до определена дата, след което отново дистанционно да гласуват на друга дата\", посочи Манолова и допълни, че електронно дистанционно гласуване е именно от дистанция, както е описано в Изборния кодекс. \"В противен случай се оказва форма на присъствено машинно гласуване\", обясни омбудсманът.Съгласно разпоредбите на Изборния кодекс единствената разлика между симулация на дистанционно електронно гласуване и експериментално дистанционно гласуване, че при симулацията се гласува за измислени партии и коалиции, докато експериментите се провеждат на реални избори, но резултатите не се вземат предвид.Експерименталното гласуване трябва да се проведе три пъти след 1 януари 2018 г. преди същинското прилагане на дистанционно електронно гласуване на избори за Европейски парламент през 2019 г.\"Симулациите и експериментите следва да демонстрират и да гарантират надеждността на дистанционното електронно гласуване, а не да послужат като основания за отмяната му от законодателя\", пише в заключение омбудсманът.", "date": "2017.12.21", "title": "Манолова разкритикува симулацията на електронния вот"}
{"url": "https://news.bg/politics/dps-obvini-natsionalizmat-e-nastanen-v-doma-na-demokratsiyata.html", "text": "Национализмът се настанил в дома на демокрацията. Този извод направи лидерът на ДПС Мустафа Карадайъ в декларация от трибуната на Народното събрание, с която отново предупреждава за опасностите от допускането на националистите във властта.Карадайъ вижда символизъм в това, че кабинетът даде синята централа на НФСБ.Припомняме, вчера стана ясно, че  от емблематичната сграда на \"Раковска\" 134 - Централа на СДС още от началото на промените.ГЕРБ не могат да оценят сериозността на ситуацията с националистите във властта и продължаващия език на разделението и омразата, убеден е Карадайъ. Това, според него, \"показва неспособността да ръководите държавата\".Управляващата партия поела по инерция заедно с националистите и така застрашили стабилността и демокрацията у нас. Според него е недопустимо да се управлява на принципа \"проба-грешка\".Карадайъ каза още, че отдалечаването от нормалността трупа негативен заряд в обществото и напомни, че властта значи преди всичко отговорност. Демокрацията не е диктат на мнозинството, а баланс между институциите, сложна система от баланси, при която \"власт власт възпира\", коментира още Мустафа Карадайъ.", "date": "2017.12.21", "title": "ДПС обвини: национализмът е настанен в дома на демокрацията"}
{"url": "https://news.bg/press/sindikati-i-rabotodateli-plashat-s-protesti-zaradi-toka-mehmed-priznal-pred-sadiya-che-e-ubil-7-godishnata-damla-ne-kazva-zashto.html", "text": "Протести.\"Сега\":Синдикати и работодатели плашат с протести заради токаСпешна среща в Министерството на енергетиката се проведе заради поскъпването на тока за бизнеса от следващата година, съобщава Би Ти Ви. Според търговците на електроенергия причина за поскъпването е недостиг на ток в часовете с най-голямо потребление. Парадоксалното е, че в същото време всеки ден в НЕК остават непродадени количества.От Министерството на енергетиката съобщиха, че се обмисля промяна в правилата за търговия с електроенергия на борсата за по-голяма прозрачност.Ако не се намери решение, на протест освен работодателите, излизат и синдикатите. МиГ-29\"Монитор\":Каракачанов: Обжалването на поръчката за МиГ-29 е опит за саботаж \"Това, което украинската \"Укроборонпром\" направи е опит за саботаж срещу взетото решение на Министерството на отбраната да ремонтира своите самолети, с директно договаряне с \"РСК-МиГ\".\" Това заяви на брифинг министъра на отбраната Красимир Каракачанов, във връзка с подадената жалба от страна на украинската фирма в Комисията за защита на конкуренцията. С решението на Министерството на отбраната от 6 декември, което се обжалва, се осигурява поддръжка на 15 самолета МиГ-29 за период от 4 години срещу сума от 82 млн. лв.\"По наша предварителна информация се очакваше това, което се случи вчера.\", добави той. При внасянето на жалбата не е платена държавната такса и липсва преведена регистрация на фирмата на български език, коментира още той.  Спор. \"Дума\":Валери Симеонов скочи на ГЕРБ заради морски концесии За пореден път вицепремиерът Валери Симеонов избухна в гняв срещу коалиционните си партньори от ГЕРБ. Този път причината за недоволството му се оказаха законодателни промени, прокарани от ГЕРБ и ДПС, които дават право на министъра на туризма Николина Ангелкова да отдава плажовете на концесия. \"Пак ни извъртяха! Депутати от ГЕРБ и ДПС промениха току-що приетия Закон за концесиите по най-подлия начин - чрез преходни и заключителни разпоредби на Закона за ограничаване на административното регулиране и административния контрол върху стопанската дейност. Концесиите на плажовете ще се определят от министъра на туризма, а не по общия ред, определен от закона за концесиите. Това означава, че ще продължи по най-непрозрачен начин раздаването за по 20 години (а може и повече) на приближени фирми и групировки\", избесня в социалните мрежи Симеонов. Напрежението между него и Ангелкова отново избуя, след като той обяви, че при това ръководство на министерството България няма да има съвременен и прозрачно-регламентиран туризъм. Това е поредният саботаж на опитите за въвеждане на нормално управление и реална конкуренция, продължи да се гневи той.По-рано вчера председателят на правната комисия Данаил Кирилов от ГЕРБ прокара промени в Закона за ограничаване на административното регулиране и административния контрол върху стопанската дейност.  Трагедия. \"24 Часа\":Мехмед признал пред съдия, че е убил 7-годишната Дамла, не казва защоПърви братовчед на удушената 7-годишна Дамла Муса е арестуван и обвинен за убийството, съобщиха от Върховната касационна прокуратура. Задържаният е Мехмед Хасан, на 25 г. Обвинен е, че на 17 декември умишлено е умъртвил малолетното момиче по особено мъчителен начин. Ако бъде признат за виновен, той може да получи от 15 до 20 г., доживотен затвор или до живот без право на замяна. Сексуален мотив е една от версиите за нападението, но няма категорични доказателства за това. Съществува и вероятността ревност - Садет да не искал да дели вниманието на Садет с детето. Макар Хасан да признава за убийството, не е посочил защо е убил Дамла.  Хитрино. \"Сега\":Пострадалите в Хитрино ще получат най-високия размер на обезщетениеВсички собственици на разрушени къщи в Хитрино ще получат най-високия размер на обезщетение, стана ясно на заседание на Националния съвет за управление на финансовите средства от кампанията за пострадалите, предаде Дарик.Омбудсманът Мая Манолова, която е и съпредседател на съвета, заяви, че жители на Хитрино са изпратили жалби до нея заради субективизъм при оценката на щетите. Затова общественият защитник настоя за преразглеждане на критериите.Манолова обясни, че за едни е определена първа група - тези от унищожените домове, а останалите са попаднали във втора и трета група. \"При първоначалния оглед се предположило, че тези къщи могат да бъда възстановени.", "date": "2017.12.21", "title": "Синдикати и работодатели плашат с протести заради тока; Мехмед признал пред съдия, че е убил 7-годишната Дамла, не казва защо"}
{"url": "https://news.bg/world/kataluniya-provezhda-predsrochni-izbori.html", "text": "Днес каталунците гласуват на предсрочни регионални избори. Избирателните секции отварят в 9 часа и ще затворят в 20 часа. Те са около 2700 на брой. Право на глас имат 5,5 млн. души. Очаква се много висока активност. Според някои източници, тя ще достигне 80 процента. Регионалният парламент е 135-местен. До вота се стигна, след като испанското правителство пое контрол и разпусна кабинета и местния парламент след решението на сепаратистите да обявят Каталуния за независима страна.Социологическите проучвания показват, че нито сепаратистите, нито партиите в подкрепа единството на Испания ще успеят да спечелят мнозинство.Експерти очакват избори без ясен резултат и след това няколко седмици с опити за формиране на кабинет.Мадрид обяви, че ще върне автономните права на Каталуния, след като бъде избрано законно правителство.Няколко членове от разпуснатото правителство, включително бившият каталунски лидер Карлес Пучдемон, водеха кампанията от Брюксел, където се \"укриват\" от испанското правосъдие, докато други са в ареста по обвинения в бунт и противодържавна дейност.", "date": "2017.12.21", "title": "Каталуния провежда предсрочни избори"}
{"url": "https://news.bg/world/jaldaram-obvini-v-etnichesko-prochistvane-mianmar.html", "text": "Остри критики отправи турският премиер Бинали Йълъръм към вътрешната политика на Мианмар. Повод за изказването му стана последната вълна на сблъсъци между властите и етническото малцинство рохинги. При нея загинаха хиляди, а над 600 000 избягаха в Бангладеш в търсене на спасение. Той обвини властите в етническо прочистване. Йълдъръм посети бежански лагери и даде висока оценка на действията на Бангладеш. Премиерът настоя международната общност да положи усилия за връщането на хората по домовете им, а от Мианмар поиска да им върне отнетото гражданство. \", потвърди той. В щата Ракхайн живее малцинството рохингя, изповядващо исляма. То твърди, че традиционно е подлагано на геноцид.Страната бе поставена под натиск заради случващото се.", "date": "2017.12.21", "title": "Йълдъръм обвини в етническо прочистване Мианмар "}
{"url": "https://news.bg/society/taksidzhii-iskat-minimalna-tsena-za-prevoz-na-patnitsi.html", "text": "Таксиметрови шофьори се събират на протест пред Столична община днес и настояват да се въведе минимална цена за превоз на пътници, предаде bTV.Тя трябва да бъде 1 лев на километър през деня и 1,14 през нощта, според тях. Сега средно плащаме съответно 0,79 лв. и 0,90 лв.За Спас Атанасов от Камарата на таксиметрови водачи и превозвачи сегашните тарифи са \"прекалено ниски\".\", заяви той.От Столичния общински съвет обявиха, че вече е поръчан експертен анализ за определяне на максимална и минимална тарифа.\"\", допълни Емен Герджиков, председател на Столичен общински съвет.Решение за евентуално въвеждане на минимална цена за такситата и за промяна на максималната в София столичните общинари трябва да вземат края на януари.Недоволство има и по друг параграф - през декември таксиметровите шофьори вадят разрешителни за следващата година и плащат 850 лв. патентен данък. Това води до между 15 и 20% липса на коли през празничния месец.", "date": "2017.12.21", "title": "Таксиджии искат минимална цена за превоз на пътници"}
{"url": "https://news.bg/world/poveche-ot-11-000-husi-sa-ubiti-za-3-mesetsa-v-jemen-spored-sauditska-arabiya.html", "text": "Повече от 11 000 хуси са убити за 3 месеца в Йемен. Те са ликвидирани от водената от Рияд коалиция при нейни удари. Такива данни изнесе на пресконференция говорител на саудитската армия, цитиран от Анадолската агенция. По думите му, балистичната ракета, която шиитските бунтовници изстреляха по-рано към саудитската столица Рияд, не е убила или ранила никого, нито е нанесла сериозни щети. Общият брой такива ракети нараства до 83, каза още той.Той направи сравнение, според което стана ясно, че през 2015 година хусите са контролирали 90% от територията на Йемен, а днес 85% от нея е в ръцете на \"законните власи\". Мишената на ракетата е бил кралският дворец \"Ал Ямама\". Саудитски лидери са провеждали среща в двореца по същото време, твърди телевизията на хусите, като техен говорител уточни, че изстреляната ракета е Volcano H-2.Говорителят \"обеща\" смърт за всякакви опити за нарушаване границите на страната. ", "date": "2017.12.21", "title": "Повече от 11 000 хуси са убити за 3 месеца в Йемен, според Саудитска Арабия "}
{"url": "https://news.bg/weather/ochakva-ni-studen-chetvartak.html", "text": "Днес ни очаква студен ден, с максимални температури между минус 3 и 2 градуса. Това съобщават от НИМХ на БАН. Ще духа слаб, по Черноморието до умерен вятър от запад-северозапад. Облачността ще е разкъсана, намаляваща на места до предимно слънчево време. Атмосферното налягане е значително по-високо от средното и ще се повиши още. ", "date": "2017.12.21", "title": "Очаква ни студен четвъртък"}
{"url": "https://news.bg/crime/v-parvenets-iskat-dozhivoten-zatvor-za-shofyora-ubil-angelinka.html", "text": "\"До живот!\", искат опечалените близки на блъснатата вчера Ангелинка, съобщи Нова. Хората от ромската махала в пловдивското село Първенец искат справедливост.\"Ако не, събираме се тук циганите и ще ходим да го трепем\", заплаши бащата на загиналото момиче.Хората от ромския квартал, обясняват, че шофьорът е блъскал хора и преди. Те споменаха и инцидент в Първенец.Местните искат на главната улица в селото да има легнали полицаи. Твърди се, че шофьорът е карал с 80-90 км/ч при ограничение 30 км/ч.Кметът на селото обясни, че преди години е имало поставени легнали полицаи, но те са се оказали некачествени и са били премахнати.\"Ще има протест, ще блокираме улицата\", казват живеещите в махалата.\"Не искам никакви пари, никакви други работи\", акцентира бащата на загиналата Ангелинка. Той иска справедливост и доживотен затвор за шофьора, убил детето му.\"Хванах я за ръка, за да я водя на училище. Колата ни блъска отзад. Движихме се по тротоара.\" Това обясни опечалената майка на загиналата вчера на Пътя Ангелинка.Когато жената се изправила след удара, видяла, че детето е цялото в кръв. Впоследствие медиците и съобщили, че момичето е починало на място.Хората от селото описват Ангелинка като отличничка и много добро дете.Днес психолог ще влезе в училището в Първенец.", "date": "2017.12.21", "title": "В Първенец искат доживотен затвор за шофьора, убил Ангелинка"}
{"url": "https://news.bg/crime/ogranicheno-e-dvizhenieto-po-am-struma.html", "text": "Движението по магистрала \"Струма\" е ограничено. В участъка при 41 км в посока София, шофьорите могат да се движат само в аварийната лента. Причина за ограниченото движение е катастрофа.ПТП е станало между бус и ТИР. Сигналът е подаден около 7:30 часа. По първоначална информация няма пострадали.От Агенция \"Пътна инфраструктура\" призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.21", "title": "Ограничено е движението по АМ \"Струма\""}
{"url": "https://news.bg/crime/otnovo-protest-za-ubiystvoto-na-damla.html", "text": "Хората от блока, в който беше убита малката Дамла, продължават да негодуват, съобщава Нова. И днес след задържането на обвиняемия за убийството на момиченцето те се събраха пред жилищната сграда.Припомняме, вчера беше задържан 25-годишният Мехмед, който е братовчед на убитото дете. Той е обвинен, че умишлено е убил малката Дамла.Живеещите в района обясниха, че задържането на братовчеда на Дамла, не ги успокоява. Те не са убедени във вината му и отново протестират. Някой от тях смятат, че задържаният мъж може да е натопен.Липсват отговори от властите, заявиха протестиращите. Те искат да знаят какви са мотивите за убийството. Изтъкват, че самопризнанието на братовчеда на Дамла не е доказателство за вина. Ако пък е виновен, хората нямат вярва в системата. Смятат, че властите биха пуснали мъжа, ако го намерят за \"ненормален\".Задържаният за убийството на 7-годишната Дамла е работил в мобилен оператор и във фабриката, в която е работи и майката на убитото дете.Фатме Сали, майката на задържания Мехмед, не вярва синът й да е виновен. \"Той се отнасяше добре към детето\", категорична е тя.\"Той не може да го е направил, това е необяснимо. Аз мисля, че някой нещо му направи и той не може да каже от страх\", обясни майката на Мехмед.Майката на Дамла все още е в ареста. Очаква се днес прокуратурата или да я освободи или тя да остане за постоянно в ареста.", "date": "2017.12.21", "title": "Отново протест за убийството на Дамла"}
{"url": "https://news.bg/politics/rumen-radev-privetstva-otpadaneto-na-moratoriuma-za-novi-molekuli.html", "text": "Държавният глава Румен Радев приветства  за заплащане на нови лекарствени продукти от бюджета на НЗОК за 2018 г.Президентът също така призовава всички парламентарни групи занапред да отчитат  и да действат в интерес на конституционните права на гражданите и социалната справедливост.Припомняме, след серия от протести и силно гражданско недоволство,  върху част от текстовете по Бюджета на НЗОК за 2018 г., които засягат иновативните лекарства.По този повод на 12 декември беше свикано , на което стана ясно, че най-вероятно народните представители няма да се откажат от текстовете и да зачетат ветото. На 14 декември  на президента.След извънреден председателски съвет вчера партиите се обединиха и единодушно решиха мораториумът за новите лекарства да отпадне.", "date": "2017.12.21", "title": "Румен Радев приветства отпадането на мораториума за нови молекули"}
{"url": "https://news.bg/regions/kamionite-nad-12-t-da-izbyagvat-natovarenite-patishta.html", "text": "Ограничават движението на камионите над 12 т по натоварените пътища в петък. Ден по-рано се очаква да приключат всички ремонти по републиканските пътища и шофьорите да могат да карат спокойно за предстоящите Коледни празници. Това съобщи пред БНТ инж. Светослав Глосов, член на Управителния съвет на Агенция \"Пътна инфраструктура\".За улеснение на трафика на 22 декември, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Сред тях са път I-1 - етапна връзка на лот 2 на АМ \"Струма\" при Благоевград - ГКПП \"Кулата\", път I-5 Русе - Велико Търново, път I-8 ГКПП \"Калотина\" - София, път I-9 Варна - Бургас и др. По същите направления тежкотоварните камиони ще бъдат спрени и в последния почивен ден - 27 декември, от 14 ч. до 20 ч.За повишаване на пътната безопасност ще бъдат осигурени две ленти за излизащите от София по път I-1 (Е-79) през Владая. В последния почивен ден 27 декември от 10 ч. до 20 ч. в същия участък ще има две ленти за прибиращите се към София. Алтернативен маршрут на първокласния път през Владая е АМ \"Люлин\".Водачите да тръгват на път с подготвени за зимни условия автомобили, да карат внимателно и със съобразена скорост, съветват от АПИ. Прогнозите на синоптиците за хубаво време по празниците не намаляват нашата готовност за поддържане на пътищата.Около 3000 машини са в готовност за снегопочистване. Независимо, че не се очакват сериозни снеговалежи по високите части и усойните места, където има предпоставки за заледяване, настилките се обработват. Въпреки това шофьорите трябва да карат внимателно, каза още той.", "date": "2017.12.21", "title": "Камионите над 12 т да избягват натоварените пътища "}
{"url": "https://news.bg/disasters/feribot-s-251-dushi-se-preobarna-kray-filipinite.html", "text": "Ферибот с 251 души на борда се е преобърнал в бурното море край източното крайбрежие на Филипините, съобщиха от бреговата охрана на островната държава, цитирани от световните информационни агенции.Говорител на бреговата охрана уточни, че има доста жертви, но засега не уточнява колко. Огромни вълни са предизвикали преобръщането на плавателния съд.Отбелязва се, че лодки вече са спасили хора от преобърналия се ферибот близо до остров Полило.В района на инцидента са изпратени спасителни кораби и хеликоптери, но работата им е възпрепятствана от лошото време.Представител на местните служби за спешно реагиране посочи, че първоначалните съобщения показвали, че голям пробив в корпуса на ферибота е предизвикал преобръщането му.\"Спасителните екипи все още преброждат водите, издирвайки пасажери\", допълни представителят.От бреговата охрана отбелязаха, че капацитетът на ферибота е 280 души и не е бил претоварен.Инцидентите с плавателни съдове са относително често срещани във Филипините, където често се разразяват бури.Тропическата буря Тембин се очаква да удари рано в петък и хората, които пътуват за Коледа, са били предупредени да го направят по-рано от обикновено.", "date": "2017.12.21", "title": "Ферибот с 251 души се преобърна край Филипините"}
{"url": "https://news.bg/health/amputiraha-prastite-na-dete-postradalo-pri-igra-s-piratki.html", "text": "Ампутираха пръстите на едно от децата, които пострадаха при игра с пиратки, съобщиха от \"Пирогов\", цитирани от Нова телевизия.Състоянието му е критично. То е в реанимация.Другото пострадало дете е настанено в клиниката по лицево-челюстна хирургия на Института за спешна медицинска помощ. От \"Пирогов\" информираха, че няма опасност за живота им и състоянието и на двете деца е стабилно.Припомняме, инцидентът стана в сряда вечерта на входа на Южния парк в София. Тогава три деца бяха приети в болница след игра с пиратки. Третото пострадало дете е в болница \"Царица Йоана\" (ИСУЛ) с по-леки травми.", "date": "2017.12.21", "title": "Ампутираха пръстите на дете, пострадало при игра с пиратки"}
{"url": "https://news.bg/int-politics/velikobritaniya-i-polsha-se-razbraha-da-boryat-ruskata-propaganda.html", "text": "Великобритания и Полша стартират съвместен проект за противодействие на \"руските информационни операции\" в региона. Това се очаква да бъде обявено днес от британския премиер Тереза Мей, съобщават световните информационни агенции.Уточнява се, че Мей била готова да засили сътрудничеството между двете страни за борба с \"руската дезинформация\". По-конкретно става въпрос за създаване на \"нови двустранни проекти в областта на комуникациите\".\"Великобритания ще задели за тези цели 5 млн. паунда, Полша ще отпусне същата сума\", уточниха от канцеларията на Тереза Мей.Лондон и Варшава възнамеряват да сключат споразумение няколко дни преди посещението на британския външен министър Борис Джонсън в Москва.В рамките на проекта се планира да бъде подкрепен финансово полския телевизионен канал Belsat, който да прави за гражданите на Беларус \"безпристрастни и честни репортажи\".Мей днес е на посещение във Варшава, където ще вземе участие в ежегодната двустранна среща на високо равнище. Посещението ѝ трябва да покаже, че Лондон иска да укрепи отношенията между двете страни, особено във връзка с излизането на Великобритания от ЕС през пролетта на 2019 г.Заедно с Тереза Мей в британската делегация са още министърът на външните работи, финансовият министър, вътрешният министър и министърът на отбраната.\"Въпреки обстоятелството, че Великобритания напуска ЕС, ние не напускаме Европа. Потвърждавам пред министър-председателя на Полша, че искаме да сътрудничим със страната му и другите страни членки на ЕС в областта на защитата на нашите граждани, интереси и общи ценности\", ще изтъкне Мей във Варшава.Двете страни ще подпишат споразумение за сътрудничество в областта на отбраната. Британският премиер също така ще обяви засилването на взаимодействието с Полша в областта на киберсигурността.", "date": "2017.12.21", "title": "Великобритания и Полша се разбраха да борят руската пропаганда"}
{"url": "https://news.bg/video/migratsionniyat-natisk-namalyal-s-80.html", "text": "\"Границите на България се пазят надеждно. Нашите партньори от Европа акцентират върху това. На всички Съвети на ЕС по правосъдие и вътрешни работи се отчита доброто опазване на границите от България.\" Това заяви вътрешният министър Валентин Радев по случай празника на граничната служба - 130 г. Гранична полиция.\"Последните числа сочат натам, че последната година над 80% е намалял миграционния натиск, което е и заради добрата ни дипломация, отчете още вътрешният министър. Сега усилията по границата освен към опазването й, ще се насочат към трафик на хора, наркотици, за да бъде ограничено в поносими размери\", заяви Радев.Министърът пожела все така добре полицаите по границата да си вършат работата.Главен комисар Светлан Кичиков - директор на ГД \"Гранична полиция\" увери, че \"Гранична полиция\" е модерна институция и по нищо не отстъпва на европейските.\"Компромиси със сигурността на държавата не се правят\", категоричен беше Кичиков.Мигрантите сега, които се задържат са от Афганистан, Пакистан, като сирийците са по-малко, стана още ясно от думите на Кичиков.По-късно през деня от МВР качиха и видео за опазването на границата. Него можете да видите тук: ", "date": "2017.12.21", "title": "Миграционният натиск намалял с 80%"}
{"url": "https://news.bg/energy/sindikati-i-rabotodateli-zovat-petkova-za-merki-sreshtu-poskapvaneto-na-toka.html", "text": "Синдикати и работодатели седнаха на една маса и призоваха министъра на енергетиката Теменужка Петкова да предприеме конкретни мерки за прекратяването на спекулативното поскъпване на тока.Вчера в Министерството на енергетиката се проведе работна среща с министър Теменужка Петкова, председателя на Комисията за енергийно и водно регулиране (КЕВР) Иван Иванов, представители на държавните компании в сектора, както и представители на Независимата енергийна борса, и сдружения на търговците на електроенергия. Срещата беше организирана по искане на работодателски и синдикални организации по повод повишаването на цената на тока.Според социалните партньор в края на годината се наблюдава необосновано и без връзка с реалностите в сектора значително увеличение на цената на електроенергията за бизнеса.Председателят на Асоциацията на индустриалния капитал в България Васил Велев алармира, че през последните седмици търговците на електроенергия искат едностранно повишаване на цените с между 30% и 65%. В този контекст Велев представи специално писмо за подкрепа от министъра на икономиката, в което се препоръчат някои конкретни мерки за въздействие.След дълга дискусия представителните на национално равнище работодателски и синдикални организации се обединиха около следното:- Работодателските организации препоръчат на близо 50 000 фирми, техни членове, които са присъединени към електропреносната мрежа на ниско напрежение и имат цени или уведомления за едностранно вдигане на цените на активната енергия над 76 лева за мегаватчас (0,076 лв. за киловатчас) да преминат от свободния към регулирания пазар от 1 февруари 2018 г., където ще имат цена от 76 лв./МВТЧ. За целта те следва до 10 януари 2018 г. да направят уведомление по надлежния ред.- Бизнесът и синдикатите настояват министерството на енергетиката да предприеме всички необходими мерки за увеличаване на предлагането на електроенергия на сегмента за дългосрочни договори на енергийната борса.- Призовават БЕХ, БНЕБ и КЕВР в ускорен порядък да предприемат необходимите действия за промяна на правилата, графиците и работното време на Независимата енергийна борса с оглед увеличаване на възможностите за предлагане на електроенергия и недопускане на пазарни манипулации.Работодатели и синдикати заявяват, че ще следят ситуацията на пазара на електроенергия и ще пристъпят към организирането на съвместни протести, ако не бъде овладян спекулативния ръст на цените на електроенергията.След края на срещата Красимир Дачев от Българска търговско-промишлена палата посочи, че увеличението е парадоксално - има производство на повече ток, а цените се повишават. \"Ние получаваме по-високи цени от 120 лв. на мегаватчас, което означава, че някъде по средата има спекула. Тя не отива в производителите и потребителите, а в търговците на електроенергия, които много елегантно използват борсата, за да узаконяват тези игри. Те са десетина. На практика цяла България работи за десетина човека\", отсече Дачев.Антон Иванов от КНСБ констатира, че в България \"имаме държавни дружества, имаме държавни регулатори и имаме държавно наблюдавани оператори на пазара, които си обясняваха едно или друго, но не предприемат необходимите действия.\"\"В залата се каза нещо важно, когато работодатели и синдикати са на \"един акъл\", значи нещо в държавата не е наред\", заяви председателят на КТ \"Подкрепа\" Димитър Манолов.", "date": "2017.12.21", "title": "Синдикати и работодатели зоват Петкова за мерки срещу поскъпването на тока"}
{"url": "https://news.bg/int-politics/rusiya-obyavi-kontraudar-sreshtu-sasht-zaradi-razshirenite-im-sanktsii.html", "text": "На около 200 руски граждани и на над 400 руски търговски компании са наложени санкции. Това заяви говорителката на руското външно министерство Мария Захарова.\"Отново трябва да говорим за новите стъпки на Вашингтон срещу Русия, този път по отношение на закона \"Магнитски\"; вчера САЩ разшириха действието на тези санкции и спрямо още няколко граждани на Русия, като по този начин доведоха броя на нашите засегнати сънародници до почти 200 души, които са под различни ограничения, обявени от американците\", коментира Захарова.Москва със сигурност ще отговори на разширяването на американските санкции съгласно закона \"Магнитски\", добави тя.\"Всичко това вече изглежда гротесково, защото не се основава на никаква реалност. За съжаление, ние отново трябва да потвърдим нашата позиция, което означава, че тези стъпки ще бъдат последвани от ответни мерки. Тъй че ние винаги сме подчертавали, че това не е наш избор\", коментира Захарова. Тя изтъкна, че руската страна \"цели стратегическо взаимодействие със САЩ по отношение стратегията, вярвайки, че това е правилният начин\". \"Но, разбира се, тъжно е, че редица политически групи в САЩ все още имат ясно желание да следват пътя на разрушаване на двустранните отношения, продължавайки всички тези игри на санкции. Всичко това изглежда действително абсурдно на фона на общите предизвикателства и заплахи както за нашите страни, така и за целия свят\", подчерта говорителката на руското външно ведомство. Вчера финансовото министерство на САЩ обяви, че санкционира още петима руснаци, включително чеченския лидер Рамзан Кадиров заради укриване на данъци и \"големи нарушения на правата на човека\". През декември 2012 САЩ приеха закона \"Магнитски\", налагайки санкции на руснаци, които за замесени в нарушаване на права на човека. Законът е кръстен на руския адвокат Сергей Магнитски, който се бореше с корупцията и който почина след побой в руски полицейски арест през 2009 г.  ", "date": "2017.12.21", "title": "Русия обяви контраудар срещу САЩ заради разширените им санкции"}
{"url": "https://news.bg/crime/detsata-do-14-godishna-vazrast-patuvat-v-chuzhbina-s-pasport-pripomnyat-ot-gp.html", "text": "От Гранична полиция припомнят правилата за пътуване в чужбина на деца. Освен валидни лична карта или паспорт, важно е да се подготвят и другите документи, разрешаващи пътуването, особено в случите, когато децата пътуват, придружени от единия родител, попечител, настойник, от трето лице или самостоятелно, припомнят от ГП.На страницата на Главна дирекция \"Гранична полиция\" - раздел \"За пътуващите\" е представен реда за граничните проверки на ненавършили пълнолетие деца български граждани и такива с двойно гражданство, при напускане територията на Република България.Според Шенгенския кодекс: \"В случай на непълнолетни лица с придружител граничната охрана проверява дали лицата, придружаващи непълнолетното лице, имат родителски права, особено когато непълнолетните се придружават само от едно възрастно лице и съществуват сериозни основания да се предполага, че те могат да са незаконно отстранени от попечителството на лицето/ата, които законно упражняват родителски права над тях\". При този случай граничарите правят допълнителни проверки.На непълнолетни лица, които пътуват без придружител, граничната охрана прави цялостна проверка на пътните и подкрепящите документи, че непълнолетното лице не напуска територията против волята на лицето/ата, което има родителски права над детето.В националното законодателство тези изисквания се свеждат до следните препоръки:Малолетните българските граждани (до 14 г. възраст) напускат страната с паспорт. Непълнолетните българчета напускат страната с паспорт или лична карта.Според Закона за българските лични документи забрана за напускане на страната може да има за малолетни и непълнолетни, както и за поставени под запрещение лица, които притежават валиден паспорт или лична карта. Ограничението от пътуване е в случаите при липса на нотариално заверено писмено съгласие за пътуване в чужбина от своите родители, настойници, попечители.Примерен текст на декларация за подобно съгласие може да намерите на интернет адрес: http://www.nsgp.mvr.bg/NR/rdonlyres/827F5101-3BB0-4FB6-9C88-E61D631B83AC/0/deklaracia.docВ България освен от нотариус, декларацията може да бъде заверена и от съдията по вписванията при съответния районен съд, кметът на селото, а ако населеното място е общински център - кметът, заместник-кметът, секретарят на общината, както и кметският наместник, когато в района няма нотариус.В чужбина такава декларация може да бъде заверена от българските консулски длъжностни лица, в консулски служби на съответните посолствата.В чужбина, такава декларация може да бъде заверена и от местен нотариус, но задължително трябва да бъде заверена с \"Апостил\", ако съответната държава е страна по Хагската Конвенция за премахване на изискването за легализация на чуждестранни публични актове. Ако държавата не е страна по Хагската конвенция, заверената от местен нотариус декларация за съгласие трябва да бъде легализирана по реда, описан в сайта на Министерството на външните работи: http://www.mfa.bg/bg/pages/view/75От Гранична полиция уверяват, че липсата на декларация, заверена по описания начин е основание да се откаже излизането от България на непълнолетни.При пътуване, на границата трябва да се представят оригинал на декларацията и обикновено (незаверено) копие от нея. То остава на граничния пункт.Не се изисква декларация за съгласие, когато: При последния случаи родителите и децата коректно да са посочили действителния настоящ адрес в чужбина при издаване на български лични документи или пред съответните служби \"Гражданска регистрация и административно обслужване\".За деца с двойно гражданство - българско и друго се прилага нашето законодателство. При преминаване през ГКПП се показва български документ - паспорт или лична карта. Ако лицето няма такъв документ, се представя временен паспорт, издаден от българско дипломатическо представителство на български гражданин, който не разполага с паспорт или лична карта.Когато българският гражданин има и друго гражданство, той показва документите, издадени от съответната държава на граничаря.Ако детето има и друго гражданство, освен българско и разполага само с чужд документ за пътуване, се прилагат текстовете от Закона за чужденците в Република България (ЗЧРБ).Според него се забранява напускане на Република България на чужденец под 18 години, притежаващ и българско гражданство, на който единият родител/двамата родители е/са български граждани и не е дал/не са дали писмено съгласие за пътуването му зад граница.От ГП информират, че при напускане на Република България през граничните пунктове, ако детето притежава и представи на граничните полицаи валиден български паспорт или лична карта и валиден паспорт или лична карта на съответната друга държава, чиито гражданин е, няма да бъде искана декларация за съгласие от отсъстващия родител/родители.Декларация за съгласие за излизане от страната ще бъде искана в случаите, когато детето с двойно гражданство представи само валиден паспорт или лична карта на съответната друга държава. Ако детето (и придружаващото го лице) не представи такава декларация или тя не е заверена по изисквания начин, то няма да бъде допуснато да излезе от България.Изискването е както за изпълнение на българския закон за личните документи, така и поради практиката в редица държави, документите за пътуване на деца да се издават без да се изисква съгласието и на двамата родители.От МВР предупреждават, че граничните полицаи имат право да извършват допълнителни проверки за автентичност на всички описани по-горе документи. Полицаите имат право да интервюират децата и придружаващите ги родители или други роднини или лица, както и проверки в автоматизираните информационни масиви.В случаите, когато някой от родителите оттегли вече декларирано съгласие или изрично заяви несъгласие детето му да напуска територията на Република България и уведоми органите на МВР, ненавършилия пълнолетие не се допуска извън страната до произнасяне на съда. ", "date": "2017.12.21", "title": "Децата до 14-годишна възраст пътуват в чужбина с паспорт, припомнят от ГП"}
{"url": "https://news.bg/video/bsp-atakuva-v-konstitutsionniya-sad-protsedurata-na-byudzhet-2018.html", "text": "ПГ на \"БСП за България\" внесе жалба в Конституционния съд за процедурата по приемане на държавния бюджет.Според социалистите Конституцията е нарушена с позволяването на трето гласуване на бюджета.\"Нарушен е чл.88 от българската Конституция, където ясно е разписано как се приема всеки закон - на две четения. Искаме процедурата по приемането на Закона за държавния бюджет да бъде обявена за противоконституционна\", каза зам.-председателят на ПГ на \"БСП за България\" Жельо Бойчев.Румен Гечев обясни, че внасят възражение в Конституционния съд по двата казуса - и с този за сумата от 1.13 млн. лв за катедралния храм \"Св. Александър Невски\" и Зографския манастир в Атон.\"Не можем да позволим, който и да е, да нарушава Конституцията\", отсече народният представител Румен Гечев. Той обясни, че по закон бюджетът трябва да се обсъжда един месец, а управляващите са го показали само за три дни.Жельо Бойчев допълни, че управляващите са обезсмислили дебатите по приемането на бюджета. Той бе категоричен, че България е парламентарна република и българският парламент може да прави предложения и промени по бюджета.БСП очаква КС да се произнесе положително.", "date": "2017.12.21", "title": "БСП атакува в Конституционния съд процедурата на Бюджет 2018"}
{"url": "https://news.bg/video/borisov-blagodari-na-pchelichkite-sabrali-nad-miliard-poveche-prihodi.html", "text": "Първо, да благодаря на главния прокурор, че е тук, на началника на следствието Сарафов и на колегите от МВР.С тази благодарност започна премиерът Бойко Борисов изказването си на  в присъствието и на финансовия министър Владислав Горанов, главния прокурор Сотир Цацаров, новия шеф на Следствието Борислав Сарафов, шефа на Митниците и др.След това Борисов благодари за отличната работа през годината на данъчните и митничарите за техния труд - \"като пчелички, приходните агенции - и двете, са с близо милиард повече приходи.\"\"Благодарение на вас, защото от нас е волята, а от вас е работата, заедно с колегите от МВР и, разбира се, с абсолютната подкрепа на главния прокурор - най-видимият резултат е повечето пари в бюджета, благодарение на който може да се дават и давахме и повече пенсии, увеличение на заплатите и на учители, и на полицаи и на военни и т. н.После Премиерът Борисов коментира случая  - на случая беше посветена и пресконференцията. Борисов подчертава, че нарочно е изчакал да минат няколко дни, за да е сигурен, че това е един действително много добър служител - принципен и честен, че няма личен мотив.\"Така че, ответните реакции на държавата, защото, когато стрелят по данъчен, стрелят по самата държава, и ако ги оставим безнаказани, утре ще посегнат и на друг, а ние искаме с колегите от МВР и от прокуратурата да ви създадем максималния комфорт да си вършите работата, защото вие я вършите в полза на цялото общество, на всеки един човек. Защото от приходите, които събирате, може да се прави всичко, което даже ни обвиняват, че сме раздали като повече в бюджета, а те са над 700 милиона сигурно - пак повтарям: за полицаи, техника, отбрана, сигурност, учители, университети, училища, детски градини и какво ли не.\"Борисов се обръща отново към служителите от приходните агенции с: \"Имайте увереност, че няма да ги оставим безнаказано, а и вие ще сте и част от това, което колегите професионалното ръководство предложиха като ответни мерки.Така хората ще ни вярват повече, така ще разберат че това, което правим, е принципно, правилно и безкомпромисно. И рано или късно, правилата ще се спазват. Така че, много приказки не е нужно да се казват.\"По думите на Борисов има ясен план за действие от тук-нататък заедно МВР и прокуратурата - \"имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа на спокойни\", завършва Борисов.", "date": "2017.12.21", "title": "Борисов благодари на \"пчеличките\", събрали над милиард повече приходи"}
{"url": "https://news.bg/crime/nishto-konkretno-otnovo-v-dumite-na-boyko-rashkov-pred-deputati.html", "text": "\"Бюрото се отчита три пъти за един месец, от една страна е добре, от друга е странно, че след приемане на отчета на Бюрото пак се прави. Обявих, че имаме проблеми, които искат да ги разгледаме в Комисията. Казахте, че няма време и ще стане след 15 януари.\" Това заяви Бойко Рашков - председател на Бюрото за контрол на СРС и членовете на Бюрото в Комисията по вътрешна сигурност и Комисията за контрол на службите по време на изслушване.За главния прокурор не важи, като че ли датата 15 януари и днес пак сме на отчитане, отбеляза той. Рашков се оплака, че поканите са пристигнали вечерта преди изслушването и попита каква е целта.Председателят на Комисията за контрол на службите Димитър Лазаров отговори, че това не е изслушване за 3-ти път на Бюрото. Прави се защото е имало твърденията в медиите за незаконно подслушване на политици и журналисти и срещата е да се изясни имало ли е масово незаконно подслушване на политици и граждани.Цветан Цветанов отбеляза, че заседанието е можело днес да не се проведе, ако е имало повече разум, опозицията е внесла топката за Доклада, когато председателят на Комисията за контрол над службите е бил зад граница. За това е останало впечатлението за нещо скрито. Трябвало е да се изслуша днес в пленарна зала.Има ли твърдения за тежки нарушения при прилагане на СРС на политици и журналисти и от кого са направени, попита Красимир Янков от БСП.Рашков заяви, че не знае кой е направил внушения и за какво. Кой е използвал израза масово подслушване, попита той. По думите му това било редакторски анонс и нямало връзка с неговото изказване. Той бил обяснил, че след 2015 г са успели да редуцират процедурите за прилагане на СРС.Рашков уточни, че не е очаквал, че е възможно в пленарна зала, след като двата доклада досега на Бюрото са прочетени за 40-45 минути, да се обърне внимание върху проблемите на Бюрото, и е полезно за депутатите да представи проблемите, на които са се натъкнали.Рашков уточни, че обърнал внимание на тематика, която другаде не е можело да бъде разяснявана. Той подчерта, че да се обвини гост в НС, че политиканства, когато излага факти, било неразбиране на материята и нежелание за разбиране за какво става дума. Рашков заяви, че председател на правна комисия е недопустимо да му размахва пръст и да му казва, че му остава още една година.За членовете на Бюрото, когато със СРС са ограничавани правата, можем да го квалифицираме като нарушение на закона и това е максималното нарушение, което може да констатираме, поясни Рашков. За 5 български граждани са приложени СРС неправомерно през 2016 г. е посочено в доклада.Рашков поясни, че е изпратил писмо до главния прокурор във връзка с магистрат, при който двукратно е прилагано СРС и едното от исканията не е подписано от наблюдаващ прокурор, а от друг. Рашков извади данни, според които СРС са искани и прилагани по време на всички правителства и заяви, че няма политически подтекст в действията му.По думите му 164 нарушения имало само в писмо, изпратено на главния прокурор. В над 10% от случаите е нарушаван законът. 30% са некачествените искания от съдиите. През 2016 отказите по искания на ДАНС са 192, в 40,3% са липсвали престъпления. Надвишаване на срока има в 11,7% от случаите. Некачествени искания от МВР- липса на данни за ОПГ- 25% през 2016 гЦветанов заяви, че не е чул нищо конкретно от Рашков. Целта на заседанието е да се запознае обществеността какво ще се направи, за да станат нещата по- прозрачни.\"Да, част от исканията не отговарят на изискванията, но затова има съдебен контрол\", заяви Димитър Лазаров по повод изнесените данни от Рашков.Рашков заяви, че не може да командва, по думите му, телевизиите как да си направят редакторския анонс. Не става дума за хиляди нарушения, както пишели медиите, уточни Рашков.Припомняме, главният прокурор Сотир Цацаров изпрати писмо с искане да се свика нарочно заседание на парламентарната комисия за контрол над службите за сигурност, прилагането и използването на специалните разузнавателни средства във връзка с изявленията на шефа на Бюрото за контрол  Става въпрос за изявленията му за тежки нарушения при прилагането и използването на СРС, допуснати от органите на прокуратурата и ДАНС.Припомняме, миналата седмица  към прокуратурата в ефира на Нова телевизия, включително и за теч на информация към медии. По думите на Рашков проблем е и че самата прокуратурата възпрепятства работата на Бюрото за контрол, което не може да си изпълнява задълженията.Обвинения Бойко Рашков отправи директно към главния прокурор Сотир Цацаров.Това би било третото изслушване на Бойко Рашков в Народното събрание, след като Първото му изслушване пред депутатите бе пред комисията за контрол върху спецслужбите, което стана повод социалистите да поискат Рашков да представи доклада на Бюрото за прилагането на СРС в пленарна зала, където се разгоряха горещи спорове.", "date": "2017.12.21", "title": "Нищо конкретно отново в думите на Бойко Рашков пред депутати"}
{"url": "https://news.bg/economics/56-8-sa-obshtite-zagubi-na-voda-vav-vik-za-2016-ta-godina.html", "text": "Националният статистически институт - НСИ представи резултати от годишни изследвания в областта на статистиката на околната среда за 2016 година. През 2016 г. на национално ниво не се регистрират значими изменения в равнището на водоползване спрямо предходната година. Иззетите пресни води за икономиката се оценяват на 5 689 млн. куб. м, или с 1.1% повече спрямо 2015 година. Увеличението е предимно от повърхностните води, докато добивът от подземни води е на равнището на 2015 година. Отчита се намаление на водочерпенето от язовири - с 8.3% спрямо 2015 г. до 2 222 млн. куб. м, за сметка на водоползването от р.Дунав.Структурата на водовземането в страната е относително устойчива и през 2016 г. 15.4% от пресните води са добити за обществено водоснабдяване, за селско, горско и рибно стопанство - 16.0%, за охлаждащи процеси в енергетиката - 64.6%, а за други дейности - 4.0%.Преобладаващата част от водите са добити за обществено снабдяване в Югозападния (79.8%) и Северния централен район (59.4%), докато в Северозападния и Югоизточния район основната част от необходимите води се осигурява чрез собствено и друго снабдяване (напоителни системи).Водата се осигурява чрез обществено снабдяване, чрез хидромелиоративни системи или чрез собствено снабдяване. През 2016 г. общото количество на използваната прясна и непрясна вода в страната е 4 721 млн. куб. м и остава на същото равнището на 2015 година. Основният фактор са водите за охлаждане в енергетиката, тъй като съставляват 78% от използваната вода в страната, но и при тях не се отчита изменение спрямо 2015 година.Търсенето на вода за напояване през 2016 г. спада с 3.3% спрямо 2015 г. до 306 млн. кубически метра. Известен спад се отчита и в сектора на услугите, а потреблението на вода от домакинствата остава на равнището на 2015 година. Не се регистрират съществени изменения в структурата на водоползващите дейности спрямо 2015 година.Най-значими водни количества през 2016 г. са използвани в Северозападния район и Югоизточния район (предимно за индустриални дейности) и в Южния централен район (предимно за напояване).Около 8.3% от използваната вода в страната се осигурява от общественото снабдяване (ВиК). Подадената вода през 2016 г. е 911 млн. куб. м, или с 0.8% повече спрямо 2015 година. Отчетената консумация на вода (фактурирана и нефактурирана) нараства с 3.3% спрямо 2015 г. и достига 394 млн. кубически метра.Преобладаващата част е за водоснабдяване на домакинствата - 65.4%, за услугите - 11.1%, 13.8% - за индустрията. Нефактурираната вода (за технологични, противопожарни и други цели) съставлява 8.6% от общата консумация.С обществено водоснабдяване е свързано 99.3% от населението в страната. Потреблението на вода от домакинствата през 2016 г. се оценява на 100 л на ден средно на човек (2015 г. - 99 л/чов./ден.). Над средното за страната е потреблението на вода от домакинствата в Югозападния район (118 л/чов./ден.).Общите загуби на вода във ВиК сектора през 2016 г. се оценяват на около 517 млн. куб. м, или 56.8% от подадената вода (57.9% за 2015 г.), които се формират основно по водопреносната мрежа (реални загуби). Дължината на новоизградената и реконструираната/подменената водопроводна мрежа през 2016 г. е 603 км, а общо за периода 2010 - 2016 г. - 3 637 километра. Преобладаващата част от довеждащите и разпределителните водопроводи са изградени преди 1990 г. (86.5%), предимно от етернитови и стоманени тръби (по данни на ВиК, 2015 г.).През 2016 г. от икономиката са образувани около 420 млн. куб. м отпадъчни води от точкови източници и 3 628 млн. куб. м отработени води от охлаждащи процеси - общо те съставляват 85.7% от използваните води.Общият обем на отведените отпадъчни води във водни обекти от икономическите дейности, домакинствата и обществената канализация през 2016 г. се оценява на 803 млн. куб. м (без охлаждащите), от които 75.1% са третирани в селищни и производствени пречиствателни станции (72% за 2015 г.).Нараства относителният дял на индустриалните води, пречистени на място преди отвеждането им във водни обекти - от 64.6% през 2015 г. на 70.2% през 2016 година.През последните години бяха изградени и модернизирани множество селищни пречиствателни станции за отпадъчни води (СПСОВ). През 2016 г. в страната са регистрирани 174 действащи селищни пречиствателни станции за отпадъчни води, от които 109 с капацитет над 2 000 еквивалент жители. През 2016 г. са влезли в експлоатация четири нови пречиствателни станции с капацитет над 2 000 еквивалент жители с допречистване след вторичното (отстраняване на азот и/или фосфор).Относителният дял на населението с услуги по отвеждане на отпадъчните води в обществената канализация през 2016 г. се оценява на 75.7%. Със селищни пречиствателни станции е свързано 63.1% от населението на страната (62.3% - 2015 г.) с преобладаващи вторични методи и методи за допречистване.В края на 2016 г. общата стойност на наличните дълготрайни материални активи за околната среда е 9 045 млн. лева. Както през предходните години, така и през 2016 г. с най-голям относителен дял са дълготрайните материални активи за пречистване и отвеждане на отпадъчните води (пречиствателни станции, канализационна мрежа и др.) - 34.9%, следвани от съоръженията за опазване на въздуха - 31.3 %, и за третиране на отпадъците - 26.1%.Продължава тенденцията на намаление на образуваните битови отпадъци и през 2016 г., като количеството спада до 2 881 хил. т или с 4.3% по-малко спрямо 2015 година. Регистрира се намаление на относителния дял на предадените за депониране битови отпадъци - от 61.6% през 2015 г. на 48.0% през 2016 година.Същевременно се увеличава делът на битовите отпадъци, предадени за предварително третиране - от 33.3% (2015 г.) на 49.2% (2016 г.).Продължава изграждането на регионални системи за управление на битовите отпадъци. Същевременно се закриват изградени в миналото депа за битови отпадъци, които не отговарят на екологичните изисквания. Общият брой на регистрираните депа в експлоатация през 2016 г. е 125, като част от тях са съоръжения от регионалните системи за управление на битовите отпадъци.Вследствие на въвеждането на организирани системи за сметоизвозване в нови населени места се увеличава относителният дял на населението, обхванато от системи за организирано сметосъбиране и сметоизвозване, и през 2016 г. достига 99.7% от общото население на страната.Образуваните битови отпадъци средно на човек от населението показват натиска върху околната среда. По този показател България е под средната норма за Европа (480 кг./чов./год.). През 2016 г. количеството на образуваните отпадъци в страната се оценява средно на 406 кг на човек, или с 13 кг по-малко спрямо 2015 година.Регионалните данни сочат, че през 2016 г. водещо място по образувани битови отпадъци средно на човек има Югозападният район на страната (478 кг/чов./год.), а на последно място е Северозападният район (282 кг/чов./год.).", "date": "2017.12.21", "title": "56.8% са общите загуби на вода във ВиК за 2016-та година"}
{"url": "https://news.bg/energy/ot-chez-savetvat-kak-da-namalim-smetkite-si-za-tok.html", "text": "От електроразпределителното дружество за Югозападна България \"ЧЕЗ Електро България\" АД призовават клиентите да използват разумно и отговорно електроенергията през настъпващите коледни и новогодишни почивни дни. Подготовката за празниците води до значително повишаване на консумацията на ток, съобщиха от дружеството.Включването на повече и за по-дълго време на електрически уреди за отопление, приготвяне и съхранение на храна, осветление и украса през този период, ще се отрази и върху сумата.От дружеството припомнят, че използването на енергийно спестяващи уреди може да намали сметките с до 30%. Битовите клиенти трябва да имат предвид, че ползването на 6 крушки от по 50 W за осветление, средно по 6 часа в денонощие ще добави към месечната им сметка близо 12,00 лева. Готварска печка с мощност 3 КW, използвана ежедневно по 2 часа през 30 дни в месеца, ще изразходи 39,60 лв. от семейния бюджет. Печка за отопление тип \"духалка\" с мощност 2 КW ще допълни още 66,00 лв., ако работи по 5 часа дневно.Бойлер с мощност на нагревателя 2 КW изразходва 52,80 лв. за месец при работа по 4 часа на ден. Ако пералнята се използва три пъти седмично по 1,5 часа при 60 градуса, това ще струва на домакинството 7,92 лв.Според енергетиците, намаляването на температурата на помещенията през зимата с 1 градус, може да понижи сметката за ток с 10%. Толкова спестява и понижаването на температурата на нагревателя на бойлера от 70 на 60 градуса.Ако се използва и таймер за включване на бойлера за топла вода на нощна тарифа, положителният ефект върху сметката за затопляне на вода ще бъде 15%.  Използването на остатъчната топлина на фурната с изключването й 10 минути преди края на времето за готвене, ще спести до 20% от сумата, която се заплаща за електроенергията, използвана за нейната работа. При готвене с капак и използване в максимална степен на тенджери под налягане се постига икономия на електроенергия до 20%.От енергоразпределителното дружество припомнят, че зарядните устройства за джиесем, ако не се изключват, ни струват около 16,00 лв. на месец.\"ЧЕЗ Електро България\" АД напомня на клиентите, че е важно при по-дълго отсъствие да изключват уредите от електрическите контакти. Включените в контакта уреди консумират електроенергия, дори когато са в режим на готовност и реално не се ползват. Изключването им може да намали потреблението и месечната сметка с до 5% и същевременно да помогне за предотвратяването на евентуални повреди.Съвети за разумно и отговорно използване на електроенергията могат да бъдат намерени и на корпоративния уебсайт www.cez.bg, в раздел \"За клиента\" в секция \"Енергийна ефективност\".", "date": "2017.12.21", "title": "От ЧЕЗ съветват как да намалим сметките си за ток"}
{"url": "https://news.bg/int-politics/rusiya-prevrashta-informatsiyata-v-orazhie-raztrevozhena-tereza-mey.html", "text": "Британският премиер Тереза Мей заяви, че Великобритания и Полша са разтревожени относно опитите на Русия да превръща информацията в оръжие, съобщава \"Ройтерс\".\"Съгласихме се днес да засилим сътрудничеството си, за да се противопоставим на руската дезинформация в региона... и двете страни сме разтревожени от опитите на Русия да превръща информацията в оръжие\", изтъкна Тереза Мей пред журналисти по време на посещението си в Полша.\"Кремъл се опитва да подкопае международната система, основана на правила, но няма да успее\", подчерта британският премиер.", "date": "2017.12.21", "title": "Русия превръща информацията в оръжие, разтревожена Тереза Мей"}
{"url": "https://news.bg/int-politics/oon-poryaza-tramp-za-jerusalim.html", "text": "Общото събрание на ООН решително подкрепи резолюция, която ефективно призовава САЩ да оттеглят признанието си за Йерусалим като столица на Израел, съобщава БиБиСи.В текста се казва, че всички решения относно статута на града са \"нищожни\" и трябва да бъдат отменени.Необвързващата резолюция е одобрена от 128 държави, 35 се въздържаха, а девет гласуваха против.Решението е, след като американският президент Доналд Тръмп заплаши да съкрати финансовата помощ на онези, които подкрепят резолюцията.Преди гласуването палестинският външен министър призова държавите-членки да отхвърлят \"изнудването и заплахата\".Израелският премиер Бенямин Нетаняху каза, че ще отхвърли очаквания резултат \"изцяло\" и отхвърли ООН като \"къща на лъжите\".\"Държавата Израел категорично отхвърля това гласуване\", отсече Нетаняху и допълни: \"Йерусалим е наша столица, ние ще продължим да строим там и други посолства ще се преместят в Йерусалим.\"", "date": "2017.12.21", "title": "ООН поряза Тръмп за Йерусалим"}
{"url": "https://news.bg/world/raul-kastro-sdava-vlastta-prez-april.html", "text": "Подготвяната смяна във властта в Куба се отлага с два месеца, предаде АП.Смяната на караула в Хавана ще стане през април, а не през февруари.През лятото сегашният президент Раул Кастро изненадващо обяви, че ще се оттегли от поста след края на втория си мандат и няма да се кандидатира за трети.По този начин той посочи, че се слага точка на традицията, установена от брат му Фидел Кастро, за несменяемост на държавния глава.Ройтерс припомня, че Раул Кастро наследи Фидел през 2008 г. Властите обявиха, че изборите за нов държавен глава от парламента се отлагат, за да може по-ефективно да се преодолеят последствията от ураганите, които удариха Отрова на свободата през лятото и есента.Анализатори отбелязват, че за първи път от над половин век Куба няма да бъде управлявана от фамилията Кастро.", "date": "2017.12.21", "title": "Раул Кастро сдава властта през април"}
{"url": "https://news.bg/regions/knsb-blagoevgrad-bt-e-pred-zakrivane.html", "text": "Само за един ден над 100 от общо 550 работници в \"Благоевград Булгартабак\" са подали заявления да бъдат съкратени, съобщи БНР.В сряда почти половината от работниците са били поканени да си подадат заявления, че приемат да бъдат съкратени. Днес повече от сто жени не са били допуснати до работните си места.Новината за масовите съкращения потвърди и регионалният председател на КНСБ Емануил Манолов.\"В момента се предлага на работниците да бъдат освободени срещу обезщетение в зависимост от трудовия стаж, който имат във фабриката. Информацията ми е, че немалка част от работниците приемат това\", каза Манолов.Според Манолов ръководството на Булгартабак използва като форма на косвен натиск върху работниците факта, че според промените в Кодекса на труда от началото на 2018 година съкратените по чл. 331 ще имат право само на четири месеца обезщетения от бюрата по труда и то по минимална ставка. Към момента законовото обстоятелство е много по-добро за съкратените.\"Фактите говорят, че вероятно ще се случи това\", каза областният лидер на КНСБ в отговор на въпрос дали това е началото на края на Благоевград БТ.", "date": "2017.12.21", "title": "КНСБ: Благоевград БТ е пред закриване"}
{"url": "https://news.bg/world/kataluniya-pak-izbra-nezavisimostta.html", "text": "Испанската сепаратистка област Каталуния проведе избори, а резултатите сочат мнозинство за партиите, които се обявават за независимост на областта. АП пише за абсолютното мнозинство за партиите на отделянето от Мадрид.Сепаратистите ще имат 70 депутата. За мнозинство в 135-членното събрание са необходими 68 мандата. В тази конфигурация влизат Републиканската левица на бившия вицепремиер Жункерас, която събира над 22 процента от гласовете, \"Заедно за Каталуния\" на сваления премиер Пучдемон - с 19 на сто подкрепа, както и крайната сепаратистка партия с 5 процента.В същото време либералната \"Гражданите\", която се обявява за оставането в Испания, ще разполага с най-много депутати - 37 мандата. Социалистите са с вероятен резултат от 15 процента, за каталунският вариант на \"Подемос\" са гласували 7 процента, а за управляващата Народната партия - 4,5 на сто.Това става на фона на рекордна изборна активност от 68,3 % към 18 часа местно време. Това е 5 процента повече от активността на миналите избори през 2015-а година.Това не е изненада, след като всички партии в предизборната кампания призоваваха привържениците си да участват в изборите.Изборните секции в Каталуния бяха отворени от 9 до 20 часа местно време.Изборите бяха насрочени от Мадрид, след като регионалния парламент обяви независимостта на Каталуния, а испанските власти поеха контрола над областта.", "date": "2017.12.21", "title": "Каталуния пак избра независимостта"}
