{"url": "https://news.bg/bulgaria/balgari-razrabotvat-solaren-samolet-na-badeshteto.html", "text": "Българи работят върху самолет на бъдещето, който ще се захранва от соларни батерии. С изобретението си те се състезават в конкурс на \"Боинг\", предаде bTV.Самолетът, наречен Twin Ray, е първият по рода си и е вдъхновен от рибата скат. Twin идва от английското близнаци, защото изобретателите - IT специалистите Добромир и Явор, са като братя.Явор работи по проекта в България, а Добри търси финансиране в Италия.Те планират да разположат върху летателния апарат 3000 соларни панела, които ще се зареждат от слънцето. Това ще дава възможност да се измине разстояние от 400 км.Самолетът е създаден на принципа на легото.\"Продаваме комплект от части, които пилотът може да сглоби сам, по този начин може да пилотира много по-бързо, отколкото един нормален самолет\", пояснява Явор Христов.Самолетът ще промени пътническите полети и транспортните услуги.\"Използва автономна система, която да прави доставки до близки острови - такива острови много често нямат достъп до гориво и до поща\", разказва още Явор Христов.Twin Ray е допуснат до финала в конкурса на \"Боинг\".Наградата за победителя е както финансова - 30 000 евро, така и нематериална под формата на менторство.Миналата година първият соларен самолет Solar Impulse направи пълна обиколна на земята. За разлика от него Twin Ray е по-бърз и е проектиран за двама души.\"Добри откри, че много инциденти в самолетите стават понеже хората си правят селфита по време на полета. Ще вградим в самата кабина камери, които да помагат за правене на селфита без пилотът да се разсейва.\" - коментира Явор.Ако се намерят инвеститори, Twin Ray ще бъде факт през 2020 г.", "date": "2018.01.09", "title": "Българи разработват соларен самолет на бъдещето"}
{"url": "https://news.bg/world/berlin-privika-iranskiya-poslanik-i-go-smamri-za-shpionazh-na-izrael.html", "text": "Германия обяви, че е привикала посланика на Иран, за да го смъмри и да го призове Техеран да не шпионира хора и групи, които са в тесни контакти с Израел, съобщава \"Ройтерс\".Според Берлин подобни действия от Ислямската република са в нарушение на германските закони.Позицията на европейската страна е на фона на влязла в сила наложена през март 2017 г. присъда на пакистанец, който е шпионирал за Иран в Германия.Мустафа Накфи беше осъден за това, че е събирал разузнавателна информация в полза на иранската Революционна гвардия за Райнхолд Робе, бившият ръководител на Германско-израелското дружество за приятелство и израелско-френски професор по икономика в Париж.Външното министерство на Германия необичайно остро порица иранския посланик, след като Конституционният съд на европейската държава отхвърли обжалването на Накфи. Срещата се е провела на 22 декември, но едва днес е разкрито за нея.Шпионирането на хора и институции със специални връзки с Държавата Израел на германска земя е голямо нарушение на германските закони, каза представител на министерството.Източникът поясни, че Филип Акерман, директор на политическия отдел към ведомството, е казал пред иранския посланик, че \"подобни действия няма да бъдат толерирани и са напълно неприемливи\".В годишен доклад на германското разузнаване от юли 2017 г. се подчертава, че Техеран сериозно се е съсредоточил върху израелски и проеврейски цели в Германия.", "date": "2018.01.09", "title": "Берлин привика иранския посланик и го смъмри за шпионаж на Израел"}
{"url": "https://news.bg/health/parvoto-v-sveta-tsyalostno-endoprotezirane-na-aorta-e-izvarsheno-v-balgariya.html", "text": "Български екип направи първото в света цялостно ендопротезиране на аорта. Научната публикация за медицинското постижение е публикувана в едно от най-престижните научни списания за кардиология.Екипът на Сърдечно-съдовият център на Сити Клиник, начело с доц. Иво Петров - национален консултант по инвазивна кардиология и началник на Клиниката по Ангиология и Кардиология първото в света цялостно ендопротезиране на аорта. Уникалната манипулация е отразена с научна публикация в едно от най-престижните начуни списания за кардиология в света .През лятото 48-годишният Евгени Павлов - пациент с близо 50 сантиметра разкъсване на най-големия кръвоносен съд в човешкото тяло, аортата, е спасен в Сърдечно-съдовия център. Лекарите в Плевен диагностицират разкъсване на най-вътрешния слой на кръвоносния съд. То застрашава пряко живота на Евгени и блокира кръвотока към десния крак, което което може да причини трайна пареза.Дисекацията на аорта е спешно състояние, чиято бърза диагноза и лечение са от изключителна важност за спасяването на живота на пациента. Ако състоянието не се лекува навреме, смъртността е близо 50% в първите 48 часа.В двучасова спешна интервенция доц. Иво Петров и д-р Зоран Станков поставят два последователни стента, за да се затвори разслояването на съда по цялата му дължина, и по този начин е спасен не само животът на пациента но и пълната подвижност на крака му. Това е първото цялостно ендопротезиране на аорта, което започва от основата на съда (непосредствено над сърцето), както у нас, така и в света.Обичайният подход при такива случаи е класическа отворена кардиохирургия, но състоянието на пациента не е позволявало отворен достъп. \"Когато докараха Евгени стана ясно, че минималноинвазивната интервенция е единствения му шанс. Иначе нямаше да оцелее\", сподели д-р Зоран Станков.\"Донякъде позитивната развръзка беше и въпрос на шанс, защото освен нужния опит, имахме на разположение и нужния имплант. Това е стент от ново поколение, който не се реимбурсира у нас. Клиниката ни разполагаше с няколко броя, тъй като бяхме един от центровете на мащабно клинично проучване.\", разказа доц. Иво Петров.Аортната дисекация и аневризма са усложнения при слабост на аортната стена. Срещат се при 10 до 13 на 100 000 души население. Основен фактор за развитието им е фамилната обремененост. Рискът заболяването да се развие и усложни нараства в пъти при пушачи, хора с високо кръвно налягане, диабет.Установяването на увеличена аорта може да се направи и с профилактична кардиоехография, препоръчителна за всички, които имат преки роднини с установено заболяване на аортата.", "date": "2018.01.09", "title": "Първото в света цялостно ендопротезиране на аорта е извършено в България"}
{"url": "https://news.bg/crime/bezsporno-rosen-angelov-e-ubietsat-ot-novi-iskar-zayavi-siloviyat-ministar.html", "text": "Безспорни са доказателствата на МВР, че Росен Ангелов е извършителят на шесторното убийство в Нови Искър, заяви министърът на вътрешните работи Валентин Радев след днешния КСНС.Предстои утре МВР и Прокуратурата да обявят първоначалните заключения от разследването.\"С частта от доказателствата, които са безспорни в момента - тъй като има над 90 (вече спрях да ги броя - 94-95 сигурно станаха ) експертизи - не са готови всичките, но основните, на които се обосновава нашето заключение, че това е убиецът, се готови и всичко това ще бъде казано\", обясни министър Радев.Министър Радев изтъкна, че през 2016 г. процентът на разкритите убийства бил 85%, а през 2017 г. само едно убийство не било разкрито. Той не пожела да гнерализира.Силовият министър държеше да отбележи, че МВР и съдът работят заедно и няма разделение.МВР-шефът нарече убийството на бизнесмена Петър Христов \"емблематиен случай\". Той го сравни с покушението срещу данъчният Иво Стаменов миналия месец.\"Случаят е емблематичен, както и разстрелът\", заяви Радев.\"Това много ни притеснява. Правим всичко възможно да бъде разкрито как е станало и всички доказателства, които са събрани в момента - част от тях са разбира се, в лабораториите, другите се обсъждат\", коментира вчерашното убийство силовият министър. Той обясни, че се разпитват и най-близките на Христов. Към момента няма информация бизнесменът да е бил заплашван.", "date": "2018.01.09", "title": "Безспорно Росен Ангелов е убиецът от Нови Искър, заяви силовият министър"}
{"url": "https://news.bg/regions/metat-sofiya-zaradi-mrasniya-vazduh.html", "text": "От столична община метат (механизирано) основните булеварди в София заради завишените нива на фини прахови частици. Това пише столичният кмет Йорданка Фандъкова в пост в социалната мрежа Фейсбук.В рамките на деня се метат бул. \"Ботевградско шосе\" и бул. \"Черни връх\". Планирали сме и миене на улици в дни, в които няма опасност от заледяване заради ниските температури, пояснява градоначалникът.В същото време нейният пост във ФБ бе \"замъглен\" също като въздуха в София.Основните ни усилия са насочени за ограничаване на горенето на отпадъчни материали - гуми, отработено масло, пластмаси, едрогабаритни отпадъци, текстил и др., пише Фандъкова и уточнява, че общинските служби продължаватПродължаваме събирането на гуми, излезли от употреба, което започнахме през декември. До момента сме събрали около 3000 гуми в районите \"Овча купел\", \"Младост\" и кв. \"Д. Миленков\" в район \"Искър\". През уикенда откриваме още два пункта - в \"Люлин\" и \"Връбница\". Общината предпочита да изземе гумите и текстила, за да не станат за подпалка.От общината, РИОСВ и Общинска полиция започнаха от 20 декември 2017 г. проверки на пунктовете за събиране на вторични суровини и автосервизи. Съставени са 8 акта за нарушения. От екоинспекцията могат да наложат глоба и до 4 хил. лв.Отново с цел да не допускаме горенето на отпадъци завишихме събирането на едрогабаритни отпадъци, които гражданите изхвърлят до контейнерите за смет.От екоминистерството по настояване на Столична община, подготвят стандарти за твърдото гориво. Целта ни е на пазара да не бъдат допускани дърва и въглища с високи нива на пепел и сяра, които са основни замърсители в зимните месеци.На страницата на Столична община в реално време са достъпни данните от автоматичните станции на Национална автоматизирана система за контрол качеството на атмосферния въздух.Петте станции - \"Дружба\", \"Надежда\", \"Хиподрума\", \"Павлово\" и \"Младост\", са отчели превишавания на среднодневната норма на фини прахови частици на 5-и, 6-и и 7-и януари между 1,2 до 3,1 пъти. За 8-и януари станциите са отчели превишавания от 2,1 до 4,7, като най-високо е превишаването на станция \"Хиподрума\".От БАН и Столична община са разработили и система за предизвестяване за нивата на фини прахови частици (ФПЧ). Двудневните прогнози могат да бъдат открити на сайта на Столична община.Фандъкова се обърна към гражданите, ако могат да не ползват твърдо гориво за отопление в дните, когато се очаква силно замърсяване на въздуха. Тя препоръча и използване на градския транспорт в тези дни.Основните замърсители на въздуха в София са битовото отопление на твърдо гориво и автомобилния трафик, пише кметът. В края на декември работна група, начело със зам.-кмета по екология, внесе пакет от мерки, които да ограничат замърсяването от автомобилния трафик. Очакваме тяхното обсъждане в комисиите да започне, каза Фандъкова.Припомняме, по-рано при откриването на транспортна връзка към Терминал 2 на летище София Фандъкова призова столичните общинари да приемат по-бързо мерките за справяне с мръсния въздух.Преди дни в пунктовете за първоначална регистрация на КАТ започнаха работа и газанализаторите, като целта ни автомобили с неработеща система за очиствате на отработените газове да не бъдат регистрирани.За смога над София кметът призова да се имат предвид и географските и климатични особености на града. Според учените от Института по метеорология, основна причина за завишените нива на ФПЧ през зимните месеци в София е т.нар. температурна инверсия.Това означава, че в Софийското поле, което е котловина, студеният въздух се задържа ниско в атмосферата и това не позволява естествената вентилация.Този процес може да се види и в температурата на въздуха - например, сутрешната температура в \"Дружба\" е по-ниска от тази на Копитото. При температурна инверсия замърсителите остават ниско в атмосферата и се натрупват, което е и причина най-високи нива на ФПЧ да се засичат в часовете от полунощ до рано сутрин, пише Йорданка Фандъкова.", "date": "2018.01.09", "title": "Метат София заради мръсния въздух"}
{"url": "https://news.bg/world/targovskiyat-disbalans-mozhe-da-dovede-do-protektsionizam-predupredi-makron-v-kitay.html", "text": "Президентът на Франция Еманюел Макрон предложи да отвори френската икономика за китайски инвестиции в замяна на по-голям достъп до пазара на Китай. Макрон предупреди по време на разговори в Пекин, че съществуващият търговски дисбаланс ще доведе до протекционизъм, информира \"Ройтерс\".Агенцията отбелязва, че по време на тридневната държавна визита в азиатската страна Макрон се надява на по-голяма откритост от Китай. Френският лидер е придружаван от голяма бизнес делегация с надежда да помогне за намаляване на търговския дефицит на Париж с Пекин, който е в размер на 30 милиарда евро.\"Ние имаме достъп до пазари, които са небалансирани и неудовлетворителни\", каза Макрон пред членове на френския и китайския бизнес в Пекин.\"\", предупреди той.След пристигането си в Китай френският президент обяви, че \"Европа се връща\". Той изрази намерение да посещава Китай всяка година по време на петгодишното си президентство.Китайският президент Си Дзинпин и френският му колега присъстваха на официалното подписване на бизнес споразумения за милиарди долари, информира \"АФП\".Двете страни сключиха сделки в областта на ядрената енергетика, авиацията и други ключови сектори.Двамата лидери също обещаха да продължат борбата срещу глобалното затопляне.Според Макрон светът е пред решаващ момент в борбата с климатичните промени и тероризма.Френският държавник каза, че Си Дзинпин се е съгласил да работи с Франция за организиране на конференция през пролетта, която ще е за борбата с финансирането на тероризъм. Двамата споделят мнението, че \"само политическо уреждане\" на конфликтите в Африка, Сирия и Ирак може да сложи край на тези заплахи.Си от своя страна заяви, че двете държави ще проведат още разговори на високо ниво за търговията. Той също приветства подкрепата на Макрон за проекта \"Един пояс - един път\".\"Вярваме, че това посещение укрепи взаимното доверие и сътрудничество между нашите две страни\", продължи Си Дзинпин.", "date": "2018.01.09", "title": "Търговският дисбаланс може да доведе до протекционизъм, предупреди Макрон в Китай"}
{"url": "https://news.bg/int-politics/gartsiya-i-makedoniya-se-sporazumyaha-da-uredyat-spora-s-imeto.html", "text": "Гърция и Бивша югославска република Македония се споразумяха да направят ново усилие за уреждане на спора за името, което се влачи в продължение на десетилетия и задържа на стремежите на БЮРМ да се присъедини към ЕС, съобщава \"Ройтерс\".Атина блокира опитите на бившата югославска република да се присъедини към НАТО и възразява срещу кандидатурата за членство в ЕС, защото смята, че името Македония предполага териториални претенции към собствения им северен регион, който носи това име.\"Ние сме поели ангажимент да намерим решение до шест месеца\", коментира Бужар Османи, заместник министър-председател на Македония, отговарящ за европейските въпроси. \"2018 е златната възможност на страната ми да постигне напредък по отношение на евро-атлантическата интеграция. Ето защо ние се ангажираме да намерим решение\", допълва той.Съгласно споразумение от 1995 г. Гърция се съгласява, че страната ще бъде наречена \"Бивша югославска република Македония\", като временна мярка, докато спорът бъде решен.Османи, който посети Атина смята, че Гърция е \"искрена и ангажирана\" да разреши проблема. Гърците са много чувствителни по въпроса за името и в края на януари в Северна Гърция са планирани митинги срещу всеки компромис, който позволява използването на името Македония.\"Точно сега ... да създадем условия за възможно най-широк консенсус, който да остави зад нас проблемът, който пречи на страната и региона през последните двадесет и пет години\", коментира говорителят на гръцкото правителство Димитрис Цанакопулос.\"Има много емоционални слоеве. Трябва да ги разкрием, за да намерим разумно решение\", обяснява Османи.", "date": "2018.01.09", "title": "Гърция и Македония се споразумяха да уредят спора с името"}
{"url": "https://news.bg/regions/12-oferti-sa-polucheni-za-stroezh-na-17-km-mezhdu-gkpp-kalotina-i-dragoman.html", "text": "12 оферти са получени за изграждането на 14,5 км от път I-8 между ГКПП \"Калотина\" и Драгоман. В сряда отварят предложенията за още 17 км - до Сливница, съобщиха от Агенция \"Пътна инфраструктура\".12 са отворените оферти за избор на изпълнител при изготвянето на техническия проект и строителството на \"Модернизация на път І-8 Калотина - Софийски околовръстен път от км 1+000 до км 15+500 и етапна връзка\". Това е участъкът след ГКПП \"Калотина\" до пътния възел при Драгоман. Общата му дължина е 14,5 км. Индикативната стойност на проекта е 141 667 715 лв. без ДДС. Част от средствата са осигурени от Механизма \"Свързана Европа\".Проектът предвижда уширение на съществуващия път, а в отделни участъци ще бъдат подобрени геометричните му елементи.Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман.От АПИ информират, че ще бъдат построени 10 големи съоръжения, две от които са при пътните възли \"Калотина\" и \"Драгоман\". Срокът за изпълнение на поръчката е 852 календарни дни.Следващият участък от Драгоман до Сливница, с дължина 16,98 км. Обектът \"Изготвяне на технически проект и строителство на проект: Модернизация на път І-8 Калотина - п. в. \"Храбърско\" от км 15+500 до км 32+447,20 и етапни връзки\" е с индикативна стойност 117 млн. лв. без ДДС. Финансирането е от републиканския бюджет.Проектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.През септември 2017 г. започнаха двете обществени поръчки за избор на изпълнители за модернизацията на 31,5 км от път I-8 между ГКПП \"Калотина\" и Сливница. Те са за 258,6 млн. лв.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП \"Калотина\" - София осигурява връзка към трансевропейски коридор \"Ориент/Източно Средиземноморски\".", "date": "2018.01.09", "title": "12 оферти са получени за строеж на 17 км между ГКПП Калотина и Драгоман"}
{"url": "https://news.bg/world/pregovaryashtite-za-koalitsiya-v-germaniya-se-razbraha-da-privlekat-kvalifitsirani-chuzhdentsi.html", "text": "Германската социалдемократическа партия и консерваторите на канцлера Ангела Меркел постигнаха споразумение за приемане на закон, който ще помогне за привличането на квалифицирана работна ръка от чужбина, съобщава местна медия, цитирана от \"Ройтерс\".Медията се позовава на документ на работна група, която е сформирана на проучвателните преговори между партиите.Имиграцията е един от най-деликатните въпроси на преговорите за евентуално сформиране на коалиция.Договорката подсказва, че партиите са по-близо до решение за официално стартиране на коалиционни преговори.В понеделник партиите постигнаха компромис за данъчната политика и за борба с въглеродните емисии.", "date": "2018.01.09", "title": "Преговарящите за коалиция в Германия се разбраха да привлекат квалифицирани чужденци"}
{"url": "https://news.bg/politics/prezidentat-prie-amerikanskiya-poslanik-v-sofiya.html", "text": "Средата на сигурност в региона на  бе обсъдена по време на среща между президента Румен Радев и американският посланик в България Ерик Рубин. Срещата е била по покана на държавния глава, съобщиха от администрацията на президента.Радев и Рубин са оценили, че бъдещото развитие на отношенията на стратегическо партньорство между България и САЩ ще има позитивна роля за нейната стабилност.За тази цел  във военно-политическата област и започващата година е много важна за неговото развитие, информират от пресслужбата на Радев.Бяха обсъдени и контактите в различни други сфери на сътрудничество, допълниха от президентската администрация.", "date": "2018.01.09", "title": "Президентът прие американския посланик в София "}
{"url": "https://news.bg/crime/emil-milev-obvinen-za-rakovoditel-na-vaorazhena-prestapna-grupa-e-nevinen.html", "text": "Специализираният наказателен съд оправда Емил Милев, известен и с прякор Крокодила, сочен за един от най-известните автокрадци. Милев е подсъдим за ръководене на въоръжена организирана престъпна група, която се занимавала с отвличания, грабежи и палежи, съобщава \"Правен свят\". Милев има обвинение и за опит за убийство на полицай.Името на Милев нашумява покрай престрелката на магистрала \"Тракия\" през декември 2009 г., когато трима души, между които и самия той, отвличат турски гастарбайтер. След като го завързали за дърво, взели му 5000 евро и тръгнали, били засечени от полицаи и започнала престрелка. Тогава един от групата е убит, но Милев успя да избяга и се укриваше от правосъдието в продължение на 4 години.Той е задържан през 2013 г., а Специализираната прокуратура внася делото в съда през 2015 г. Оттогава Милев засипва съда с искания за промяна на мярката му за неотклонение. Милев е изправен на съд заедно с Лазарин Лазаров, Едуард Павлов и Мартин Димитров, които СпНС също оправда днес.Съдът постановява, че Милев трябва да бъде освободен незабавно от ареста, където е прекарал последните три години, освен ако не е налично друго основание да бъде задържан.В хода на процеса срещу Емил Милев, той десетки пъти прави безуспешни опити да бъде освободен от ареста, както и постоянни отводи на прокурорите и съдебния състав, с мотива, че са пристрастни, участват в заговор срещу него.За пръв път, след внасяне на делото в съда, мярката на Милев е изменена през ноември 2015 г. в \"домашен арест\". Тогава мотивите на първата инстанция са свързани с влошеното му здравословно състояние, но Апелативният специализиран наказателен съд отменя определението.Месец по-късно съставът, който гледа делото срещу Милев, го пуска срещу \"подписка\", но с особено мнение на председателя. Тогава мнозинството от състава обширно коментирало продължителността на задържането в хода на досъдебното производство, макар делото вече да е в съдебна фаза. Именно това напомниха на колегите си от долната инстанция и апелативните съдии с определението, с което пак отказват да пуснат Милев от ареста.Мнозинството на първата инстанция приема, че независимо от опасността Милев да се укрие и да извърши престъпление, \"не е наложително участието на подсъдимия в наказателния процес, тъй като в българския НПК е предвидена възможност за разглеждане на делото в негово отсъствие\".През февруари 2016 г. спецсъда пак пуска Милев срещу \"подписка\" и повтаря тезата си, че с по-лека мярка ще спре словесната агресия на подсъдимия. Апелативните съдии отново отменят определението и Милев остава в ареста. Прокуратурата ще обжалва оправдателната присъда на Милев и останалите подсъдими.", "date": "2018.01.09", "title": "Емил Милев, обвинен за ръководител на въоръжена престъпна група, е невинен"}
{"url": "https://news.bg/world/desetki-hilyadi-byagat-sled-ofanziva-na-asad-v-poslednata-provintsiya-na-buntovnitsite.html", "text": "Десетки хиляди хора бягат след офанзива на сирийските правителствени сили в Идлиб. Отправени са предупреждения, че сблъсъците в провинцията могат да предизвикат хуманитарна катастрофа, пише \"Гардиън\".Идлиб е последната провинция в Сирия, която е под контрола на бунтовниците.Високопоставен хуманитарен работник предупреди, че правителството на арабската страна извършва \"системни\" атаки срещу болници в региона. Общо 8 болници са ударени от края на декември до началото на януари. При едно от нападенията в град Маарат ан-Нуман на 3 януари е убито новородено момиченце и баща му. Две медицински сестри и лекар са ранени.\"Основните цели са да се отнеме достъпът на хората до здравеопазване, да се избият опозиционните медицински работници и да се принудят хората да бягат\", каза Ахмад ал Дбис, директорът, отговарящ за сигурност и безопасност към Съюза на медицинските организации и учреждения за оказване на помощ, който управлява десетки болници в Сирия.\"Медицинската ситуация е трагична\", подчерта той.Хора от село в южната част на Идлиб са се насочили към северната част на провинцията по магистралата Дамаск-Алепо.Според данни на ООН повече от 70 000 души са напуснали домовете си, за да избягат от последната вълна от насилие.Общо около 1,1 милиона души са разселени в провинцията. Много от сирийците са потърсили убежище до турската граница, след като лоялни на сирийския лидер Башар Асад сили предприеха сухопътна операция в провинция Идлиб за първи път от близо 3 г. Коалиция от предимно ислямистки бунтовници превзе провинцията през пролетта на 2015 г.Офанзивата е придружена от масирани бомбардировки, при които са загинали десетки цивилни.Активисти съобщават, че цели села до фронта са обезлюдени.", "date": "2018.01.09", "title": "Десетки хиляди бягат след офанзива на Асад в последната провинция на бунтовниците"}
{"url": "https://news.bg/politics/proval-v-sektor-sigurnost-vizhda-dbg.html", "text": "Отвличане, стрелба по данъчен, шесторно убийство и показен разстрел на бизнесмен за два месеца, 700 издирвани престъпници на свобода, протести на полицаи, борещи се за нормално заплащане и условия на труд. Това са показатели за тотален провал на правителството в сектор Сигурност, смятат от ДБГ.\"Отказът на управляващото мнозинство и по-конкретно ГЕРБ, които са начело на сектора от близо 10 години, да поемат политическа отговорност за провала си в опазването на сигурността на хората, е предателство към техните избиратели и българското общество. И ако до 2 месеца няма яснота и разкриване на извършителите на показните криминални деяния, министърът на вътрешните работи трябва да подаде оставка\", коментират от движението.Мислейки за ролята на България в европейската сигурност, президентът трябва да постави ясно въпроса за вътрешната сигурност и проблемите в системата на МВР на заседание на КСНС, обясняват още ДБГ.Те считат, че \"липса на публичен национален регистър на осъдените и издирваните лица е сериозен пропуск, който трябва да бъде отстранен незабавно. Според медийни публикации от 2010 година до края на 2017 година 7000 души са обявени за национално издирване и не са открити от полицията. Как хората да сигнализират за издирвано лице, ако няма от къде да се информират кои са тези лица Настояваме МВР да запълни празната секция в сайта си за издирвани лица\".От ДБГ призовават всички системи за видеонаблюдение в населените места и по пътната мрежа да се свържат в единна система, която да позволява установяването на самоличността на преминаващите. По този начин ще се намали броят на издирваните и ще се подобри сигурността на гражданите чрез превенция. В противен случай похарчените милиони за тези системи, ще са хвърлени на вятъра, допълват още от движението.\"Считаме, че са налице сериозни, системни проблеми, които не позволяват на органите за сигурност да изпълняват функциите си по закон. Затова оценяваме като крайно вредни действията на ГЕРБ по постоянно отлагане на пълноценна реформа в МВР, с която да насочат повече средства към полицаите на терен\", коментират ДБГ.", "date": "2018.01.09", "title": "Провал в сектор сигурност вижда ДБГ"}
{"url": "https://news.bg/world/boing-dostavili-rekorden-broy-samoleti-prez-2017-g.html", "text": "Американският производител на авиационна, космическа и военна техника \"Боинг\" съобщи, че през 2017 г. са отчели рекорден брой доставени пътнически самолети, информират агенции.С малка разлика компанията е подобрила рекорда си от преди две години. От \"Боинг\" подчертават, че за шеста поредна година компанията е с най-много доставени пътнически самолети за година в света. \"Боинг\" е доставил общо 763 самолета.\"Боинг\" допълва, че са получили 912 нетни поръчки през 2017 г. на стойност 134,8 милиарда долара.Предимно са продавани моделите 737 MAX (доставени са 529) и 787 (доставени са 136). През годината на месец са били произвеждани по 47 самолета 737.Акциите на компанията се увеличиха с 1,37% след обявяването на доклада.", "date": "2018.01.09", "title": "„Боинг” доставили рекорден брой самолети през 2017 г. "}
{"url": "https://news.bg/world/praznichnoto-piene-e-vinovno-za-yanuarskata-smartnost-v-rusiya.html", "text": "Средно 18 000 повече руснаци умират всеки януари поради консумацията на алкохол през новогодишните празници, според проучване, проведено от онлайн, съобщава The Moscow Times.Изследвания сочат, че алкохолът е основната причина за големия брой преждевременни смъртни случаи в Русия, която има четвъртото по големина потребление на алкохол в света.В някои региони до 70% от смъртните случаи сред мъжете под 35 години се дължат на причини, свързани с алкохола, предупреди главният здравен служител на страната миналата година.Всеки януари се наблюдава скок от 18,090 смъртни случая, според експерта по въпросите на алкохола Александър Немцов, който е извършил анализ на данните за статистика на държавната Росстат между 2004 и 2016 г.\"Значително нарастване на алкохолната психоза в редица големи градове се наблюдава и през януари\", се казва в интервю на Немцов, цитирано от лайф.ру. Тези 18,090 души съставляват почти 11% от всички смъртни случаи през януари, коментира той.", "date": "2018.01.09", "title": "Празничното пиене е виновно за януарската смъртност в Русия"}
{"url": "https://news.bg/politics/karakachanov-e-udovletvoren-prezidentat-podkrepya-usiliyata-na-pravitelstvoto.html", "text": "\"Хубавото е, че в своето изказване и в своята позиция президентът подкрепи усилията на правителството за целите, които сме си поставили по време на Европредседателството по отношение на сигурността и Западните Балканите, където бяха основните доклади\", коментира пред БНТ Красимир Каракачанов, министър на отбраната след КСНС за сигурността и отбраната, който се проведе днес при президента.\"Мнението на президента за Западните Балкани е споделено с мнението на правителството и парламентарните групи. Държавите от Западните Балкани трябва да получат много ясна перспектива по отношение на своето европейско бъдеще. Ние го задаваме като приоритет в рамките на тези шест месеца, но след нас идва Австрия, която също има отношение към Балканите и то най-вече Западните\".България и като държава-членка на НАТО и ЕС има хилядолетни интереси на Балканите. \"Конкретно нашите интереси са стабилност, мир и спокойствие, за да се развива икономиката\", обяснява Каракачанов.Той допълва, че Босна и Херцеговина, Македония, Косово и Албания са страни, в които се правят опити да се настанява радикален ислям. \"Ние с Македония няма какво да делим, имаме обща история, общ език, общи националните герои, а защо да не делим и общо бъдеще в ЕС\", коментира министърът на отбраната.\"27 години средствата за отбраната са рязани. За да имаш нормални, мотивирани военни сили, трябва да отделяш адекватни средства. За първи път заплатите в армията се увеличиха с 10%\", добавя Каракачанов.", "date": "2018.01.09", "title": "Каракачанов е удовлетворен: президентът подкрепя усилията на правителството"}
{"url": "https://news.bg/int-politics/tramp-smyata-da-prisastva-na-ikonomicheskiya-forum-v-davos.html", "text": "Президентът на САЩ Доналд Тръмп планира да присъства на Световния икономически форум в Давос, Швейцария по-късно този месец, съобщава Белия дом, цитиран от \"Ройтерс\".Миналата година световните лидери и главни изпълнителни директори, се фокусира върху това, какво влияние ще окаже на новоизбрания републикански президент върху световната икономика. Тази година Тръмп ще обсъжда лично програмата си \"Америка на първо място\", обяснява секретарят на Белия дом Сара Сандърс.\"На тазгодишния Световен икономически форум президентът очаква да популяризира политиките си за укрепване на американския бизнес, американската индустрия и американските работници\", обяснява Сандърс.Темата на тазгодишната конференция в Давос, която ще се проведе на 23-26 януари, е да разгледа причините и решенията на политическите, икономическите и социални проблеми в обществото.", "date": "2018.01.09", "title": "Тръмп смята да присъства на икономическия форум в Давос "}
{"url": "https://news.bg/int-politics/izrael-imal-ochi-ushi-i-neshto-poveche-v-iran.html", "text": "Шефът на израелската разузнавателна служба \"Мосад\" Йоси Коен обяви, че Израел \"има очи, уши и дори нещо повече\" в Иран, съобщават израелски медии.Коен обърна внимание на протестите в Иран, изтъквайки, че иранските граждани протестират срещу настоящите икономически проблеми на Ислямската република, \"защото въпреки високите очаквания от популярния президент Хасан Рохани, той не успя в очите на голяма част от населението да подобри икономическото положение\".Коен добавил, че \"тази реалност принуждава хората да излязат на улиците, но очакванията не трябва да са високи. Бих искал да видя революция, но протестиращите са изправени пред противостоящи сили. Междувременно ние виждаме, че Иран разходва повече и повече за сигурност, за да прокара стремежите си за разпространение на влияние в Близкия изток\".Според Коен налице са драматични промени в разбирането на САЩ за положението в Близкия изток след встъпването в длъжност на американския президент Доналд Тръмп, както и процес на укрепване на отношенията между Израел и САЩ.\"Виждаме добра промяна, която може да вземе допълнително под внимание израелските интереси в областта на сигурността, като по този начин ще помогне на нашата борба да променим посоката на влиянието на Иран\", добавил шефът на \"Мосад\".", "date": "2018.01.09", "title": "Израел имал \"очи, уши и нещо повече\" в Иран "}
{"url": "https://news.bg/health/obshtinite-da-prestrukturirat-bolnitsite-si-iska-ananiev.html", "text": "Държавата може да помогне общинските болници да бъдат оптимизирани и преструктурирани. Това може да бъде само наше предложение, а самото оптимизиране и преструктуриране ще стане с решение на Общинския съвет. Това заяви здравният министър Кирил Ананиев пред журналисти по време на посещението си в болница \"Майчин дом\" в София.Направихме доклад за финансовото състояние на държавните болници. Нямаше как да бъде направен доклад само за тях, ако не разгледаме и в страната, заяви здравният министър.По думите му със специална наредба се подпомагат определен тип Общински болници. През 2017 г. парите са били 6 млн. лева, за тази година е определена същата сума. \"Мисля, че ще можем  с тази сума в контекста на преструктурирането на самите болници\", заяви Ананиев.Запитан: \"Преструктуриране значи ли закриване\", Ананиев отговори: \"Не, това е решение на Общинския съвет. Има добре работещи болници, има и болници, които могат да бъдат транформирани в ДЦ... ДКЦ-та (леко обърка названието на поликлиниките здравният министър Кирил Ананиев - б.р.) с определен брой легла\".Като пример за подобно преструктуриране Кирил Ананиев спомена разговора с кмета на Белоградчик, който бил приятно изненадан от тази възможност. Там специално ще работим в това направление.На много места, включително и в държавните болници, в които влязохме изненадващо, установихме, че персоналът, който трябва да бъде вътре - лекари, сестри, санитарки - не са на работното си място.В процеса на преструктуриране ще видим кои са добре работещите отделения - тези, които ще трябва да бъдат закрити и тези, които трябва да бъдат оптимизирани поради тяхната потребност за населението. Всяка една болница е в различно състояние. Не може да се правят общи изводи за всяка една болница, заяви Кирил Ананиев. Той обеща да има проверки за всички места, за които има информация за нередности.Министърът призна, че в някои от медицинските стандарти има изисквания, които не отговарят на времето. Ето защо всички стандарти ще бъдат обсъдени с Българския лекарски съюз по време на преговорите за Националния рамков договор (НРД).По отношение на броя на медицински сестри в страната, министърът заяви: \"Това, което можем да направим, е да предложим на МОН да увеличи приема за медицински сестри. Можем да създадем необходимата организация за повишаване квалификацията и преквалификацията на специалистите по здравни грижи\".Ананиев обясни, че въпросът за повишаване заплатите на медицинските сестри трябва да се разгледа съвместно със синдикати и работодатели. Според него, те са най-важният фактор за формирането доходите на персонала в болниците.От МЗ допълниха, че следващата седмица предстои среща с представители на Българската асоциация на професионалистите по здравни грижи.", "date": "2018.01.09", "title": "Общините да преструктурират болниците си иска Ананиев"}
{"url": "https://news.bg/politics/rumen-radev-nastoya-za-integratsiya-na-rodnata-otbrana-v-evropeyskata.html", "text": "Заседанието на КСНС приключи с консенсус за важността на общата среда за сигурност и колективната отбрана. Държавният глава Румен Радев обобщи резултатите от четиричасовите разговори.Обсъдени са ролята и ангажиментите на страната ни в общата отбрана. Отчетен е значителен напредък в сферата на сигурността в европолитиките. Председателството на ЕС е голяма отговорност, но предоставя и значителни възможности за Република България, отчете президентът.КСНС иска интеграция на родната отбрана и наука в европейската отбрана и научна сфера, стана ясно от посланието на президента. България трябва да излезе с ясни предложения, смята той. Радев иска засилване на сътрудничеството между страните членки. Трябва да има ускорено приемане на мерки, които да идентифицират всички тези области, проекти, убеден е държавният глава.Важно е да осъществим ефективна комуникация с останалите членки в сферата. Ние можем ефективно да изпълняваме ролята на председател на ЕС, по думите на Радев.Той приветства кабинета, че е приел Национален план за повишаване разходите за отбрана. Този план бил важен за изграждането на отбраната ни. Динамичната среда за сигурност сближила институциите, че този план остава открит и той ще бъде надграждан.Според държавният глава е нужна програма за развитие на въоръжените сили за десет години напред. Сегашният план е до 2024 г. В тази програма трябва да залегне ново оборудване на армията и ремонт на старата техника.Румен Радев иска по-голяма свързаност със Западните Балкани. На КСНС е договорено и да изграждаме и Международен институт за устойчиви технологии с научен център в Югоизточна Европа, който ще развие и сближи региона.Президентът иска още при необходимост да се актуализира националният план за повишаване разходите за отбрана на 2% от БВП до 2024. Също така трябва да изготвим пътна карта на сигурността, която да подпомогне европейската перспектива и сигурността на страните от Западните Балкани. Тя трябва да включва каталог на възможностите за обучение и образование в България в сферата на сигурността и отбраната.Ние можем да предоставим много и то солидни възможности на страните от Западните Балкани, категоричен е президентът.Той настоява за съвместни учение и тренировки със страните от региона. Държавният глава е убеден, че можем да постигнем всички амбициозни цели с отговорност и ефективна координация.Президентът пожела успех на българското председателство на ЕС.", "date": "2018.01.09", "title": "Румен Радев настоя за интеграция на родната отбрана в европейската"}
{"url": "https://news.bg/regions/blasnaha-dve-15-godishni-momicheta-na-peshehodna-pateka.html", "text": "Възрастен шофьор блъсна две 15-годишни момичета, пресичащи на пешеходна пътека в центъра на Велико Търново.Инцидентът е станал на улица \"Васил Левски\" в областния град, съобщи \"24 часа\".Двете момичета са се разминали само с натъртвания. Те са откарани в спешното отделение на болницата в Търново около 11 часа. След преглед е установено, че момичетата нямат фрактури и сериозни травми. Те са освободени за домашно лечение.Към момента не са ясни обстоятелствата около инцидента. Работата по случая продължава.", "date": "2018.01.09", "title": "Блъснаха две 15-годишни момичета на пешеходна пътека"}
{"url": "https://news.bg/disasters/hilyadi-ostanaha-bez-elektrichestvo-v-shveytsarskiya-ski-kurort-tsermat.html", "text": "Около 13 000 туристи са без електричество в швейцарския ски курорт \"Цермат\" и не могат да напуснат курорта поради тежки снеговалежи и изключителен риск от лавини, заявяват властите, цитирани от \"Гардиън\".\"Пристиганията и заминаванията до и от \"Цермат\" не са възможни в момента\", съобщава курортът на своя уебсайт. \"Всички туристически пътеки и лифтове остават затворени - моля, следвайте инструкциите. Моля ви да останете вкъщи\", продължава съобщението.Говорителката на курорта, Джанин Имеш коментира, че \"близо 13 000 туристи\" са останали в курорта, близо до максималния му капацитет. Сайтът на курорта съобщава, че понастоящем има \"липса на електроенергията навсякъде в Цермат\" и обещават допълнителна информация и актуализация към 17:00 часа.Пътят за достъп до планинското селище, чието население е около 5500 жители, е затворено от понеделник сутринта поради екстремни рискове от лавини и влаковете не са успели да стигнат до гарата от 17:30 часа вчера, съобщава АФП.\"Никой не може да кара ски или друг вид туризъм, но пък е тихо, малко романтично\", коментира Имеш. \"Няма паника\". Провеждат се полети за наблюдение, за да се определи колко дълго може да продължи забраната за пътуване.Рискът от лавини около \"Цермат\" и няколко други курорта, включително \"Саас-Фее\" в югозападния регион Вале е повишен до максималното си ниво от пета степен в понеделник вечерта, обяснява президентът на региона Роми Бинер-Хаузер.Бинер-Хаузер коментира пред местния вестник Le Nouvelliste, че някои жители са били предупредени да държат прозорците си затворени и че докато все още не е предвидена евакуация, ситуацията \"се наблюдава на всеки половин час и ако нещата се променят, ще вземем необходимите мерки\".Поради фьон има необичайно високи температури в швейцарските низини, но в районите с надморска височина над 1400 метра се наблюдава повече от един метър снеговалеж през последните дни, съобщава швейцарският телевизионен канал SRF.Швейцарският федерален институт за изследване на горите, снега и ландшафта WSL предупреждава, че новият снеговалеж, който е върху на стария сняг, който е паднал през Коледните и новогодишните празници, може да предизвика \"многобройни спонтанни лавини от голям и често, много голям мащаб\".", "date": "2018.01.09", "title": "Хиляди останаха без електричество в швейцарския ски курорт \"Цермат\""}
{"url": "https://news.bg/int-politics/turtsiya-obvinyava-asad-atakuva-umerenite-buntovnitsi.html", "text": "Турският външен министър Мевлют Чавушоглу обвини сирийското правителство, че е навредило на усилията за постигане на политическо решение в разкъсваната от война страна.По думите на Чавушоглу, режимът на президента Башар ал Асад се сражава с \"умерената опозиция\", която турското правителство подкрепя, \"под предлог\" за операции срещу групировката \"Тахрир ал Шам\", която преди беше известна като Фронт \"Ал Нусра\".Турският първи дипломат коментира във връзка с ескалацията на напрежението в сирийската провинция Идлиб.Страните, заинтересовани от преговорите за Сирия в руския черноморски курорт Сочи, \"не трябва да извършват подобни действия\", настоя министърът.Конгресът за национален диалог в Сирия ще се събере в Сочи на 29 януари за два дни, като ще има представители на всички страни в конфликта, с изключение на тези, които са определени за терористични групировки - ДАЕШ (\"Ислямска държава\") и \"Тахрир ал Шам\".Турция също така наложи вето на предложението представители на Партията демократичен съюз (PYD) на сирийските кюрди да участват в Сочи. Според Турция военното крило на PYD, което е основен елемент от Сирийските демократични сили, подкрепяни от САЩ, е свързано с Кюрдската работническа партия (ПКК), която води от десетилетия въоръжен бунт срещу турската държава.", "date": "2018.01.09", "title": "Турция обвинява: Асад атакува умерените бунтовници "}
{"url": "https://news.bg/world/london-obvini-es-v-diskriminatsiya.html", "text": "Словесна престрелка между Брюксел и Лондон за Брекзит. Изтекло в медиите писмо разкрива, че британският министър за Брекзит Дейвид Дейвис е писал до премиера Тереза Мей, че ЕС дискриминира Обединеното кралство и вреди на икономическите интереси на страната чрез подготвянето на сценарий без споразумение Великобритания да напусне ЕС през март 2019 г., пише \"Гардиън\".Брюксел пък обвини британското правителство в лицемерие.Стана ясно, че британското правителство е потърсило съвет относно легитимността на предупреждение на ЕС към бизнеса, в което се подчертава, че Великобритания ще бъде третирана като \"трета страна\" след март 2019 г.Дейвис отбелязва в писмото, с което се е сдобило вестник \"Файненшъл таймс\", че предупрежденията на съюза могат да поставят под риск съществуващите споразумения и дори да принудят британските компании да се преместят на континента.Министърът допълва, че различното отношение към Великобритания в сравнение с останалите страни членки преди държавата да напусне съюза подсказва, че Брюксел действа по такъв начин, че \"вреди на интересите на Великобритания\".В отговор на писмото главният координатор за Брекзит от страна на Европейския парламент Ги Верхофстад заяви пред \"Гардиън\", че британското правителство само си е виновно за засегнатите икономически интереси на Обединеното кралство. Той защити правото на ЕС да се подготви за най-лошия сценарий, вземайки под внимание и заплахите на премиера на страната Тереза Мей, която предупреди, че \"по-добре да няма сделка, отколкото да има лошо споразумение\".Съобщава се, че като част от рокадите в кабинета днес Мей ще назначи министър, който ще отговаря за въпроси, ако Брюксел и Лондон не сключат споразумение за Брекзит.В писмото Дейвис признава, че съветът на юристите към правителството е, че всеки ход за съдене на Европейската комисия носи \"голям риск\", но той добави, че Великобритания \"не може да остави тези действия без отговор\".", "date": "2018.01.09", "title": "Лондон обвини ЕС в дискриминация"}
{"url": "https://news.bg/crime/mvr-polaga-usiliya-za-razkrivane-na-ubiystvata-ubeden-rumen-radev.html", "text": "Президентът Румен Радев е притеснен от убийствата в последните дни в страната.На заседанието на КСНС държавният глава е поставил въпроса и е обсъдена криминогенната обстановка в страната.Припомняме, вчера сутринта бизнесменът пред офиса си. Само преди седмица п в къща в Нови Искър, а впоследствие и тялото на шестата жерта. МВР полага всички усилия за тяхното разкриване, заяви Радев след срещата с отговорните институции. Всички се обединихме около позицията, че е необходима още по-добра координация и усъвършенстване на модела за борба с престъпността, така че да бъде гарантирана сигурността на българските граждани, настоя държавният глава.Припомняме, държавният глава разговаря с министъра на вътрешните работи Валентин Радев и главния секретар на МВР Младен Маринов, за да се информира относно действията от последните дни.На \"Дондуков\" 2 се проведе работна среща по инициатива на Румен Радев. МВР-шефът и главсекът информираха държавния глава за криминогенната обстановка в страната от последните седмици, както и за хода на разследванията по тежките престъпления от изминалите дни.Обсъдени по време на срещата бяха постигнатите резултати и слабостите в оперативно-издирвателната дейност на органите на МВР. Освен това тримата коментираха и взаимодействието между органите МВР и тези на местната власт и гражданите, по отношение на издирвани лица с влязла в сила присъда.", "date": "2018.01.09", "title": "МВР полага усилия за разкриване на убийствата, убеден Румен Радев"}
{"url": "https://news.bg/world/gartsiya-udrya-sheriata.html", "text": "Гръцкият парламент може да ограничи правомощията на шериатските съдилища, които се произнасят в граничния район, където живее мюсюлманско малцинство от 100 000 души.Това трябва да стане в отговор на жалба, отправена към Гърция от Европейския съд по правата на човека, съобщи АП.Проектозаконът е подкрепен от най-големите политически партии в парламента на страната и ще бъде гласуван по-късно днес. Той предлага премахването на правила, наложени преди повече от 90 години, които се отнасят до множество граждански дела, включително и такива срещу членове на мюсюлманската общност в шериатските съдилища.Ако бъде прието новото законодателство, това ще даде приоритет на гръцките съдилища във всички случаи.Промените, които според мнозина гръцки правни експерти са доста закъснели, са продиктувани от оплакване, адресирано към Гърция от Европейския съд по правата на човека на Съвета на Европа. Оплакването идва след спор за наследство на мюсюлманка, която живее в град Комотини, Североизточна Гърция.", "date": "2018.01.09", "title": "Гърция удря шериата"}
{"url": "https://news.bg/world/kndr-orazhiyata-ni-sa-nasocheni-samo-kam-sasht-a-ne-kam-yuzhna-koreya-kitay-ili-rusiya.html", "text": "Ядрените ракети на Северна Корея са насочени само към САЩ, а не към Южна Корея.Това предупреди представител на КНДР след приключването на първите официални разговори с Южна Корея за последните 2 години, съобщава \"Ройтерс\".Председателят на комитета за мирното обединение Ри Сон-гвон, който води делегацията на КНДР на преговорите подчерта, че обсъждането на ядрената програма и арсенала на Пхенян, които са насочени само към САЩ, негативно ще се отрази върху отношенията между Северна Корея и Южна Корея.\"Оръжията на Северна Корея са насочени само към САЩ, а не към нашите братя, Китай или Русия\", подчерта той.Ри Сон-гвон добави, че ядрената програма на Пхенян не е проблем между Севера и Юга.", "date": "2018.01.09", "title": "КНДР: Оръжията ни са насочени само към САЩ, а не към Южна Корея, Китай или Русия"}
{"url": "https://news.bg/education/honorarite-v-su-kl-ohridski-sa-izplateni-spored-zakona.html", "text": "Допълнителните възнаграждения, които са изплатени на служителите в Софийския университет \"Климент Охридски\", са според закона. Това се казва в позиция от СУ \"Кл. Охридски\".Начислените и изплатените допълнителни възнаграждения съответстват на вътрешните нормативни актове. Нормативните документи на Софийския университет следва да бъдат конкретизирани и допълнени с оглед осигуряване на съответствие с приложимата нормативна уредба, пише в документа, изпратен до медиите.Образователният министър Красимир Вълчев с писма от МОН № 04-01-409 от 07.12.2017 г. и № 04-01-409 от 22.12.2017 г. информира, че платените хонорари са според вътрешните нормативни актове. Нормативните документи на Софийския университет следва да бъдат конкретизирани и допълнени за осигуряване на съответствие с приложимата нормативна уредба.Установените пропуски и грешки при изплащането на допълнителни възнаграждения представляват по-малко от 1/100 от 1 % от изплатените възнаграждения, се казва в позицията.От най-старото висше учебно заведение в страната започват актуализиране на Вътрешните правила за работна заплата и длъжностните характеристики, в съответствие с препоръките на МОН. В тях се съдържат обективни критерии за оценка на изпълнението на работата.Припомняме, на 19 юли 2-17 г. стана ясно, че разликите в отчета на Софийския университет \"Св. Климент Охридски\" възлизат на милиони левове.\"Има несъответствие на данните, които се посочват в отчета, баланса и оборота на СУ с обобщените данни на останалите факултети\", обясни тогава председателят на Сметната палата Цветан Цветков.Тогава одиторите дадоха 6-месечен срок за изправяне на нередностите. Според финансовите инспектори, годишният финансов отчет не дава вярна и честна представа за финансово състояние и имущество на Софийския университет към 31 декември 2016 г.", "date": "2018.01.09", "title": "Хонорарите в СУ \"Кл. Охридски\" са изплатени според закона"}
{"url": "https://news.bg/politics/ninova-iska-da-ne-sme-samo-posrednik-v-razgovorite-za-obshtata-otbrana.html", "text": "Лидерът на БСП Корнелия Нинова е изразила резерви по някои от материалите на КСНС, които са били отразени в крайния вариант на декларацията. Това стана ясно от коментара й пред журналисти след заседанието на КСНС.По думите й в някои от докладите пишело, че по време на председателството България ще бъде безпристрастен посредник на разговорите по общата отбранителна политика.Тя беше категорична, че Европредседателството не е само посредничество и ние трябва да сме активен участник в разговорите. Нинова е предложила да сме с активна позиция по време на разговорите, което се е приело.Нинова е изразила несъгласие, че ще бъдем защитник на общата позиция на Съвета на ЕС.\"Смятам, че председателството е възможно, за да бъдем не само защитник на общата позиция, а да бъдем участник в нейното изготвяне\", добави тя.\"Поставих въпроса на фона на председателството къде и как ще бъде защитен националният интерес\", категорична беше Нинова.Според нея от докладите се е видяло, че ние нямаме готовност българската икономиката да се включи ефективно, а и нямаме готови проекти.Тя попита и с какво самочувствие ще бъдем посредник, като не сме си приели собствената стратегия.\"За мен правителството фатално закъснява с тези възможности и изпуска възможности за развитие на българската икономика\", заяви още лидерът на БСП.Нинова е поискала и конкретни мерки и срокове за това как България да спечели от Европредседателството.Тя заяви, че е предложила извън дневния ред да се вземе позиция по престъпленията от последните седмици и затова е изразено мнението, че това, което се случва е тежък удар по имиджа на България.Трябва институциите да се обединят, за да се изчисти лицето на страната.По повод готвения вот на недоверие Корнелия Нинова потвърди, че не се отказват от вота и той .По думите й корупция има и в сектор отбрана и даде за пример снимка на Елена Йончева на падналата ограда по границата, а това е съоръжение, свързано с националната ни сигурност.", "date": "2018.01.09", "title": "Нинова иска да не сме само посредник в разговорите за общата отбрана"}
{"url": "https://news.bg/entertainment/yaponski-astronavt-porasna-s-9-sm-v-kosmosa.html", "text": "Японски астронавт порасна с 9 сантиметра само за три седмици в Космоса.Астронавтът Норишиге Канаи е пристигнал в Международната космическа станция преди 3 седмици. Той написа в социалните мрежи, че за този период се е издължил с цели 9 сантиметра и е притеснен дали ще се побере с новия си ръст на руския кораба \"Союз\" при завръщането си на Земята. По план японецът трябва да се прибере на Земята през месец юни. В кораба \"Союз\" обаче наистина има лимит на височината на астронавтите, което може да се окаже проблем.По принцип астронавтите порастват в Космоса средно с 2 до 5 сантиметра. Това се получава заради липсата на гравитация, което позволява на гръбначните им прешлени да се разширят.В поста си в социалните мрежи астронавтът пише, че расте \"като растение\". \"Такова нещо не ми се е случвало от гимназията. Малко съм притеснен, дали ще успея да се прибера на Земята\", посочва шеговито Канаи.", "date": "2018.01.09", "title": "Японски астронавт порасна с 9 см в Космоса"}
{"url": "https://news.bg/int-politics/izrael-predotvratyava-otvlichane-na-samoleti-i-atentati-v-evropeyski-gradove.html", "text": "Премиерът Бенямин Нетаняху намеква пред НАТО, че Израел е възпрепятствал отвличане на самолети и атентати в европейски градове, съобщава The Times of Israel.\"Ние, чрез нашите разузнавателни служби, предоставихме информация, която спря няколко десетки големи терористични атаки, много от които в европейските страни\", обяви той пред чуждестранни дипломати в Йерусалим.\"Някои от тях биха могли да бъдат масови нападения, най-лошите, които някога са възможни на територията на Европа - и още по-лошо, защото те са свързани с гражданската авиация. Израел е възпрепятствал това и по този начин е помогнал за спасяването на много европейски животи\", обяснява Нетаняху. Той не предоставя подробности за естеството на атаките, за чието предотвратяване Израел е помогна.На среща на посланиците на НАТО в Израел, Нетаняху коментира, че Йерусалим допринася за сигурността на всеки един от членовете на западния отбранителен съюзи, тъй като се бори както със сунитските, така и с шиитските радикали в исляма.Освен че се бори с ДАЕШ (Ислямска държава) срещу тероризъм насочен към европейските градове, Израел също така възпрепятства групата да създаде втора крепост в Египет, каза той.\"ДАЕШ се унищожава в Ирак и Сирия, но се опитва да установи алтернативна териториална база в Синай. Израел допринася за предотвратяването на това по безброй начини. Като цяло бих казал, че Израел е най-мощната местна сила в Близкия изток, която се бори с радикалния ислям\", обяснява Нетаняху. Освен това Израел помага на НАТО като се бори с Иран, доминиращата шиитска сила, допълва премиерът. Еврейската държава не само се стреми да възпрепятства Ислямската република да придобие ядрени оръжия, но също така е \"абсолютно ангажирана да възпре Иран да създаде военна база в Сирия. И подкрепяме думите си с действия\", добавя той.\"Освен това Иран планира да внесе 100 хиляди шиитски бойци в Сирия като част от стремежа си да доминира и в крайна сметка да \"завладее\" Близкия изток. Ако Техеран успее в усилията си, радикалните сунитски и шиитски сили ще се сблъскат в Сирия, изпращайки милиони бежанци на европейските брегове\", предупреждава Нетаняху.\"Къде ще се отрази (сунитско-шиитски сблъсък в Сирия)? В Европа. Къде отива човешкият поток? За Европа. Кой предотвратява това точно сега? Израел? В момента само Израел. Но аз твърдя, че това е общ интерес, който имаме\", коментира той пред посланиците от НАТО.Израел и НАТО си сътрудничат по въпросите на сигурността в продължение на десетилетия, но напоследък увеличиха връзките си значително. Миналата година Израел откри първия си офис в централата на НАТО в Брюксел.  Миналата седмица началникът на щаба на IDF Гади Айзенкот коментира, че Хизбула е най-сериозната непосредствена заплаха за Израел, последвана от други джихадистки групи, подкрепяни от Техеран, разположени на сирийската граница.Описвайки Иран като \"многоизмерна заплаха\", шефът на армията коментира, че най-тревожно е желанието на Ислямската република да получи ядрени способности, последвано от усилията за постигане на хегемония в региона.", "date": "2018.01.09", "title": "Израел предотвратява отвличане на самолети и атентати в европейски градове"}
{"url": "https://news.bg/world/afrikanskiyat-svinski-grip-obhvana-i-chast-ot-es.html", "text": "Германия под тревога след нови случаи на африкански свински грип в съседните държави Полша и Чехия, които увеличават риска от разпространение на смъртоносния вирус, съобщава ДПА.Щамът се разпространи на запад от Грузия и Русия, засягайки шест страни членки на ЕС.Африканският свински грип не представлява риск за хората, но почти винаги е фатален за свинете и дивите прасета. За момента няма ваксина.Разпространението на болестта може да доведе до огромни загуби за свиневъдите.От края на ноември 2017 г. до началото на януари 2018 г. са регистрирани 279 новия случая на заболяването в Полша. Изглежда, че сега вирусът се разпространява и западно от столицата Варшава, което според Берлин е тревожно.В Чехия има 25 нови случая, които са концентрирани на границата със Словакия.През последната година са отчетени 248 случая на домашни прасета и 3 859 на диви прасета в балтийските държави, Украйна, Румъния, Полша и Чехия.", "date": "2018.01.09", "title": "Африканският свински грип обхвана и част от ЕС"}
{"url": "https://news.bg/crime/valentin-radev-ne-pravim-politika-na-kalpak.html", "text": "\"Аз им казвам убийства и какво ли не се случва в държавата, вие сте отговорни за тях. Да покажем на обществото, че вършим добре работата си. То няма да ни пита за заплатите ни, само ще предлага да ги увеличаваме.\" Това заяви вътрешният министър Валентин Радев по повод намеренията на СФСМВР отново да протестират в деня на откриване на Европредседателството.Радев уточни, че има подозрения за политически мотиви за протеста, защото от всички синдикати на МВР само СФСМВР не били съгласни с направеното за полицаите.\"Какво не направихме? Изплатихме униформите, през годината сме давали и други пари, общо над 48 млн. лв. са раздадени над заплатите допълнително\", допълни вътрешният министър.\"Все още се опитвам да бъда толерантен с тях, да осветля всички действия на ръководството. Считам, че ръководството и правителството направиха необходимото\", категоричен беше Радев.Припомняме, че служителите на МВР заплашиха, че ще \"посрещат\" евроделегациите на новооткритото кръстовище на  и на кръстовището на Орлов мост.Той припомни, че на всеки един полицай са раздадени по 480 лв. Радев уточни, че полицаите искат 15% увеличение на заплатите, а в момента увеличението е 2-13% по разпределение.\"Те казаха на калпак, но ние не правим политика на калпак, а стимулиране най-работливите\", добави още той.По повод искането на полицаите за нов закон за МВР, вътрешният министър уточни, че ще има промени в закона за МВР.\"Със сигурност ще има промени в закона. Той постоянно се променя. Какво е това искане? То ли води до билбордовете в началото на Председателството\", попита реторично Радев.", "date": "2018.01.09", "title": "Валентин Радев: Не правим политика на калпак"}
{"url": "https://news.bg/int-politics/sasht-i-velikobritaniya-se-provalili-da-predizvikat-buntove-v-iran.html", "text": "Върховният лидер на Иран аятолах Али Хаменеи обяви, че Ислямската република е осуетила опитите на САЩ и Великобритания да създадат безредици по време на вълната от протести, заляла страната наскоро, съобщават държавните медии, цитирани от \"Ройтерс\".\"Врагът сега многократно извършва действия и те са побеждавани всеки път\", изтъкна Хаменеи, допълвайки: \"Това е заради съпротивата, заради силната народна и национална съпротива.\"Протестите, които първоначално се обявиха срещу икономическите проблеми, се разраснаха до политически искания за сваляне на режима на аятоласите, се проведоха в повече от 80 града, като най-малко 21 души загинаха. Това бяха най-мащабните протести в Иран от 2009 г. насам.По-рано днес ирански депутат реформатор обяви, че около 3 700 души са били арестувани при размириците и протестите, което е доста по-висок брой от твърденията на властите.Вътрешният министър Абдулреза Рахмани Фазли посочи, че най-много около 42 хил. души са взели участие в протестите, което означава, че ако са били арестувани 3 700 души, близо 10 процента от протестиращите са били задържани.Според иранските власти протестите са замрели. През последните дни се проведоха масови проправителствени демонстрации в няколко големи града, протестирайки срещу размириците.", "date": "2018.01.09", "title": "САЩ и Великобритания се провалили да предизвикат бунтове в Иран"}
{"url": "https://news.bg/world/sasht-se-podgotvyat-za-podzemna-voyna-sreshtu-severna-koreya.html", "text": "Армията на САЩ обучава хиляди войници в тактики на водене на подземна война. Това е част от усилията да се подготви още един военен вариант за Северна Корея, който може да бъде предложен на американския президент Доналд Тръмп.Това съобщиха американски представители пред Националното обществено радио на САЩ.Северна Корея е осеяна с хиляди тунели и бункери, като някои от тях са открити, тъй като преминават през границата и достигат в близост до столицата на Южна Корея Сеул. Други тунели в КНДР са с голяма дълбочина, защото се използват за укриване на войници, артилерия, както и химически, биологически и ядрени оръжия.Освен обучаването на хиляди войници, източниците разкриха, че Пентагонът закупува допълнителна специализирана техника за подземни операции, включително очила за нощно виждане, радиостанции, оксижени и ножици за метал.Представителите поясниха, че допълнителни бригади ще вземат участие в тазгодишните тренировки. Те добавиха, че игрите са планирани за 2018 г., като те ще се проведат в база, въпреки че има допълнителни полигони в страната, които включват изоставени тунели и бункери.Според експерти на Корейския полуостров има около 5 000 тунела, а севернокорейците са като къртици.От години американски представители предупреждават за тези тунели. Бившият военен министър на САЩ Доналд Ръмсфелд заяви по време на изслушване в Конгреса през 2001 г., че Северна Корея е световна класа в направата на тунели.Източниците предупредиха, че тунелите в КНДР са дълбоко под земята и ракетите и бомбите може да не ги засегнат.Всякакви военни действия срещу КНДР ще включват операции на американските и южнокорейски въоръжени сили срещу тези тунели, поясниха представителите.САЩ обикновено обучават една или две бригади за подземна война, за да се подготвят при подобни сражения в Афганистан. Но с растящата заплаха от КНДР армията обучава допълнителни бригади, въпреки че конкретният им брой е класифициран.Преди месец американски войници тренираха проникване в бункер в база северно от Сеул.", "date": "2018.01.09", "title": "САЩ се подготвят за подземна война срещу Северна Корея"}
{"url": "https://news.bg/society/6-2-bezrabotitsa-otchete-evrostat-v-balgariya.html", "text": "Безработицата в България през ноември 2017 г. е 6,2%, със същия темп като предходните два месеца, и е спаднала от 6.8% през ноември 2016 г., сочат данни, публикувани на 9 януари от статистическата агенция на Евростат.Коефициентът на безработица в България отново е под средния за ЕС, който през ноември 2017 г. е 7,3%.Евростат изчислява, че 210 000 души в България са безработни, което е с около 8 000 по-малко, отколкото през ноември 2016 г. Младежката безработица в България през ноември 2017 г. е 12,6 на сто, спрямо 15,8 на сто през ноември 2016 г.Сезонно коригираната безработица в еврозоната (EA19) е 8,7% през ноември 2017 г., от 8,8% през октомври 2017 г. и от 9,8% през ноември 2016 г. Това е най-ниският процент, регистриран в еврозоната от януари 2009 г.Процентът на безработица в ЕС28 през ноември 2017 г. е най-ниският процент, регистриран в ЕС28 от октомври 2008 г. Евростат изчислява, че 18,166 милиона мъже и жени в ЕС28, от които 14,263 милиона в еврозоната, са били безработни през ноември 2017 г.В сравнение с октомври 2017 г. броят на безработните е намалял с 155 000 в ЕС28 и с 107 000 в еврозоната. В сравнение с ноември 2016 г. безработицата е спаднала с 2.133 млн. В ЕС28 и с 1.561 млн. Евро в еврозоната.Сред страните от ЕС най-ниските нива на безработица през ноември 2017 г. са регистрирани в Чешката република (2.5%), Малта и Германия (и 3.6%).Най-високи нива на безработица са наблюдавани в Гърция (20,5% през септември 2017 г.) и Испания (16,7%). В сравнение с предходната година, безработицата спада във всички страни от ЕС, за които данните са сравними с течение на времето.Най-големите намаления са регистрирани в Гърция (от 23,2% до 20,5% между септември 2016 г. и септември 2017 г.), Португалия (от 10,5% на 8,2%), Хърватия (от 12,5% на 10,4% от 13.1 на сто до 11.0 на сто).През ноември 2017 г. в ЕС-28 са били безработни 3.698 млн. младежи (под 25 години), от които 2.624 млн. са в еврозоната. В сравнение с ноември 2016 г. безработицата сред младежите намалява с 429 000 в ЕС-28 и с 286 000 в еврозоната.През ноември 2017 г. равнището на младежка безработица е 16,2% в ЕС28 и 18,2% в еврозоната, в сравнение с 18,2% и 20,5% съответно през ноември 2016 г.През ноември 2017 г. най-нисък процент на младежка безработица е в Чешката република (5%) и Германия (6.6%), докато най-високите са регистрирани в Гърция (39.5% през септември 2017 г.) и Италия (32,7 на сто)", "date": "2018.01.09", "title": "6,2% безработица отчете Евростат в България"}
{"url": "https://news.bg/economics/babh-otkri-elektronna-registratsiya-na-probite-za-mlyako.html", "text": "От 22 януари 2018 г. започна електронна регистрация на пробите за мляко. Началото на \"Модул мляко\" като част от Интегрираната Информационна Система ВетИС на БАБХ е в изпълнение на схемата за тестване на качеството на суровото краве мляко, заявиха от Българската агенция за безопасност на храните.Задължителните проби за всеки месец, считано от 22 януари 2018 г. ще трябва да се регистрират посредством мобилното приложение на \"Модул мляко\". при самоконтрола ще могат да се вземат от всяко лице, на което е издадено удостоверение за преминато обучение с участието на БАБХ. Човекът трябва да е вписан в списъка на обучените пробовземачи, публикуван на интернет страницата на БАБХ, уточниха от агенцията.Въвеждането на  ще става чрез мобилно приложение \"Проби мляко\" за работа с мобилно устройство. Това приложение е разработено и заплатено от БАБХ и е безплатно за ползване от страна на пробовземачите.За работа с \"Модул мляко\", всеки пробовземач следва да си купи мобилно устройство, което е добре да бъде с екран не по-малко от 8\" и RAM памет минимум 2GB или повече. Задължително е да има GPS устройство, камера за разчитане на баркод и QR-код с препоръчителна резолюция 8 МР или повече.Изискваната версия за писане върху тъч скрийна на таблета е AnyPen или равнозначна, необходима е и версия на операционната система - Android 5.0 или по-нова. Необходимото време на работа на батерията - най-малко 8 часа активно ползване и мобилен интернет.От агенцията информират и за документите, които трябва да подаде човекът, който иска да взема пробите за млякото.За да има потребителско име и парола до ВетИС на БАБХ пробовземачът, както наричат от БАБХ фермерите или хората, които ще вземат пробите на млякото, трябва да подадат Заявление за достъп до ИИС на БАБХ (по образец на БАБХ) и Декларация за поверителност, която също е по образец на БАБХ. Документите се подават до директора на съответната (по местоживеене) Областна дирекция по безопасност на храните (ОДБХ).В заявката трябва да е описан номера на удостоверение за преминато обучение за пробовземач на сурово мляко, както и номера на удостоверение за администратор на лични данни, издадено от Комисията за защита на лични данни или входящ номер на заявление за администратор на лични данни.Посочените данни ще се проверяват за валидност преди предоставяне на достъп до ВетИС и мобилното приложение.", "date": "2018.01.09", "title": "БАБХ откри електронна регистрация на пробите за мляко"}
{"url": "https://news.bg/crime/stolichniyat-dondukov-remont-na-remonta-na-remonta.html", "text": "Столичният бул. \"Дондуков\" отново е в ремонт. Ремонтните дейности по централният булевард текат с пълна сила днес.\"Ремонтът на ремонта\" се случва след вчерашния \" за лошото състояние на пътната артерия.Организацията алармира за дупки, неравности и разпаднати делинеатори (ограничители) на велоалеята по открития преди по-малко от месец булевард \"Дондуков\". Още докато траеше ремонтът многократно се сигнализираше, че строителството по емблематичния столичен булевард е некачествено.По булеварда вече освен неравни павета, сериозни проблеми се наблюдават и по асфалта.\"Спаси София\" са категорични, че в София няма мерки, които да гарантират, че похарчените над 7 милиона лева за ремонт, ще доведат до дълготрайни резултати.Днес обаче строителни работници вече пренареждат паветата по столичния булевард.Припомняме още, че в началото на декември миналата година столичният общински съветник от РБ и активист Иво Божков коментира ремонта на емблематичния булевард \"Княз А. Дондуков\" като В пост в социалните мрежи Божков разпространи кадри, показващи състоянието на току-що ремонтирания булевард след първия дъжд от пускането му в експлоатация. На снимките се вижда как на булеварда се образуват големи локви точно на пешеходна пътека, което прави минаването по пешеходната пътека на практика невъзможно.Това отново навява темата за качеството на ремонтите в столицата и нуждата от \"\".", "date": "2018.01.09", "title": "Столичният \"Дондуков\" - ремонт на ремонта на ремонта"}
{"url": "https://news.bg/int-politics/es-predupredi-harvatiya-da-ne-otvarya-otnovo-kutiyata-na-pandora-na-balkanite.html", "text": "Бивш словенски премиер призова институциите на ЕС да намерят начин да принудят Хърватия да спазва правото на ЕС по отношение на прилагането на арбитражно решение, съобщава b92.Това се отнася до решение на Арбитражния съд в Хага по спора за морската граница между Словения и Хърватия в Пиранския залив. Алой Петерле, който сега е член на Европейския парламент, предупреди Европейския съюз, че ако не действа, \"Кутията на Пандора може отново да бъде отворена на Балканите, това със сигурност ще засегне европейската перспектива на страните от Западните Балкани\".В писмо до върховни представители на ЕС той също така посочва, че \"само уважението към закона може да осигури мир\".\"Шест месеца след обвързващото арбитражно решение на съдал, то все още не е изпълнено, което е от голямо значение не само в Словения. Вместо да спазваме международните закони, ние сме свидетели на обновена политизация и появата на национализъм\", обяснява Петърле в писмото си.Всичко това идва след като Словения обяви, че едностранно ще изпълни решението на съда, като Хърватия предупреди против него. В понеделник председателят на Европейската комисия Жан-Клод Юнкер коментира въпроса и заяви, че граничният спор между Хърватия и Словения засяга целия Европейски съюз.Той посочва, че този въпрос е \"много по-важен, отколкото много хора в Словения и Хърватия. Това не е само двустранен проблем, а засяга целия ЕС. Европейската комисия предложи да бъде посредник в преговорите\".Юнкер допълва, че това предложение не е \"добре прието\" и че този спор засяга \"перспективата на страните от Западните Балкани да станат членки на ЕС\". Юнкер също така подчертава, че ЕК не иска инциденти между двете страни.", "date": "2018.01.09", "title": "ЕС предупреди Хърватия да не отваря отново кутията на Пандора на Балканите"}
{"url": "https://news.bg/world/stachki-tresat-germanskiya-industrialen-sektor.html", "text": "Германски работници в индустриалния сектор излязоха на протест в подкрепа искането на синдиката IG Metall за увеличаване на заплатите, съобщава \"Ройтерс\".Германия отчита рекордно ниска безработица и отлични икономически показатели. Най-големият синдикат в страната поиска 6-процентно увеличение на заплатите тази година за близо 4 милиона работници, както и по-къса работна седмица.За четвъртък са запланувани регионални преговори. До момента предложението на работодателите включва увеличението на заплатите да е от 2% и еднократно плащане от 200 евро през първото тримесечие.В понеделник повече от 3000 служители на Porsche спряха работа в Щутгарт, а около 400 служители на компанията за асансьори OTIS в Берлин се очаква също да стачкуват.Работа спира и нощната смяна в компанията Kirchhoff, както и служители на компанията Claas, обявиха от синдиката.IG Metall призова служителите в 143 компании да излязат да протестират.В Бавария се подготвят действия срещу BMW и Siemens, където синдикатът заплаши да премине от няколкочасови стачки към целодневни.В Бавария преговорите ще бъдат възобновени на 15 януари, а в Северен Рейн-Вестфалия на 18 януари.", "date": "2018.01.09", "title": "Стачки тресат германския индустриален сектор"}
{"url": "https://news.bg/regions/mrasniyat-vazduh-iznenada-stolichna-obshtina-i-ban.html", "text": "Днес и утре замърсяването на въздуха с фини прахови частици (ФПЧ) в София ще бъде ниско. Това сочат прогнозни данни на БАН за нивата на ФПЧ10 в столицата за днес и утре, 9 и 10 януари.За днес, 9 януари, прогнозите на БАН показват, че очакваният потенциал на замърсяване с ФПЧ в районите на ж.к. \"Дружба\", ж.к. \"Павлово\", ж.к. \"Хиподрума\", ж.к. \"Надежда\" и местност \"Копитото\" ще бъде \"НИСЪК\".Абсолютно същите са и прогнозите на БАН за утре, 10 януари.Данните се изчисляват от система, разработена от екип на БАН, по поръчка на Столична община и представят прогноза за средноденонощните стойности.Ситуацията в София тази сутрин обаче беше по-различна.  Според справка в интерактивната карта за замърсяването на въздуха на фондация \"Код България\" качеството на въздуха над столицата е силно влошено. Десетки станции отчитат завишени нива на фини прахови частици във въздуха, като стойностите са десетки пъти над нормата.Информация от сайта  също показва, че въздухът в София е силно замърсен. Става въпрос за почти всички части на София, където нивата на замърсяване са драстично над нормите. Най-мръсен е въздухът в квартал \"Овча Купел\".Справка на сайта  също показва, че въздъхът в столицата е силно замърсен. Припомняме, по-рано днес, по време на , която свързва Терминал 2 на софийското летище и бул. \"Брюксел\", кметът на Столична община Йорданка Фандъкова посочи, че ще настоява мерките за справяне с мръсния въздух да бъдат разглеждани по-бързо в Столичния общински съвет. Фандъкова призна, че през последната седмица по официалните данни на Изпълнителната агенция \"Околна среда\" всеки ден се наблюдава около двойно превишение на допустимите норми на фини прахови частици в София. Припомняме и че днес в съседна Македония, в Скопие, общественият транспорт временно ще бъде безплатен заради замърсяването на въздуха в града. Замърсяването там било 4 пъти над нормата. На тежкотоварните превозни средства е забранено да влизат в центъра на града, а бременните жени и хората над 60 години могат да не ходят на работа. ", "date": "2018.01.09", "title": "Мръсният въздух изненада Столична община и БАН"}
{"url": "https://news.bg/world/apple-obeshta-da-deystva-sreshtu-smartfon-pristrastyavaneto-sred-detsata.html", "text": "Американският технологичен гигант Apple обеща да предприеме действия срещу смартфон пристрастяването сред децата, съобщават агенции.Компанията обяви пред Business Insider, че въвежда \"функции и подобрения\" за по-добра работа.На въпрос на медията дали ще разреши проблема със смартфон пристрастяването сред децата, производителят на iPhone отговори, че работи върху продукти, които ще \"вдъхновяват, забавляват и образоват\" децата. От Apple допълват, че \"винаги внимават с децата\" и полагат усилия да се увеличи онлайн безопасността.Вчера инвеститори призоваха Apple да разработи софтуер, който да ограничава използването на смартфоните от децата.", "date": "2018.01.09", "title": "Apple обеща да действа срещу смартфон пристрастяването сред децата"}
{"url": "https://news.bg/int-politics/spavat-plana-na-tramp-da-subsidira-vaglishtnite-i-atomnite-tsentrali.html", "text": "Независима енергийна агенция отхвърли плана на администрацията на американския президент Доналд Тръмп за субсидиране на въглищни и атомни централи, нанасяйки удар на важната за президента мисия да съживи стагниращата въглищна индустрия.Решението на контролираната от републиканците Федерална енергийна регулаторна комисия (FERC) беше неочаквано и идва на фона на многократните обещания на Тръмп да обнови въглищната индустрия като най-добър източник на енергия в страната. Индустрията беше ударена от множество фалити и постоянна загуба на пазарен дял, докато природният газ и възобновяемата енергия процъфтяват.Енергийният министър Рик Пери през миналата година предложи нова правителствена подкрепа за въглищните и атомните централи в опит да забави темпа, в който тези мощности постепенно биват изваждани от употреба, твърдейки, че производството е необходимо, за да се избегнат прекъсвания на електрозахранването \"във времена на проблеми със снабдяването като неотдавнашните природни бедствия\".Планът би осигурил жизненоважна подкрепа за много застарели въглищни и атомни централи, които в противен случай биха преустановили дейност, главно заради изобилието от евтин природен газ и понижаващата се цена на възобновяемите енергийни източници.От Министерството на енергетиката на САЩ отбелязаха, че са били спрени 531 въглищни централи между 2002 и 2016 г., докато за осем атомни реактора са били обявени планове за извеждане от експлоатация през миналата година.Доналд Тръмп се зарече да спре този спад и да сложи край на \"войната\" срещу общностите, изкарващи прехраната си от минната индустрия, отменяйки различни екологични регулации, въведени по време на предишната администрация на Барак Обама.Ала непартиен експертен анализ, публикуван през миналия месец, изчисли, че планът би струвал на американските данъкоплатци 10,6 млрд. долара годишно. А парите ще бъдат използвани за подкрепа на някои от най-старите и замърсяващи електроцентрали в страната.И отхвърляйки предложението, от FERC заявиха, че въпреки твърденията на администрацията на Тръмп за обратното, няма никакви доказателства, че всякакво минало или планирано спиране на въглищни централи представлява заплаха за надеждността на електроснабдяването в страната.", "date": "2018.01.09", "title": "Спъват плана на Тръмп да субсидира въглищните и атомните централи"}
{"url": "https://news.bg/economics/otnovo-gotvyat-kontsesiya-za-letishte-sofiya.html", "text": "Процедурата за концесия на летище София ще бъде рестартирана, заяви транспортният министър Ивайло Московски след откриване на нова пътна връзка, която свързваТерминал 2 на софийското летище и бул. \"Брюксел\", цитиран от БТА.По думите му до месец трябва да бъдат готови предконцесионните анализи от международните финансови институции за Летище София. Когато това стане, ще ги прегледаме и ще рестартираме процедурата по концесията, заяви Московски.Министърът очаква до края на европредседателството ни да приключи подаването на оферти за концесионер на Летище София. Консултанти по процедурата са Световната банка и Европейската банка за възстановяване и развитие.Според Московски, целта на концесията е да се подобри управлението и да се намерят пари за Българските държавни железници.Припомняме, работещите на аерогара София и от синдикат КТ \"Подкрепа\" се съмняват в ефективността на подобна концесия. От синдиката считат, че тази стъпка ще доведе не само до сериозни финансови загуби на държавата (стотици милиони лева), редуциране на персонала, занижаване на качеството на услугите, но и на мерките за сигурност.Идеята за  бе възобновена веднага след формиране на третия кабинет \"Борисов\" в началото на  обяви намеренията на правителството да възобнови процедурата, спряна от служебния кабинет. Месец по-късно Московски посочи септември 2017 г. като срок за , този път с международен консултант. Летище София е един от един от най-големите държавни активи, с изключение на енергийните. Очакваната сума е 480 млн. лв., която да бъде похарчена за БДЖ.", "date": "2018.01.09", "title": "Отново готвят концесия за летище София"}
{"url": "https://news.bg/world/90-ot-zhenite-v-bryuksel-sa-bili-zhertva-na-seksualno-posegatelstvo.html", "text": "Близо девет от 10 жени в Брюксел са били жертва на някаква форма на сексуално посегателство. Това показва ново проучване, направено от Гентския университет, цитирано от \"Политико\".Според сондажа 88% от анкетираните жени заявяват, че са били жертва на сексуален тормоз по улиците на белгийската столица. Половината от респондентите отбелязват, че срещу тях е било упражнено физическо насилие, информира медията De Tijd.30% от анкетираните жени казват, че все още не могат да преодолеят последиците от преживяния от тях сексуален тормоз или насилие.", "date": "2018.01.09", "title": "90% от жените в Брюксел са били жертва на сексуално посегателство"}
{"url": "https://news.bg/world/kndr-i-yuzhna-koreya-se-saglasiha-da-provedat-voenni-pregovori.html", "text": "КНДР и Южна Корея постигнаха съгласие да започнат военни преговори за намаляване на напрежението на Корейския полуостров, съобщиха от Сеул.Южнокорейското правителство информира, цитирано от \"Ройтерс\", че ръководителят на делегацията на КНДР е изразил негативно отношение към искане Пхенян да изостави ядрените оръжия.Конкретно двете Кореи са постигнали съгласие да проведат военни разговори за намаляване на напрежението на границата, отбелязва \"Йонхап\".Те също така ще проведат разговори на работно ниво за Олимпиадата.Пхенян е приел предложението на Сеул за военни преговори за намаляване на напрежението и се е съгласил да изпрати делегация на Зимните олимпийски игри в Южна Корея през следващия месец, се казва в съвместно съобщение след проведените разговори на високо ниво.По време на първия официален диалог за последните две години в граничното селце Панмунджом двете страни също се договориха да активизират сътрудничеството и обмена по време на преговори на различни нива, поясниха южнокорейски представители.Споразумението, според \"Йонхап\", бележи голям пробив за последните години, тъй като е опит за разведряване на отношенията между двете страни.Но предложението на Южна Корея да се проведе среща с помощта на Червения кръст за обединение на разделените от Корейската война ( 1950-1953) семейства на Лунната нова година не е включеното в комюникето.По-рано стана ясно, че тоталитарната държава подновява военната гореща линия с Южна Корея, а също така ще изпрати спортисти и високопоставени държавни служители на Зимните олимпийски игри, които започват след месец в Южна Корея (между 9 и 26 февруари в Пьончан).", "date": "2018.01.09", "title": "КНДР и Южна Корея се съгласиха да проведат военни преговори"}
{"url": "https://news.bg/int-politics/egipet-gradi-4-hil-novi-zavoda-s-pomoshtta-na-armiyata.html", "text": "Египетският президент Абдел Фатах ал Сиси обяви, че страната му се стреми да построи 4000 фабрики за микро, малки и средни предприятия.Предвидени са \"най-много шест месеца до една година\", а проектите ще бъдат водени от въоръжените сили, съобщава Middle East Monitor.В речта си при откриването на няколко проекта за развитие ал Сиси не споменава, кога ще започне строителството, какви са разходите или кой финансира проектите.Египетският президент също така отбелязва, че Министерството на жилищното строителство в сътрудничество със строителни войски ще изпълнят проекти, които ще създадат 40 000 работни места.", "date": "2018.01.09", "title": "Египет гради 4 хил. нови завода с помощта на армията"}
{"url": "https://news.bg/health/lekarite-ochakvat-gripa-v-kraya-na-mesetsa.html", "text": "Стотици души преминаха през грипния кабинет на ВМА, но лекарите очакват епидемия в края на месеца. Близо 200 човека са преминали от 29 декември 2017 г. досега през открития специално за сезона грипен кабинет в Катедрата по инфекциозни болести на Военномедицинска академия.\"Този кабинет се разкрива всеки грипен сезон и в момента работи с пълна сила. След новогодишните празници наблюдаваме нарастване на броя на заболелите, като на място преценяваме дали се нуждаят от амбулаторно лечение или трябва да бъдат хоспитализирани.\" Това заяви полк. доц. Георги Попов - началник на Катедра по инфекциозни болести. Още при първите симптоми трябва да се потърси лекарска помощ, категоричен е специалистът. Това е нужно, за да се избегнат усложнения като пневмонии, менингоенцефалити, отити, синузити, неврити и други.По думите на доц. Попов пациентите условно могат да се разделят на две групи, спрямо какви симптоми имат. Той подчерта, че тънката разлика между грип и обща настинка трябва да бъде направена от специалист, за да се назначи и адекватното лечение.Доц. Попов обясни, че за грипа е характерно острото начало - болки в ставите, очите, обща интоксикация. Ако заболеем от грип сме отпаднали, не ни се работи, нямаме настроение, имаме висока температура над 38 градуса, придружена с втрисане, суха кашлица.\"При общата настинка нещата са постепенно започващи с първоначални белези. Тук водещото е едно кихане, температурата е повишена, но е под 38 градуса\", пояснява инфекционистът.Съветите на специалистът са да консумираме повече плодове, предимно цитрусови, зеленчуци, да приемаме повече течности. \"Болните трябва да се изолират вкъщи, да се носят маски. Трябва да се внимава за хигиената на ръцете - грипните вируси се задържат по повърностите и лесно можем да се заразим\", изтъкна важността на здравната култура доц. Попов.Прогнозите на доц. Попов са грипният сезон да е по-силен в края на месеца.\"Към момента засеченият грипен вирус е H2N3 - \"Хонконг\", който е по-благоприятен, защото голяма част от населението вече се е срещала с него и има изграден имунитет. Засегнати от него ще са най-вече малките деца и хора с преходни и хронични заболявания. Очакванията са грипният сезон да е по-силен в края на месец януари\", обясни специалистът.Припомняме, news.bg попита читателите си дали този зимен сезон ще се ваксинират срещу грип.Към днешна дата, 9 януари 2018 г., резултатите от анкетата бяха категорични - 73% от отговорилите са посочили, че няма да се ваксинират срещу грип. 14.4% са заявили, че ще се ваксинират, а 9.9% от участниците в анкетата са посочили, че няма да се ваксинират, защото използват природни имуностимуланти. 1.9% от запитаните са посочили, че се ваксинират, ако не забравят. 0.8% от анкетираните са отговорили с \"Аз няма да се ваксинирам, но децата ще ваксинирам\".", "date": "2018.01.09", "title": "Лекарите очакват грипа в края на месеца"}
{"url": "https://news.bg/health/ananiev-dava-prioritet-na-maychinoto-i-detskoto-zdraveopazvane.html", "text": "\"Майчиното и детското здравеопазване са сред приоритетите на правителството и настоящия екип на здравното министерство. Усилията ни за обновяване на базите от този тип в страната ще бъдат последователни и осезаеми както за екипите, работещи в тях, така и за пациентите\". Това заяви здравният министър Кирил Ананиев по време на официалното откриване на реновираната Послеродова клиника към болница \"Майчин дом\" в София.\"Като икономист и финансист не мога да не кажа, че финансовото състояние на \"Майчин дом\" е много добро, с положителен финансов резултат и без никакви задължения към доставчици\", поясни министър Ананиев.Той похвали болница \"Майчин дом\" като водещо лечебно заведение в страната, къдет работят изключителни професионалисти.Инвестицията в Послеродовата клиника е на стойност близо 600 хил. лв., отпуснати от Министерството на здравеопазването под формата на капиталови средства. На 394 хил. лв. възлиза ремонтът в лечебното заведение, а с други 200 хил. лв. е закупено оборудване за клиниката.Ананиев уточни, че това е една от причините МЗ да задели необходимия ресурс, за да бъде реновирана Послеродовата клиника, която е и най-съвременната в цялата страна.Директорът на университетската болница доц. Иван Костов посочи, че грижата за майката и детето са в основата на всяка една политика. \"Майчин дом\" е институцията, която е основен фактор в развитието на акушерството и гинекологията в страната, допълни доц. Костов.Кирил Ананиев поздрави лекарите и специалистите по здравни грижи в УМБАЛ по повод Бабинден.", "date": "2018.01.09", "title": "Ананиев дава приоритет на майчиното и детското здравеопазване"}
{"url": "https://news.bg/int-politics/rusnatsite-vse-po-golemi-optimisti-vse-po-dovolni-ot-zhivota-si.html", "text": "Руснаците вече по-оптимистично оценяват положението както в Русия като цяло, така и в личния си живот. Това се изтъква в ново социологическо проучване на руския държавен социологически център ВЦИОМ, цитирано от руските медии.Уточнява се, че данните за социалните нагласи през 2017 г. значително надминават по оптимизъм тези от 2015 и 2016 г.Например 73% от анкетираните в Русия всичко е наред, а 83 на сто са оценили положително личните си успехи.От ВЦИОМ коментират, че руснаците се чувстват напълно комфортно и смятат, че в Руската федерацията всичко върви добре.Според анализатора Константин Калачов истинският оптимизъм идвал не от убеждението, че всичко ще бъде наред, а че не всичко ще бъде лошо.\"Най-трудното за Русия действително вече отмина. Хората са уморени от социалния песимизъм и вече не го искат. Очакванията за бъдещето са предпазливи, но позитивни, а най-лошото вече не ни плаши. В обществото се формира все по-ясно търсене на оптимизъм и позитивни неща. Ако съдим по съдържанието на новините, това търсене намира отклик\", коментира Калачов.В сондажа на ВЦИОМ, проведен между 25 и 27 декември 2017 г., са взели участие 1 800 руски граждани. ", "date": "2018.01.09", "title": "Руснаците все по-големи оптимисти, все по-доволни от живота си"}
{"url": "https://news.bg/crime/arestuvaha-69-godishen-ubil-sobstvenata-si-sapruga.html", "text": "Окръжната прокуратура в Силистра повдигна обвинение спрямо 69-годишен мъж, убил жена си по особено мъчителен начин и с особена жестокост.С постановление на прокуратурата мъжът Джебраим С. е задържан за срок до 72 часа. Той е привлечен като обвиняем за убийството на съпругата си В.А. на 67 години. Мъжът е бил задържан вчера.Според обвинението мъжът е убил жена си по особено мъчителен начин и с особена жестокост.Ако бъде признат за виновен, Джебраим може да прекара в затвора следващите от 15 до 20 години. За подобно престъпление е възможно и обвиняемият да получи присъда доживотен затвор или доживотен затвор без замяна.Сигналът за убийството е бил подаден вчера, 8 януари. Според данните от сигнала е открито тяло на жена в дуловското село Окорш. На мястото са изпратени екипи на полицията.При направен оглед на местопрестъплението е установено, че убийството е било извършено по насилствен начин - по тялото на жената имало следи от съпротива. По случая са назначени експертизи.Окръжната прокуратура в Силистра вече е внесла в съда и искане за постоянното задържане на 69-годишния Джебраим.", "date": "2018.01.09", "title": "Арестуваха 69-годишен, убил собствената си съпруга"}
{"url": "https://news.bg/crime/vremeto-i-myastoto-na-ubiystvoto-na-petar-hristov-ne-sa-sluchayni.html", "text": "\"Времето и мястото на убийството не са избрани случайно\". Това заяви в ефира на Нова Тихомир Безлов от Центъра за изследване на демокрацията.Безлов напомни, че Петър Христов е много противоречива личност. Като млад бизнесмен Христов е притежавал охранителната фирма \"Дито\" ООД, която охранява най-големите захарни заводи у нас.Журналистът Анна Заркова пък обясни, че има защо личността на Петър Христов да е интересна. \"За пръв път неговото име се появява в медиите през 1993 г. Той е интересен за медиите като част от борческата империя. И сам той се определя като част от нея\", изтъкна тя.Припомняме, разследването около убийството на бизнесмена Петър Христов продължава.  пред офиса си. Бизнесменът е получил осем куршума в гърдите, а последния е бил фатален. Мъжът умира малко след като е закаран във ВМА. Властите разследват няколко версии за убийството на 49-годишния мъж, но основната е, че нападението е свързано с бизнеса му.Николай Милаковски, кмет на Самоводене - селото, в което е израснал бизнесменът- разказа пред медията, че Христов не е показвал притеснения за сигурността си. \"Той идваше в Самоводене без охрана. Само веднъж съм го виждал с шофьор тук\", обясни Милаковски и допълни за застреляният, че е бил \"един изключително хубав, приятен и лъчезарен човек\". По думите на Милаковски стана ясно, че Христов е помагал с дарения в общината.В Самоводие днес е ден на траур.Пред bTV убийството на бизнесмена коментира Владислав Карамфилов - Въргала, който е близък приятел на застреляния мъж. По думите му става ясно, че Петър Христов никога не е участвал в някоя от групировките. \"Никога не е бил мутра\", отсече Въргала.Бизнесменът се ползва с добро име във Велико Търново. Повече от 10 години Христов активно взима участие в събития значими за региона и не криеше връзките си с ГЕРБ. Името му се спрягаше близко до председателят на ПГ на ГЕРБ Цветан Цветанов. По този въпрос Въргала коментира, че всичко това е нормално.\"Той е бизнесмен от Велико Търново. Цветан Цветанов е депутат от Велико Търново - нормално е един от успешните бизнесмени да има връзка с местното управление. Христов не е протеже на ГЕРБ\", отсече Влади Въргала.Според него разстрелът е извършен от човек, който има необходимост \"да клати държавата\". Влади Въргала не изключва възможна причина за убийството на Христов да е заради помощта му при разкриването на бандите на \"Наглите\" и \"Килърите\"", "date": "2018.01.09", "title": "Времето и мястото на убийството на Петър Христов не са случайни"}
{"url": "https://news.bg/politics/shest-doklada-predstavyat-na-ksns.html", "text": "Шест доклада изслушват участниците в заседанието на КСНС при президента. Заседанието на Консултативния съвет по национална сигурност е на тема: \"Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\".Три доклада ще представи военният министър Красимир Каракачанов, единият е изготвен съвместно с първия ни дипломат Екатерина Захариева.Доклад ще чете и икономическият министър Емил Караниколов. Доклади ще четат и просветният министър Красимир Вълчев и председателят на БАН академик Юлиан Ревалски.На \"Дондуков\" 2 в 10.30 часа пристигнаха: премиерът Бойко Борисов, председателят на Народното събрание Цвета Караянчева, заместник министър-председателят по правосъдната реформа и министър на външните работи Екатерина Захариева, вицепремиерът и министър на отбраната Красимир Каракачанов.Дойдоха и министърът на финансите Владисав Горанов, министърът на вътрешните работи Валентин Радев, началникът на отбраната ген. Андрей Боцев, лидерът на БСП Корнелия Нинова, заместник-председателят на ГЕРБ и председател на парламентарната група на партията Цветан Цветанов, председателят на ДПС Мустафа Карадайъ, лидерът на \"Атака\" Волен Сидеров и зам.-председателят на Народното събрание и лидер на партия \"Воля\" Веселин Марешки.", "date": "2018.01.09", "title": "Шест доклада представят на КСНС"}
{"url": "https://news.bg/crime/nevizhdana-brakonierska-sech-v-zashtitenata-mestnost-tulovskata-koriya.html", "text": "Служители от Регионалната дирекция по горите в Стара Загора са установили невиждано бракониерско сечене в защитена местност \"Туловската кория\".Горските извършили проверка по подаден сигнал на територията на Държавно горско стопанство - Мъглиж.В защитена местност \"Туловска кория\" проверяващите са установили незаконна сеч на 546 броя дървета от габър и летен дъб.Общият размер на незаконно добитата дървесина възлиза на 76 плътни кубически метра.\"Туловската кория\" е обявена за природна забележителност през 1961 година. От 2002 година насам е прекатегоризирана в защитена местност, като целта е да се опазят остатъци от вековна дъбова гора в местността.Според констатациите на горските безогледното посегателство срещу природата е извършено в периода от 20 декември 2017 година до 3 януари 2018 година. Извършителите са неизвестни.Всички материали по случая са изпратени в Районна прокуратура - Казанлък.Вчера, 8 януари, от националната неправителствена природозащитна организация \"Зелени Балкани\" разпространиха до медиите съобщение, че екипи на организацията са се натъкнали на невиждано по рода си бракониерско сечище в сърцето на тази вековна гора. Вековните дъбове в \"Туловската кория\" са последните наследници на \"Великата българска гора\", посочват от организацията.Преки мерки по охрана на горите трябва да бъдат взети, заяви пред БГНЕС служител от горското стопанство - Стара Загора.\"Това вече е прекалено\", заяви горският, според когото с годините става все по-тежко и лошо положението. Преди години също е имало сеч в Туловската кория, но тя е била с малки триончета и колела, а настоящия случай вече е много тежък. По думите на горския освен пряка охрана тази древна гора трябва да се опазва и със събиране и садене на семена, тъй като изчезването на обикновения дъб като тенденция ще засегне и цялата екосистема на региона.", "date": "2018.01.09", "title": "Невиждана бракониерска сеч в защитената местност \"Туловската кория\""}
{"url": "https://news.bg/int-politics/rusiya-imala-dostatachno-voynitsi-v-siriya-za-da-se-spravi-s-ekstremistite.html", "text": "Русия има достатъчно останали военни сили в Сирия, за да се противопостави на евентуални атаки срещу нейните военни бази. Това обяви говорителят на Кремъл, цитиран от \"Ройтерс\".\"Този контингент, който остава, военната инфраструктура, която остава във военните бази \"Хмеймим\" и \"Тартус\", те са напълно способни да се борят с тези случайни терористични действия\", изтъкна Песков по време на конферентен разговор с журналисти.Руското военно министерство обяви вчера, че екстремисти са атакували руските бази в Сирия през нощта на 6 януари, използвайки 13 бойни дрона.", "date": "2018.01.09", "title": "Русия имала достатъчно войници в Сирия, за да се справи с екстремистите"}
{"url": "https://news.bg/education/stolichno-uchilishte-gotovo-za-protest-ako-mu-otnemat-sgradata.html", "text": "Преподаватели от столичната Професионална гимназия по облекло са останали изключително изненадани от , от което са разбрали, че училището не само ще бъде преместено на друг адрес, но и че то вече било преместено. Вчера министър Вълчев заяви, че още преди две години - 2016 г. - е променен административният адрес на гимназията.В кратко изявление до медиите преподавателите заявяват, че са готови на ефективни стачни действия, ако действително министерството реши да отнеме сградата, в която те - преподаватели и ученици - имат учебни занятия и в момента.\"В изявлението на Министъра бе съобщено, че учениците са преместени в друга сграда в \"Лозенец\", което не отговаря на истината. В сградата и в момента тече учебен процес и се обучават 240 ученици, заявяват преподавателите от ПГО \"Княгиня Мария Луиза\" и питат:Защо е нужно да се преместват 240 ученици, за да се настанят 120 студенти, в сграда, която вече е специално оборудвана за професионална подготовка на дизайнери, конструктори и моделиери на облекло.\"Ние, учителите и служителите на ПГО \"Княгиня Мария Луиза\" сме готови за ефективни стачни действия\", посочват преподавателите.Припомняме, вчера след среща в СУ \"Свети Климент Охридски\"  като компенсация за отнетата сграда на бул. \"Ал. Стамболийски\" в София в полза на съда и прокуратурата. на правителството и заяви готовност за протести 22 януари.Преподавателите от столичната гимназия напомнят и че Професионалната гимназия по облекло \"Кн. Мария Луиза\" е първото девическо професионално училище в България. Основано е през 1893 година по инициатива на благотворително дружество \"Майка\", председателствано от видните български общественички Йорданка Филаретова и Екатерина Каравелова.В своята 125 годишна история училището създава неоспорими традиции в общообразователната и професионалната подготовка. Преподавателите се противопоставят и на това една традиция да бъде унищожавана.", "date": "2018.01.09", "title": "Столично училище готово за протест, ако му отнемат сградата"}
{"url": "https://news.bg/crime/dva-traktora-i-seyalka-izgoryaha-v-targovishtkoto-selo-alvanovo.html", "text": "Два трактора и една сеялка са изгорели при пожар в търговищкото село Алваново, съобщи БТА, позовавайки се на МВР. Унищожени са 1400 кв. м. покривна конструкция.Сигналът за огъня, възникнал в стопанска постройка, е получен след 17 часа в понеделник и е погасен четири часа по-късно. Няма пострадали хора.Сградата е собственост на местната земеделска кооперация. След инцидента са унищожени 1400 кв. м. покривна конструкция, два трактора и една сеялка. Спасени от огъня са други селскостопански машини - зърнокомбайн, две сеялки, торачка, хедер за зърнокомбайн и др.При потушаването на пожара са използвани 42 000 литра вода. Участвали са огнеборци с три противопожарни автомобила и служители на полицията.Образувано е досъдебно производство за изясняване на случая.Междувременно от МВР съобщиха, че за последните 3 денонощия екипи на пожарната в Търговище са гасили още няколко пожара, за които няма преки материални щети. Небрежност при боравене с огън е изпепелил сухи треви в землището на село Могилец, община Омуртаг, и в местността \"Кованлъка\" край гр. Търговище. Пожар, причинен от самозапалване на сажди, е имало и в комина на жилище, както и в кофа за смет.", "date": "2018.01.09", "title": "Два трактора и сеялка изгоряха в търговищкото село Алваново"}
{"url": "https://news.bg/world/neponosima-zhega-v-sidni-izparzhi-mozatsite-na-stotitsi-prilepi.html", "text": "Непоносима жега в Австралия уби стотици прилепи, след като високите температури са им \"изпържили мозъците\", обявиха природозащитници, цитирани от АФП.Рекордно гореща вълна с температура от над 45 градуса по Целзий е регистрирана в западното предградие на Сидни Кембълтаун, където стотици, ако не и хиляди, животни слязоха от дърветата, тъй като не могат да издържат на жегата.\"Те буквално се варят\", каза пред местната медия Camden Advertiser Кейт Райън, мениджър на организация, занимаваща се със защитата на сивоглавата летяща лисица - плодоядни прилепи, които са разпространени в Австралия.Времето засяга мозъците им - техните мозъци направо се пържат, поясни представителят.Сивоглавата летяща лисица е световно застрашен вид.В неделя в Сидни отчетоха най-горещия ден от 1939 г. - 47,3 градуса по Целзий.Природозащитници се опитват да спасят живота на стотици животни.", "date": "2018.01.09", "title": "Непоносима жега в Сидни „изпържи мозъците” на стотици прилепи"}
{"url": "https://news.bg/world/200-raneni-pri-vlakova-katastrofa-v-yuar.html", "text": "Около 200 души са пострадали при катастрофа между два влака в предградие на южноафриканския град Йоханесбург, съобщиха властите, цитирани от \"Ройтерс\".Не се разкриват подробности за възникналия инцидент.Няма информация за загинали.Преди няколко дни повече от 10 души загинаха, а стотици пострадаха, след като влак се заби в камион и дерайлира в централната част на ЮАР.В страната се намира най-голямата железопътна мрежа в Африка.Според доклад на правителството през фискалната 2016-2017 г. 495 души са изгубили живота си при железопътни инциденти, а 2 079 са пострадали, което с 5% увеличение на смъртните случаи в сравнение с преди година.", "date": "2018.01.09", "title": "200 ранени при влакова катастрофа в ЮАР"}
{"url": "https://news.bg/int-politics/severna-koreya-pak-otvarya-voennata-goreshta-liniya-s-yuzhna-koreya.html", "text": "Северна Корея е приключила с техническата поддръжка, необходима за възобновяване на военна гореща линия с Южна Корея на западното крайбрежие.Това обяви представител на южнокорейското правителство пред журналисти, като нормалната комуникация чрез горещата телефонна линия се очаква да бъде възобновена утре, съобщава \"Ройтерс\".Делегацията на Северна Корея, която проведе преговори с южнокорейски представители в село Панминчжон в Демилитаризираната зона, е информирала южнокорейските си колега за горещата телефонна линия, добави заместник-министърът на обединението на Южна Корея.По-рано днес Северна Корея обяви, че ще изпрати спортисти и високопоставени държавни служители на Зимните олимпийски игри, които започват след месец в Южна Корея (между 9 и 26 февруари в Пьончан). По време на разговорите Сеул е предложил да съживи военните преговори със Северна Корея. Сеул също така е предложил обединителна среща през следващия месец за семейства, разделени след войната в началото на 1950-те години.Междувременно Южна Корея обяви, че ще обмисли временно вдигане на санкциите срещу Северна Корея, ако е необходимо да се улесни посещението на севернокорейците за олимпиадата.Южна Корея едностранно забрани на няколко официални лица от Северна Корея да влизат в страната в отговор на ядрените и ракетните изпитания на Пхенян.", "date": "2018.01.09", "title": "Северна Корея пак отваря военната гореща линия с Южна Корея"}
{"url": "https://news.bg/crime/28-godishen-zagina-dokato-remontira-v-doma-na-shefa-si.html", "text": "28-годишен мъж е загинал днес в Дулово, съобщи БНР. Мъжът е ударен от ток, докато ремонтирал в дома на управителя на фирмата, за която работи. Починал е на място.Експерти на Инспекцията по труда и криминалисти от Силистра проверяват случая. По предварителна информация, загиналият е имал трудов договор.", "date": "2018.01.09", "title": "28-годишен загина, докато ремонтира в дома на шефа си"}
{"url": "https://news.bg/crime/mvr-sindikatat-posreshta-evrodelegatsiite-s-protesti.html", "text": "Синдикална федерация на служителите в МВР (СФСМВР) продължава да протестира. Първата серия протестни действия е планувана за 11 януари. Планувано е две групи от членовете на Синдиката да протестират и отправят послания към делегациите, пристигащи за официалното откриване на Българското председателство на Съвета на ЕС.Исканията им са за увеличение от 15% на основните възнаграждения на работещите в МВР, обвързване на заплатите със социалноизмерим показател и нов Закон за МВР.СФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС.Служителите на МВР първо ще \"посрещат\" делегациите на новооткритото кръстовище на  и на кръстовището на Орлов мост. Това ще стане между 16:30-17:00 часа. След това протестните действия ще продължат в 18:15 часа в района на Народния театър \"Иван Вазов\". Втора дата за тазгодишните протести е 25 януари. Тогава членовете на СФСМВР ще протестират от 11 часа в района на НДК, когато ще се поведе и срещата на министрите на вътрешните работи от ЕС в България.Успоредно с това, СФСМВР продължава своята кампания с билбордове, съдържащи послания към пристигащите делегации.Припомняме, в края на миналата година  на церемония в сградата на силовото ведомство. Тогава силовият министър изтъкна, че МВР се опитва да удовлетвори всички техни справедливи искания. Ние работехме добре със синдикатите, отчете министърът. Започнахме с фалстарт, призна Валентин Радев.", "date": "2018.01.09", "title": "МВР-синдикатът \"посреща\" евроделегациите с протести"}
{"url": "https://news.bg/world/berluskoni-italiya-ne-tryabva-da-napuska-evroto.html", "text": "Силвио Берлускони обяви, че Италия не трябва да напуска евро и че основният им съюзник, Северната лига, е съгласен, че напускането на валутния съюз ще донесе икономическа нестабилност, информира \"Ройтерс\".Лидерът на Северната лига Матео Салвини дава смесени сигнали за еврото, което според мнозина италианци е виновно за икономическите проблеми на страната. Салвини осмя предложената от Движение 5 звезди идея за референдум за валутния съюз, но миналата седмица обеща да поправи \"грешката\" с еврото.Берлускони, който се надява да изведе дясноцентристите на власт през март, поясни, че трябва да продължи контролирането на валутата по начина, по който действа председателят на Европейската централна банка Марио Драги.\"\", поясни бившият премиер.Дясноцентристката партия \"Форца Италия\" на Берлускони, Северната лига и втората крайнодясна партия \"Братя италианци\" се очаква да спечелят парламентарните избори през март, но няма да получат абсолютно мнозинство.", "date": "2018.01.09", "title": "Берлускони: Италия не трябва да напуска еврото"}
{"url": "https://news.bg/politics/profesor-po-sigurnost-temata-na-ksns-e-zakasnyala-no-savetat-e-neobhodim.html", "text": "Обсъждането на европредседателството ни е трябвало да стане на по-ранно заседание на Консултативния съвет по национална сигурност (КСНС). Това стана ясно от думите на проф. Димитър Димитров, ръководител на Катедра \"Национална и регионална сигурност\" в УНСС пред БНР.Припомняме, темата на заседанието на КСНС е: \"Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\".Мотивите на проф. Димитров са, че много от акцентите на дневния ред вече са определени на  под егидата на Българското председателство, посочи Димитров. България трябва по-активно да участва в тези процеси. Донякъде вината е в самия ЕС, който много колебливо, много плахо се опитва да създаде механизми за такова сътрудничество, но през последната година има развитие, допълни преподавателят.Проф. Димитров заяви, че не залага много надежди на този Консултативен съвет. Има достатъчно проблеми в националната сигурност, на които може да се търси европейско решение, смята Димитър Димитров.Ние трябва да си намерим нашите приоритети и интереси, които ни засягат пряко като страна, и след това да си намерим място в общите европейски приоритети, които съществуват, заяви той.Димитров подчерта още, че към Съвета няма експертен потенциал, който да насочва работата му в дългосрочен план, а отделно от това, по думите му, институциите не използват пълноценно научния потенциал.Преподавателят е категоричен, че съветът е необходим. Понякога КСНС се свиква \"на пожар\", понякога  го използват за трибуна пред медиите, понякога пък н. Има различни сценарии за развитие на Съвета, но по-добре е да го има и да се чуят институциите, допълни проф. Димитър Димитров.", "date": "2018.01.09", "title": "Професор по сигурност: Темата на КСНС е закъсняла, но съветът е необходим"}
{"url": "https://news.bg/int-politics/erdogan-obvini-sasht-v-politicheski-opit-za-prevrat.html", "text": "Турският президент Реджеп Тайип Ердоган порица казуса с осъдения турски банков директор в САЩ за нарушаване на санкциите срещу Иран като \"политически опит за преврат\" и съвместен опит на ЦРУ и ФБР да подкопаят Анкара, съобщава \"Ройтерс\".Американско съдебно жури миналата седмица осъди бившия директор на турската държавна банка \"Халкбанк\" за заобикаляне на санкциите срещу Иран, приключвайки съдебния процес, който обтегна отношенията между двете съюзнички в НАТО.Ердоган, говорейки пред депутати от своята управляваща Партия на справедливостта и развитието, подчерта, че ЦРУ, ФБР и мрежата на живеещия в САЩ ислямски духовник Фетхуллах Гюлен, обвиняван от турските власти за неуспешния преврат през 2016 г., заедно са използвали случая, за да подкопаят Анкара.", "date": "2018.01.09", "title": "Ердоган обвини САЩ в \"политически опит за преврат\""}
{"url": "https://news.bg/world/estoniya-shte-prieme-305-bezhantsi.html", "text": " Естония ще приеме до края на 2019 г. общо до 305 бежанци по квотите на ЕС, каза премиерът Юрий Ратас в понеделник.Според него 305 е максималният възможен брой приети бежанци, като се вземат предвид 175 търсещи убежище, които вече са в Естония, и всички случаи, които все още са в производство.\"Според опита от последните две години около 40 души годишно могат да се възползват от възможностите на Естония, тъй като приблизително толкова хора се заселват тук за една година\", каза в парламента Юрий Ратас.Естония в съответствие с квотата на ЕС трябваше да вземе преди края на 2017 г. 550 бежанци. През октомври заместник-министърът на Министерството на социалните работи на страната Райт Куузе заяви, че тази квота няма да бъде изпълнена.", "date": "2018.01.09", "title": "Естония ще приеме 305 бежанци"}
{"url": "https://news.bg/world/gartsiya-novi-tseni-za-magistralite.html", "text": "В Гърция се покачиха цените на магистралните такси на няколко места в отсечката Коринтос -Трикала - Каламата и Атина - Пелопонес. Цените са завишени от 5 евроцента до 30 евроцента - в зависимост от категорията и изминатото разстояние, съобщава БНР.За леките коли с 5 евроцента се повишава цената на отсечката Атина - Ламия. Ако пътувате от Солун за град Ламия, ще платите 35 цента повече. С 20 евроцента по-скъпо е пътуването от Атина за Лариса.За повечето отсечки цените остават непроменени, защото имаше леко завишаване в последните месеци на миналата година.Често пътуващите избират обходни безплатни пътища, но понякога разходите за бензин са повече от таксата. Има възможност и за закупуване на абонаментна карта, с която цените на пътните такси са по-ниски.", "date": "2018.01.09", "title": "Гърция: Нови цени за магистралите"}
{"url": "https://news.bg/world/iskat-avtonomiya-za-transilvaniya.html", "text": "Демократичният съюз на унгарците в Румъния (ДСУР), Гражданската унгарска партия и Унгарската партия на Трансилвания поискаха в съвместно изявление териториална автономия и специален статут за региона Парциум (територия от северозападна Трансилвания). Това съобщи агенция \"Аджерпрес\".Румънските власти квалифицират тези твърдения като сепаратистки тенденции. До 1918 г. Трансилвания е неразделна част от Австро-унгарската империя, сега там има около 1,3 милиона унгарци, или 6,5% от населението на Румъния.Лидер на управляващата румънска Социалдемократическа партия (СДП) Ливиу Драгня заяви пред репортери в понеделник, че търсенето на териториална автономия е \"противоконституционен и неприемливо.\"", "date": "2018.01.09", "title": "Искат автономия за Трансилвания"}
{"url": "https://news.bg/world/pregovori-mezhdu-severna-i-yuzhna-koreya.html", "text": "Две делегации от пет човека поставиха началото на преговорите между Пхенян и Сеул, предаде АП.Разговорите започнаха в граничния пункт Панминчжон в демилитаризираната зона, разделяща на две Корейския полуостров.Делегацията на Юга се води от министъра на обединението Чхо Мьон-кьон, а на Севера - от председателя на комитета за мирното обединение Ри Сон-гвон.Домакин е триетажният Дом на мира от южнокорейската страна на демаркационната линия.Преговорите бяха предложени от лидера на Северна Корея Ким Чен-ун. Основната цел е да се договори участието на спортисти от Севера на Зимната Олимпиада.", "date": "2018.01.09", "title": "Преговори между Северна и Южна Корея"}
{"url": "https://news.bg/world/tramp-shte-se-bori-za-nov-mandat-prez-2020-g.html", "text": "Президентът на САЩ Доналд Тръмп ще се кандидатира за втори мандат на изборите през 2020 т., разкри пред медиите неговият говорител Хоган Гидли.Постиженията на Тръмп са предпоставка държавният глава да се бори за втори мандат. Самият Гидли посочи, че Тръмп ше се изправи срещу всеки съперник на президента в борбата му за преизбиране, независимо дали това е Опра Уинфри или някой друг.През последните дни се засилиха спекулациите дали президентът е способен да управлява.57 демократи в Камарата на представителите подготвиха проект на закон за създаването на специална парламентарна комисия за \"президентската неспособност\", за да \"установи дали президентът е физически или психически неспособен да изпълнява функциите си\".", "date": "2018.01.09", "title": "Тръмп ще се бори за нов мандат през 2020 г."}
{"url": "https://news.bg/world/riyad-pritiska-opozitsiyata-v-siriya.html", "text": "Саудитска Арабия е засилила натиска над опозицията в Сирия, разкрива сп. \"Форин полиси\".Външният министър на Рияд Адел ал Джубейр е посъветвал през миналия декември сирийската опозиция да се фокусира не на противопоставянето, а на постигането на консенсус с режима в Дамаск за изход от кризата.Смекчаването на политиката на Саудитска Арабия засилва шансовете на Башар Асад да остане на власт.Той вече се ползва с подкрепата на Москва.САЩ също са резервирани към опозицията.", "date": "2018.01.09", "title": "Рияд притиска опозицията в Сирия"}
{"url": "https://news.bg/weather/oblachno-i-dazhdovno-2.html", "text": "Днес над страната ще преобладава облачно време и на отделни места ще превали слаб дъжд. Временни разкъсвания на облачността са възможни над Югозападна България. Ще духа до умерен вятър от изток-североизток. Максимални температури между 5° и 10°, в крайните югозападни райони до 12°-13°.Това съобщават от НИМХ към БАН.Атмосферното налягане е значително по-високо от средното за месец януари. Ще продължи да се повишава.На планините ще има разкъсана облачност, без валеж. Ще духа до умерен югоизточен, по най-високите върхове запад-югозападен вятър. Максималната температура на височина 1200 метра ще е около 8°, на 2000 метра - около 4°.Над Черноморието ще бъде предимно облачно и главно по южното крайбрежие ще превали слаб дъжд. Ще духа умерен североизточен вятър. Максималните температури ще са 8°-9°. Температура на морската вода е 9°. Вълнението на морето ще бъде 3-4 бала.", "date": "2018.01.09", "title": "Облачно и дъждовно"}
{"url": "https://news.bg/world/izgubi-se-shpionski-satelit-na-sasht.html", "text": "Американски шпионски сателит, изстрелян с ракета на американската частна компания Space X от космодрума \"Кейп Канаверал\" в щата Флорида, не е успял да достигне орбита и се е загубил, съобщава \"Ройтерс\", позовавайки се на двама правителствени служители, пожелали анонимност.Секретният шпионски сателит, произведен от корпорацията Northrop Grumman, не е успял да се отдели от втората степен на ракетата \"Фалкон 9\" и вероятно се е разпаднал или е паднал в океана.Въпросният сателит е част от секретна мисия на американското правителство, за която се знае единствено, че се нарича \"Зума\".", "date": "2018.01.09", "title": "Изгуби се шпионски сателит на САЩ"}
{"url": "https://news.bg/society/opasen-smog-zatisna-sofiya-i-plovdiv.html", "text": "София беше затисната от опасен смог вчера, а такъв ще е случаят най-вероятно и в днешния ден, като се има предвид мъгливото време.Качеството на въздуха над столицата е силно влошено, показва справка в интерактивната карта за замърсяването на фондация \"Код България\".Десетки станции отчитат завишени нива на фини прахови частици във въздуха. Стойностите са десетки пъти над нормата.Силно замърсен е въздухът и в Пловдив.Информацията в сайта  показва, че въздухът в почти всички части на София е замърсен драстично над нормите, като най-мръсен е въздуха в квартал Овча Купел.", "date": "2018.01.09", "title": "Опасен смог затисна София и Пловдив"}
{"url": "https://news.bg/int-politics/severna-koreya-izprashta-sportisti-na-zimnite-olimpiyski-igri-v-yuzhna-koreya.html", "text": "Северна Корея ще изпрати спортисти и високопоставени държавни служители на Зимните олимпийски игри, които започват след месец в Южна Корея (между 9 и 26 февруари в Пьончан), съобщават световните информационни агенции, добавяйки, че представителите на Пхенян и Сеул са провели сериозен и искрен диалог в село в Демилитаризираната зона.За първи път от повече от две години високопоставени служители от двете страни се срещнаха в граничното село Панминчжон, за да обсъдят потенциалното участие на Пхенян в Зимните олимпийски игри и отношенията между двете страни.По време на разговорите Сеул е предложил да съживи военните преговори със Северна Корея. Сеул също така е предложил обединителна среща през следващия месец за семейства, разделени след войната в началото на 1950-те години.Междувременно Южна Корея обяви, че ще обмисли временно вдигане на санкциите срещу Северна Корея, ако е необходимо да се улесни посещението на севернокорейците за олимпиадата.Южна Корея едностранно забрани на няколко официални лица от Северна Корея да влизат в страната в отговор на ядрените и ракетните изпитания на Пхенян.", "date": "2018.01.09", "title": "Северна Корея изпраща спортисти на Зимните олимпийски игри в Южна Корея"}
{"url": "https://news.bg/crime/markovski-se-usamni-che-rosen-angelov-e-ubietsat-ot-novi-iskar.html", "text": "Профилът на убиеца от Нови Искър не съвпада с този на Росен Ангелов. Това обяви адвокат Марин Марковски в сутрешния блок на БиТиВи.По думите му, блудник педофил нямало как да извърши подобно престъпление.\"Блудникът е действително затворен човек. Блудникът е в изключително ужасно положение ако попадне в затвора. Там деветият кръг на ада ще е детска градина\", коментира Марковски.\"Той се е криел да не отиде в затвора. При него е било задача номер едно да се крие. Тази психология на блудника трудно се вписва с вампиро-убиеца. Блудниците са интровертни, стават активни само ако има момиченце, което да заплува в обърканото им либидо\", поясни адвокатът.Според него има много въпросителни, въпреки категоричното становище на полицията, че Росен Ангелов е убиецът.Той коментира още, че от полицията трябва да кажат ДНК материалът, който за тях категорично доказва, че Ангелов е убиецът, откъде точно е дошъл.Той добави, че ДНК експертиза няма как да се извърши за толкова кратък период от време, ако е намерен косъм без луковица на него.\"Когато той стреля, там има трима мъже. Тези трима мъже най-малката реакция е да хукнат да излязат през прозореца. Изисква се време докато простреляш единия, другите наблюдават това нещо. Да се убият пет човека накуп, без да има съпротива, без да има реакция, действително е нещо доста подозрително\", съмнява се във версията на полицията Марковски.\"Пътят към истината е в съмнението. Полицията стояха по гори и паланки, да им отдадем дължимото. Но дължат на обществото пресконференция с фактите\", категоричен е адвокатът.", "date": "2018.01.09", "title": "Марковски се усъмни, че Росен Ангелов е убиецът от Нови Искър"}
{"url": "https://news.bg/crime/rosen-angelov-e-samoubit-spored-bivsh-negov-sakiliynik.html", "text": "Описаният от властите профил на Росен Ангелов не отговаря на истината. Това заяви бивш съкилийник на Ангелов, който беше  в село Луково, след като се проведе  за.Пред bTV Марин Ташков обясни, че се е запознал с Ангелов в ареста през 1999 година. По думите му Ангелов е обикновен човек, \"нито е по-агресивен от обичайното, нито е изключително криминогенен тип със склонност към тежки престъпления\", той е бил човек, който имал произнесено его и който би могъл при определени ситуации да реагира, включително и да стигне до убийство, допълни Ташков.Според Ташков профилът на МВР за убиеца от Нови Искър не съвпада с този на Ангелов. Самият профил на Ангелов, който изградили властите, също не отговарял на истината. \"Той се е крил осем години, за да не бъде задържан. Ако този човек извърши такова тежко деяние, той е наясно, понеже е бил в тази система, че ще бъде задържан и ще изкара живота си в затвора\", обяснява съкилийникът му.Ташков категорично заяви, че е погрешно Ангелов да се обвинява за убийствата от Нови Искър, към момента, по думите му, Ангелов е невинен, защото нямам съдебно решение, което да доказва противното.Ташков обясни и че се съмнява убиецът от Нови Искър да е действал сам. Според него има доказателства, сочещи, че извършителите са повече от един. \"Имаме около 30 гилзи, това са над четири пълнителя. Това означава, че той е презареждал. Дори да допуснем, че той е имал четири пълнителя, което е доста съмнително, това отнема време\", допълва Ташков.Според бившия съкилийник на Ангелов присъствието на кучето също е много странно, защото всяко куче би направило нещо, за да защити \"глутницата си\", в случая семейството. По тази логика може да се тълкува, че вероятно с Росен или убиецът е имало друг човек, който е познавал кучето - някой, на когото кучето е имало доверие.Според Ташков към присъствието на втори съучастник сочат и действията на жертвите. \"При убийството на първите двама има 15 произведени изстрела. Твърди се, че тези хора са се защитавали, имат рани по ръцете, което означава, че те са били близо до дулото на оръжието\", пояснява Ташков и допълни, че двама души, които са убити първо, са физически много по-големи и здрави от Росен. Ангелов не се отличавал \"нито със завидни качества на боец, нито някога е бил в чуждестранния легион, каквито глупости се изговориха\", обясни Ташков.\"Те биха го спрели. Това ме навежда на мисълта, че стрелците са били минимум двама\", казва Ташков.Бившият съкилийник на Ангелов определи и версията на криминалистите, че Ангелов се е прибрал до вилата си след убийството като несериозна. По думите му е несериозно да се твърди, че след като се е укривал осем години, Росен е отишъл във вилата, за да чака да бъде намерен и арестуван.\"За мен лично Росен е самоубит\", допълва мъжът.", "date": "2018.01.09", "title": "Росен Ангелов е самоубит според бивш негов съкилийник"}
{"url": "https://news.bg/int-politics/izrael-udari-siriyski-voenni-obekti-kray-damask.html", "text": "Израел е атакувал оръжеен склад във военна база на сирийската армия близо до сирийската столица Дамаск. Това обяви сирийската опозиция, цитирана от израелски медии.Членове на опозицията съобщиха, че са чули силни експлозии в Ал Катифа, източно предградие на сирийската столица.От сирийската армия уточниха, че Израел е нападнал на нейна територия, използвайки бойни самолети и ракети земя-земя, като от армията увериха, че те са били прихванати, а след това е бил свален самолет. От своя страна свързан със сирийската опозиция сайт посочи, че четири израелски самолета са извършили атаката през въздушното пространство на Ливан.В неделя израелският кабинет по сигурността проведе дълго заседание за положението на ливанската и сирийската граница. Високопоставени израелски официални лица, включително премиерът Бенямин Нетаняху и военният министър Авигдор Либерман, изразиха тревога заради събитията на северния фронт предвид нарастващото влияние на Иран в региона.През декември сирийската държавна телевизия съобщи, че израелските военновъздушни сили са ударили военна база в град Ал Кисуа, разположен на около 13 км южно от Дамаск. Според информации в медиите, контролирани от режима на сирийския президент Башар Асад, мишената на Израел са били ирански военни бази в района. Израелските власти са отказали да коментират по въпроса.По време на атаката, противовъздушната система на Сирия е изстреляла ракети по израелските самолети, които са предприели атаката от ливанското въздушно пространство.Силите на Асад продължава да възстановяват контрола си над районите в Сирия, които са намират в близост до израелската граница, въпреки контраатаките на сунитските бунтовници.", "date": "2018.01.09", "title": "Израел удари сирийски военни обекти край Дамаск"}
{"url": "https://news.bg/crime/proveryavat-izostaven-bagazh-v-sofiya.html", "text": "Столичната полиция проверява сигнал за изоставен багаж.Според сигнала има изоставен багаж във сградата на Факултета по химия и фармация на Софийския университет \"Св. Климент Охридски\", намиращ се на булевард \"Джеймс Баучер\" в столичния квартал \"Лозенец\".Сградата е евакуирана. Районът около сградата също е отцепен. На място има екипи на полицията и пожарната, съобщава БНТ.В момента екипи на Дирекция Оперативно техническо издирване (ДОТИ) правят оглед на мястото.", "date": "2018.01.09", "title": "Проверяват изоставен багаж в София"}
{"url": "https://news.bg/regions/pernik-otnovo-na-studeno.html", "text": "Поредна авария е възникнала в топлопреносната мрежа на Перник, съобщи БНТ.Градът отново остана на студено, без парно.По първоначална информация част от детските градини работят - там са осигурени електрически печки за отопление.", "date": "2018.01.09", "title": "Перник отново на студено"}
{"url": "https://news.bg/crime/ubiystvoto-na-petar-hristov-udar-sreshtu-upravlenieto-ubeden-rumen-petkov.html", "text": "Бившият вътрешен министър Румен Петков, сега активист на партията АБВ, коментира, че едва ли в убийството на бизнесмена Петър Христов е налице политически контекст.\"При всички положения ще има тежки отражения. Случиха се две брутални престъпления. Привърженик съм на това службите да бъдат оставени да си свършат работата както трябва\", посочи Петков в сутрешния блок на Нова телевизия.\"Вчерашното убийство е удар срещу управлението. Личното ми разбиране обаче е, че целта не е то\", уточни той. \"Ако София беше опасана с камери, нещата щяха да изглеждат по друг начин\", критикува бившият вътрешен министър.Според него медиите трябвало да бъдат партньор на МВР, а не инструмент за притискането му.Той също така коментира иронично шесторното убийство в Нови Искър: \"Надявам се, че до обяд няма да намерим убиеца самоубил се. Не може за един човек, за когото се изважда психопортрет колко е коварен, брутален и подготвен, изведнъж да си сложи заглушител и да се застреля.\"\"Когато гледаш на разследването като на инструмент за PR и манипулация, обикновено резултатът е този, който видяхме\", допълни той.Петков все пак смята, че Росен Ангелов е извършителят, но никъде не се излязло с ясно обяснение дали убийствата са извършени с едно оръжие.", "date": "2018.01.09", "title": "Убийството на Петър Христов - удар срещу управлението, убеден Румен Петков"}
{"url": "https://news.bg/int-economics/frantsiya-razsledva-apple.html", "text": "Прокуратурата във Франция започна разследване срещу американската компания Apple (\"Епъл\"), съобщават местни медии.През декември \"Епъл\" потвърди, че забавя работата на старите модели на своя смартфон поради това, че литиево-йонните батерии, с които те са снабдени, с течение на времето губят мощност.За да се избегне внезапното му изключване, корпорацията внесла промени в операционната система IOS.", "date": "2018.01.09", "title": "Франция разследва Apple"}
{"url": "https://news.bg/world/google-pusna-dudal-za-rafleziya-arnoldi.html", "text": "Google пусна дудъл за Рафлезия Арнолди.Той е по случай 25 години от нейното спасяване.Рафлезия арнолди (Rafflesia arnoldii) е вид паразитно и хищно растение от род Рафлезия. Известна е с това, че формира най-големия единичен цвят на планетата.Разпространена е в дъждовните екваториални гори на индонезийските острови Суматра и Борнео. Диаметърът на цвета е повече от 1 метър, а теглото на цвета може да достигне 11 - 15 кг. Той е покрит обикновено със ситни светли петна.", "date": "2018.01.09", "title": "Google пусна дудъл за Рафлезия Арнолди"}
{"url": "https://news.bg/press/rosen-angelov-gledal-detsko-porno-sled-ubiystvata-biznes-ubil-petar-hristov.html", "text": "Росен Ангелов гледал детско порно след убийстватаШесторният убиец Росен Ангелов следил от таблет новините за полицейското му издирване и гледал детско порно на него, научи \"24 часа\" от висш полицай в МВР.До трупа на самоубилия се мъж, намерен в неделя, Военна полиция открила дигиталното устройство.В къщата имало и храна. Ангелов сложил край на живота си, като долепил до лявото си слепоочие пистолет \"Берета M9 22LR\".Бизнес убил Петър ХристовПетър Христов (49 г.), известен с прозвището Шефа на Велико Търново и собственик на огромен холдинг, обединяващ над 80 компании с различна дейност, бе застрелян посред бял ден в София.Кървавото престъпление бе извършено около 10 ч. пред офиса на \"Пи Ем Джи холдинг\", който гледа към булевард \"България\".Невръстните родилки скочиха двойно за 3 г.Двойно се е увеличил броят на непълнолетните родилки в София и големите градове на страната през последните три години, установи проверка на \"Монитор\". От 46 момичета под 18-годишна възраст, които са се сдобили с рожби преди три години в Университетската акушеро-гинекологична болница \"Майчин дом\", през миналата година броят достига 84. Това съобщи главният експерт по социални въпроси в болницата Екатерина Христова и уточни, че приоритетно тези бременни се наблюдават в университетската болница, тъй като предвид възрастта са предимно рискови бременности. Само две от тях са оставили децата си за осиновяване.Отпускат на Софийския университет 10 млн. лева и сградаПрез 1888 г. е основан Софийският университет Св. \"Климент Охридски\" и това ни дава повод да протегнем отново ръка и да отпуснем немалък ресурс - около 10 млн. лв. за допълнителни инвестиции в инфраструктурата, която СУ ползва. Това каза министърът на финансите Владислав Горанов пред журналисти след среща с ректорското ръководство и със съвета на деканите на СУ, на която присъства и министърът на образованието и науката Красимир Вълчев. Показен разстрел на близък до ГЕРБ бизнесмен върна мутренските временаВъпреки цялото старание на управляващите да покажат по време на европредседателството, че страната ни е сигурна и стабилна, показен разстрел на близък до ГЕРБ бизнесмен показа, че всъщност мутренските времена са се завърнали. Убийството допълнително шокира управляващите, защото дойде часове преди насроченото за днес заседание на Консултативния съвет за национална сигурност (КСНС) при президента и само два дни преди важната визита на председателя на Европейската комисия Жан-Клод Юнкер.Убиха показно приближен на Цветан Цветановизнесменът Петър Христов, известен с близкото си приятелство с шефа на ПГ на ГЕРБ Цветан Цветанов, показно бе застрелян пред дома си в София. Покушението бе извършено вчера малко след 10 сутринта. 49-годишният мъж излизал от сграда близо до мола на столичния бул. \"България\", когато неизвестен започнал да стреля. Очевидец на инцидента е личният шофьор на Христов, който откарал шефа си във ВМА. Въпреки усилията на лекарите, бизнесменът починал от раните си около половин час по-късно.По Христов е стреляно от строеж близо до офиса му. По него са изстреляни 8 куршума, като са го уцелили 4 - един в главата, другите в областта на гръдния кош.Един добър комшияВъпреки че Борисов напоследък често е в Турция (това е третата му визита там за една година), съседната държава не присъства в обявените приоритети на българското председателство. Премиерът се опита да обясни това в Истанбул. \"Предстои сериозен дебат за бъдещето на Европейския съюз в светлината на Brexit, но страната ни ще положи усилия за възстановяване на добрия тон и отношенията на партньорство между Турция и страните от ЕС\", посочи Борисов след срещата с президента Реджеп Тайип Ердоган. Длъжни сме да направим отношенията такива, каквито бяха преди години, каза той при срещата си с премиера Бинали Йълдъръм.", "date": "2018.01.09", "title": "Росен Ангелов гледал детско порно след убийствата, Бизнес убил Петър Христов"}
{"url": "https://news.bg/world/bezplaten-transport-v-skopie.html", "text": "Общественият транспорт в Скопие временно ще бъде безплатен заради замърсяването на въздуха, предаде БНР.Според властите замърсяването в Скопие е четири пъти над допустимите нива на безопасност.На тежкотоварните превозни средства е забранено да влизат в центъра на града, а бременните жени и хората над 60 години могат да не ходят на работа. Мерки ще останат в сила, докато нивата на замърсяване не спаднат.", "date": "2018.01.09", "title": "Безплатен транспорт в Скопие"}
{"url": "https://news.bg/regions/pusnaha-za-dvizhenie-estakadata-svarzvashta-terminal-2-i-bul-bryuksel.html", "text": "Нова пътна връзка ще свързва Терминал 2 на софийското летище и бул. \"Брюксел\". Символичното пускане на движението направиха министърът на транспорта информационните технологии и съобщенията Ивайло Московски и столичният кмет Йорданка Фандъкова.Пътната връзка за летище София с обхват от бул. \"Брюксел\" до ул. \"Мими Балканска\" е на ., а финансирането е осигурено от бюджета на Министерството на транспорта, информационните технологии и съобщенията.Министър Московски обясни, че това е един проект, който е започнал през 2004 г. \"Заварен от нас в състояние, което не позволяваше по никакъв начин да бъде продължен. С много големи усилия, съвместно със Столична община намерихме вариант, разбира се доста години след това, трябваше първоначално да консервираме обекта. Всички си спомняте как стърчаха само едни винкели от бетонови основи\", коментира Московски.Оценката на транспортния министър е, че това е пътна естакада с висока сложност на изпълнението. \"Една такава директна пряка пътна връзка, заедно с връзката, която успяхме да направим със Столичното метро със сигурност до голяма степен облекчават пътникопотока и гражданите, пътуващи към летището\", коментира Московски.\"Успяваме символично за председателството да бъде пусната тази естакада. Пожелаваме успех на председателството\", каза още транспортния министър.От своя страна столичният кмет изтъкна, че това е много важен обект за София, който облекчава движението в района. \"Тази директна връзка от центъра на София към летището спестява на квартал \"Дружба\" и на бизнес зоната, която се развива особено усилено през последните години, много тежко движение, спестява, разбира се и допълнителни емисии\", посочи Фандъкова.Столичният кмет призова шофьорите да бъдат внимателни и да се съобразяват с правилата за движение.От тук насетне пътната връзка ще се поддържа от Столична община. Визията на новия пътен участък е съобразена с визията на бул. \"Брюксел\".", "date": "2018.01.09", "title": "Пуснаха за движение естакадата, свързваща Терминал 2 и бул. \"Брюксел\""}
{"url": "https://news.bg/energy/darzhavata-ne-se-mesi-v-pazarnite-tseni-na-toka-za-biznesa.html", "text": "Очакваното  с между 30 и 60% от месец февруари е заради цената на свободния пазар. Това заяви пред БНТ министърът на енергетиката Теменужка Петкова. По думите ѝ държавата ще направи всичко възможно да подпомогне конкурентноспособността на бизнеса, за което са заделени над 280 милиона лева.\"Свободният пазар, както всеки друг, има цени, които се определят от търсенето и предлагането. Години наред цената, която плащаше бизнеса, беше по-ниска от тази, която плаща потребителя. Тук става въпрос за пазарни отношения, държавата не може да я регулира\", категоричен бе енергийният министър. Тя добави, че държавата може да предприеме действия - да извърши проверка, в случай че получи сигнал за картелни действия и нарушаване на конкурентоспособността.Петкова обясни и че в Министерството на енергетиката се готвят законови промени, които да позволят на Комисията за енергийно и водно регулиране (КЕВР) да упражнява контрол на свободния пазар на електроенергия.Пекова поясни и че основната цел на правителството е българският бизнес да бъде конкурентоспособен. Енергийният министър допълни, че на базата на законодателна промяна бизнесът у нас ползва държавна помощ. Благодарение на тази помощ бизнесът ще плаща по-малко за електричество до 30 юли 2018 година.Министърът посочи и че няма недостиг на електроенергия у нас. Към днешна дата Националната електрическа компания е предложила на борсата 70 хиляди мегават часа, а продадените са 19 хиляди.Припомняме, на 20 декември 2017 година, синдикати и работодатели седнаха на една маса, за да обсъдят проблема със \"спекулативното\" повишаване на цената на тока. Те призоваха министърът на енергетиката Теменужка Петкова да предприеме конкретни мерки по въпроса.Тогава председателят на КТ \"Подкрепа\" Димитър Манолов заяви: \"В залата се каза нещо важно, когато работодатели и синдикати са на \"един акъл\", значи нещо в държавата не е наред.\"В първите дни на 2017 година председателят на Асоциацията на индустриалния капитал в България (АИКБ) Васил Велев обясни, че към момента бизнесът плаща за ток средно около 70 лева за мегаватчас. От следващия месец обаче цената на електроенергията за бизнеса се увеличава с между 30 и 60%. Това означава, че работодателите ще бъдат изправени пред два варианта - да съкращават разходи и работници или да качат цените на стоките и услугите.", "date": "2018.01.09", "title": "Държавата не се меси в пазарните цени на тока за бизнеса"}
{"url": "https://news.bg/world/okolo-200-aresta-v-operatsiya-sreshtu-mafiyata-v-italiya-i-germaniya.html", "text": "Около 200 членове на една от най-бруталните мафиотски групировки в Италия са били арестувани при спецоперация в Италия и Германия, обявиха от местната полиция, цитирани от \"Ройтерс\".В изявление на италианските \"Карабинери\" се уточнява, че при операцията е бил разбит голям клан на страховитата организираната престъпна групировка \"Ндрангета\", която е базирана в южния италиански регион Калабрия.От италианската полиция уточниха, че операцията е извършена съвместно с германската полиция.Уточнява се, че клановете на фамилиите Фарао и Маринкола са се внедрили в различни бизнеси в двете страни, особено в секторите вино, храна, събиране на боклук и погребални услуги.Редица правителствени служители са били заподозрени в корупция, се подчертава в изявлението на италианската полиция, без да се уточнява дали са в Италия или в двете страни.Били са конфискувани активи на стойност около 50 млн. евро.Подробности за операцията ще бъдат разкрити по-късно днес на специална пресконференция в южния италиански град Катанзаро, където антимафиотите са ръководили разследването.", "date": "2018.01.09", "title": "Около 200 ареста в операция срещу мафията в Италия и Германия"}
{"url": "https://news.bg/regions/fandakova-iska-obshtinarite-da-priemat-barzo-merki-sreshtu-mrasniya-vazduh.html", "text": "Мерките за справяне с мръсния въздух да бъдат разглеждани по-бързо в Столичния общински съвет. За това настоява столичният кмет Йорданка Фандъкова, която присъства на , която свързва Терминал 2 на софийското летище и бул. \"Брюксел\".През декември Столична община предложи мерки за справяне със замърсения въздух, сред които зелено билетче от един лев за градския транспорт в подобни дни и два пъти по-скъпа синя зона за паркиране в центъра.\"През последната седмица по официалните данни на Изпълнителната агенция \"Околна среда\" имаме всеки ден около двойно превишение на допустимите норми на фини прахови частици. Това, разбира се, се дължи до голяма степен и на климатичните условия, но и на горенето и отопляването с твърдо битово гориво\", коментира Фандъкова.Тя посочи, че би искала много по-бързо Столичния общински съвет да разгледа краткосрочните мерки, които вече са предложени. На практика те биха позволили в дни с подобно превишение на нормите за замърсен въздух да бъде пуснат така наречения зелен билет.Фандъкова заяви, че при чувствителни превишения, каквито има  и Столична община ще може да пуска безплатен транспорт.\"Имам уверението, че следващия вторник ще бъдат разгледани от комисията по екология към Столичния общински съвет\", посочи Фандъкова. Тя увери, че Столичният инспекторат продължава кампанията за събиране на гуми във всички райони. Правят се и съвместни проверки от представители на полицията и Столичния инспекторат.\"За мен основно и най-важно е да се спрат некачествените горива на пазара. По наше настояване Министерството на околната среда и водите разработва и имаме уверението, че вече са готови със стандартите на горива, така че на пазара да не се пускат горива с повишено съдържание на сяра, въглища\".", "date": "2018.01.09", "title": "Фандъкова иска общинарите да приемат бързо мерки срещу мръсния въздух "}
{"url": "https://news.bg/regions/25-godishen-vodach-na-kamion-blasna-vazrasten-chovek-v-burgas.html", "text": "25-годишен водач на товарен автомобил е блъснал пешеходец в Бургас, съобщиха от пресцентъра на Областната дирекция на МВР в града.Инцидентът е станал вчера, 8 януари. Около 9 часа сутринта пред блок 29 в жилищния комплекс \"Славейков\" товарен автомобил \"Рено Мастър\" със софийска регистрация блъска 80-годишния Д. Т. от Бургас.Към момента на удара камионът правил маневра, движейки се назад.Пострадалият мъж е с контузия на главата и сътресение на мозъка. Той е настанен за лечение в УМБАЛ - Бургас без опасност за живота.", "date": "2018.01.09", "title": "25-годишен водач на камион блъсна възрастен човек в Бургас"}
{"url": "https://news.bg/world/sasht-se-izviniha-na-yaponiya-za-poreditsata-ot-voenni-intsidenti.html", "text": "Япония обяви, че САЩ са се извинили за серията от инциденти с американска военна техника в азиатската страна в последно време, съобщава БиБиСи.Инцидентите на южния остров Окинава включват извънредно кацане на два американски военни хеликоптера.Губернаторът на Окинава Такеши Онага заяви, че е шокиран и иска американските военни \"да се чувстват засрамени\" заради случилото се.На острова се намира и най-големият американски военен контингент в Япония.През последните няколко години редица инциденти и престъпления тласнаха местното население да се обяви против базата на САЩ.Пред журналисти японският военен министър Ицунори Онодера потвърди, че е получил извинение от американския си колега., обясни Онодера.В понеделник американски боен хеликоптер кацна извънредно в хотелски комплекс на острова.В събота друг хеликоптер на САЩ кацна извънредно на плаж в Окинава заради технически проблем.Няма пострадали при двата инцидента.През миналия месец прозорец от военен хеликоптер на САЩ падна в училищен двор. Няма пострадали.В края на 2017 г. американски военнослужещ причини автомобилна катастрофа на острова, при която загина човек. Оказа се, че войникът е шофирал пиян.През октомври миналата година американски военен хеликоптер се запали, след като кацна на поле на острова.", "date": "2018.01.09", "title": "САЩ се извиниха на Япония за поредицата от военни инциденти"}
{"url": "https://news.bg/politics/rumen-radev-potvardi-interesa-ni-kam-yuzhniya-gazov-koridor.html", "text": "Преди предстоящото откриване на директна самолетна линия София-Баку президентът Румен Радев проведе телефонен разговор с държавния глава на Азербайджан Илхам Алиев, съобщиха от администрацията на президента.Пряката въздушна връзка между двете столици беше договорена по време на официалното посещение на българския държавен глава в Азербайджан през октомври 2017 година.Радев благодари за политическа воля за бързото откриване на самолетната линия, която е обсъдена по време на съвместната им среща в Баку. Радев и Алиев очакват, че пряката въздушна линия между България и Азербайджан ще донесе икономически ползи за двете страни. Двамата са уверени, че ще се развият туристическите и бизнес връзки, и ще се насърчи двустранното сътрудничество.Румен Радев и Илхам Алиев обсъдиха възможността азерски компании да участват в газификация на домакинства у нас, тъй като в страната ни са много малко домакинствата, които ползват газ за битови нужди. \"Работим в тази насока и очакваме специалисти от вашата страна, за да обсъдим темата на експертно ниво\", заяви президентът Радев.Българският държавен глава отново потвърди подкрепата на страната ни за изграждането на Южния газов коридор, в реализацията на който Азербайджан има ключова роля. \"Този проект има важно значение не само за България, но и за енергийната диверсификация на Европа\", заяви Румен Радев.", "date": "2018.01.09", "title": "Румен Радев потвърди интереса ни към Южния газов коридор"}
{"url": "https://news.bg/crime/dve-dzhebchiyki-poluchiha-uslovni-prisadi-za-krazhba-v-mol.html", "text": "Две джебчийки получиха условни присъди за кражба на телефон от МОЛ във Велико Търново. Елена С. и Дияна В. са признати за виновни, че са откраднали телефона на 14-годишно момиче от магазин в МОЛ. След като бяха обвинени от прокуратурата двете жени постигнали споразумение с държавния обвинител. Наложено им е наказание от по четири месеца лишаване от свобода. То обаче е отложено с изпитателен срок от три години.На 7 май 2017 г. във Велико Търново с особена ловкост взели телефон \"Леново S850\" и 5 лв. - вещи на обща стойност 182.45 лв.Двете обвиняеми пристигнали с кола от Русе във Велико Търново. Паркирали на паркинг пред сградата на МОЛ и както обичайно се разбрали да крадат по отработен механизъм - джебчийски кражби в МОЛ-а. С тях била и малолетната сестра на Елена - С. С.В 18:52 ч. жените влезли в магазин, където пострадалото момиче разглеждало дрехи със своя приятелка. Докато 14-годишната разглеждала дрехи, Дияна се пресегнала с ръка и взела от десния джоб на горнището мобилния й телефон. След това незабавно и незабелязано подала телефона на Елена С., която стояла близо до нея. Елена пък от своя страна го дала на малолетната си сестра. Наказателно неотговорната С. С. прибрала телефона в дънките си и напуснала с него магазина. Малко след това момичето установило липсата на телефона си.", "date": "2018.01.09", "title": "Две джебчийки получиха условни присъди за кражба в МОЛ"}
{"url": "https://news.bg/society/protest-v-zashtita-na-istanbulskata-konventsiya-posreshta-predsedatelstvoto.html", "text": "16 неправителствени организации настояха за ратификацията на Истанбулската конвенция. Това стана ясно по време на пресконференция. Експертите оспориха твърденията, че едва ли не конвенцията въвежда третия пол в законодателството.Националната мрежа за деца, която обединява 140 неправителствени организации, също обяви подкрепата си за документа.Георги Богданов, председател на Националната мрежа за децата, заяви, че в знак на общо действие на 11 януари от 11.00 часа ще се състои протест в подкрепа на конвенцията. Припомняме, че и , когато също така за протести се готвят и природозащитници, но и поддръжниците на изграждането на втори лифт в Банско.Албена Койчева, адвокат към Фондация \"Български център за джендър изследвания\" изтъкна, че преводът на понятието \"джендър\" като социален пол е станало причина за бурната реакция. Нито един текст на Конвенцията, обаче не визирал понятията трети пол, транссексуалност или обучение, което подронва \"българските традиции\". Обяснителният доклад на авторите на конвенцията уточнява употребява понятието \"джендър\". Проблемът е, че в работния превод на конвенцията, то е преведено като социален пол.Истанбулската конвенция обръща внимание на всички аспекти, които касаят работата по превенция, информиране, обучение, закрила, реакция и помощ на пострадали от насилие. Конвенцията ще допринесе за въвеждане на официална статистика от страна на държавата за случаите на домашно насилие, основано на пола, по-голяма давност за тези престъпления, осигуряване на бързо и ефективно разследване на случаите на домашно насилие. Конвенцията цели защитата от насилие за най-уязвимите групи - това са жените и децата.Около 1 млн. българки са жертва на домашен тормоз. Тези модели се възпроизвеждат и в училищната среда. 67% от 1 839 случаи на насилие при деца за 2015 г. са в домашна среда.Катя Кръстанова от Фондация \"Анимус\" обясни, че една от ползите от приемането на конвенцията е въвеждането на задължението за лекарите да сигнализират органите на реда за случаите, в които са прегледали жертви на домашно насилие.Експертите са категорични, че се насажда разбирането, че джендър е мръсна дума. Адвокат Надежда Корбонова обясни, че 23 години в България се създават и съществуват организации в защита на жени, преживели насилие. Благодарение на тях бе възможно създаването и прилагането на Закона за защита от домашното насилие. \"Ние не сме фейсбук организации - ние се борим срещу насилието\", каза още тя.", "date": "2018.01.09", "title": "Протест в защита на Истанбулската конвенция посреща председателството"}
{"url": "https://news.bg/crime/alo-izmamnitsi-uzhiliha-baba-s-10-000-leva.html", "text": "81-годишна жена е станала жертва на телефонна измама в Силистра, съобщиха от Областната дирекция на МВР в града.Възрастната жена е станала жертва на добре познатия сценарий на ало-измамниците \"помощ на полицията\".На 7 януари в Силистра жената получила телефонно обаждане от мъж, който се представил за служител в МВР. Той помолил жената да помогне на органите на реда като участва в акция за залавяне на телфонни измамници. Жената се съгласила.\"Полицаят\" дал подробни инструкции на жертвата - тя трябвало да постави в торбичка сумата от 10 000 лева и да закачи торбичката от външната страна на вратата си.Жената изпълнила инструкциите на измамниците и започнала да чака обратна връзка от полицаите. След като напразно чакала в продължението на ден, на следващия ден тя подала сигнал в полицията.По случая е образувано досъдебно производство.", "date": "2018.01.09", "title": "Ало-измамници \"ужилиха\" баба с 10 000 лева"}
{"url": "https://news.bg/crime/petar-hristov-e-ubit-s-cheshki-kartechen-pistolet.html", "text": "Оръжието, с което вчера показно беше разстрелян великотърновският бизнесмен Петър Христов, е известно. По 49-годишният мъж е стреляно с чешки картечен пистолет \"Скорпион\", съобщава БНР, позовавайки се на собствени източници.Според разследващите убиецът е професионалист. Такова автоматично оръжие се използва от професионални убийци за мокри поръчки по информация на Нова. Предстои да бъдат направени полицейски експертизи, за да бъде потвърдено заключението за оръжието.  То идва от откритите късно снощи гилзи при повторен оглед на мястото на убийството. От , позовавайки се на информация от МВР, съобщават, че камерите в района не са заснели убийството. Някой от устройствата за видеозапис дори не са работили. Все още не е ясно дали това умишлено е било предизвикано.Припомняме, разследването около убийството на бизнесмена Петър Христов продължава.  пред офиса си. Бизнесменът е получил осем куршума в гърдите, а последния е бил фатален.Пряк свидетел на убийството е бил шофьорът на Христов. След като бизнесменът е бил застрелян, шофьорът му го откарал веднага във Военномедицинска академия. Въпреки усилията на докторите да стабилизират Христов, той умира около 10:40 часа - по-малко от час след престрелката.Властите разследват няколко версии за убийството на 49-годишния мъж, но основната е, че нападението е свързано с бизнеса му.Владислав Карамфилов - Въргала, който е близък приятел на застреляния мъж изтъкна, че Петър Христов никога не е участвал в някоя от групировките - \"Никога не е бил мутра\".Бизнесменът се ползва с добро име във Велико Търново. Повече от 10 години Христов активно взима участие в събития значими за региона и не криеше връзките си с ГЕРБ. Името му се спрягаше близко до това на председателя на ПГ на ГЕРБ Цветан Цветанов.\"Той е бизнесмен от Велико Търново. Цветан Цветанов е депутат от Велико Търново - нормално е един от успешните бизнесмени да има връзка с местното управление. Христов не е протеже на ГЕРБ\", отсече Влади Въргала.Сред версиите, които се проверяват, са такива свързани с бизнеса и личния живот на Христов. Полицията разследва и дали убийството е извършено заради оказаното от Христов съдействие при разкриване на престъпления на \"Наглите\".Според Варгала разстрелът е извършен от човек, който има необходимост \"да клати държавата\". Влади Въргала не изключва възможна причина за убийството на Христов да е именно заради помощта му при разкриването на бандите на \"Наглите\" и \"Килърите\".Христов е роден в Силистра. Името на бизнесмена често се свърза с лечението на , която пострада жестоко при катастрофата, причинена от двукратния световен шампион по фигурно пързаляне Максим Стависки. Бизнесменът беше основен дарител за нейното лечение. Освен това Христов е и съучредител на фондацията , която помагаше на  и младежи с тежки мозъчни увреждания, получени вследствие на катастрофи.Името на Петър Христов изплува и във връзка с делото на бившия шеф на териториалното звено \"Борба с организираната престъпност\" във Велико Търново .Припомняме, последното подобно убийство на бизнесмен беше точно преди две години - на 8 януари 2016 г. собственикът на  в близост до дома си в Бистрица. Убийството му остана неразкрито, а извършителите не са заловени. Ден преди смъртта на Антов през 2016 година,  - бизнесмен, свързан с ВИС -2. Той бе убит във входа на блок в комплекс \"Макси\". Нападателите са използвали Преди по-малко от месец на 18 декември 2017 година - на централната столична улица \"Дунав\" към 8:40 часа  - 43-годишният началник на отдел Фискален контрол на НАП - София - беше прострелян в автомобила си. Стаменов е бивш полицейски служител. За случая главният прокурор Сотир Цацаров изтъкна, че изстрелът е един, а предполагаемото оръжие на престъплението е карабина.", "date": "2018.01.09", "title": "Петър Христов е убит с чешки картечен пистолет"}
{"url": "https://news.bg/int-politics/kritichno-ranen-e-edin-ot-glavatarite-na-hamas.html", "text": "Високопоставеният член на палестинското радикално ислямистко движение \"Хамас\" Ал Алами е бил критично ранен, след като е претърпял огнестрелна рана в главата, съобщават израелски медии.Говорителят на \"Хамас\" в Газа излезе с изявление по случая, в което посочи, че Алами е бил ранен вкъщи, докато се е грижил за личното си оръжие, като се намира в критично състояние.Много медии в Ивицата Газа обаче твърдят, че Ал Алами е бил жертва на опит за покушение. Арабски медии посочват, че той е бил застрелян от упор от неизвестен нападател, като лекарите в момента се борят за живота му. Източници в Газа обаче се съмняват във валидността на тези информации.Ал Алами отдавна е важна фигура в ръководството на \"Хамас\" в Ивицата Газа, като преди това е бил представител на групировката в Иран. Той е участвал във всички преговори на \"Хамас\" с международната общност, включително за палестинското помирение, прекратяването на огъня през 2014 г. в Газа и преговорите за пленения израелски войник Гилад Шалит. Той е известен с това, че действа потайно, избягвайки публичните изяви и медиите.Ал Алами беше сериозно ранен в крака през 2014 г. след израелски удар по дома му.", "date": "2018.01.09", "title": "Критично ранен е един от главатарите на \"Хамас\""}
{"url": "https://news.bg/int-politics/es-se-gotvi-za-eventualen-neuspeh-na-pregovorite-za-brekzit.html", "text": "Европейският съюз се подготвя за евентуален сценарий, в който Лондон и Брюксел няма да могат да постигнат споразумение за оттеглянето на Великобритания от общността. Това заявява на пресконференция, официален представител на Европейската комисия (ЕК) Маргаритис Схинас, цитиран от ТАСС.\"Изненадан сме, че Обединеното кралство е изненадано, че се подготвяме за сценарий, който самите те обявиха\", обяснява Схинас.Той подчертава, че британският премиер Тереза ​​Мей многократно заявява, че \"неуспехът на споразумението, за Лондон е по-добър, от лошото споразумение\". \"Ние се отнесохме към тези думи сериозно, така че е естествено, че се подготвяме за всеки изход\", заяви представителят на ЕК.Новият етап от преговорите трябва да започне през януари 2018 г., но според съобщения в британските медии, може да се отложат до март.Обединеното кралство трябва да се оттегли от ЕС на 29 март 2019 г. Референдумът по въпроса за , а победата с 51.9% бе спечелена от противниците на европейската интеграция.", "date": "2018.01.09", "title": "ЕС се готви за евентуален неуспех на преговорите за Брекзит"}
{"url": "https://news.bg/world/klyuchovi-rokadi-v-polskoto-pravitelstvo-v-opit-sdobryavane-s-es.html", "text": "Новият десен премиер на Полша Матеуш Моравецки направи ключови рокади в кабинета си в опит да подобри отношенията с партньорите в Европейския съюз, информират АФП и руски агенции.Министър-председателят уволни военния министър Антони Мачеревич, външния министър Витолд Вашчиковски и министъра на околната среда Ян Шишко.Моравецки е предал съответните решения на президента Анджей Дуда, който на церемония във Варшава обяви промените. Вашчиковски и Мачеревич не присъстваха на събитието, тъй като напуснаха президентския дворец няколко минути преди да започне.Вашчиковски е заменен от бившия заместник-министър на външните работи Яцек Чапутович, докато Мачeревич е заменен от бившия вътрешен министър Мариуш Блашчак. Вътрешното ведомство сега се поема от заместник-председателя на парламента Йоахим Брудзински.В края на 2017 г. премиерът на Полша Беата Шидло изненадващо подаде оставка на фона на редица спорове между Европейския съюз и управляващата евроскептична полска партия \"Право и справедливост\". Брюксел предупреди Варшава, че може да й отнеме правото на глас в Съвета на ЕС, ако не промени подетите реформи в съдебната система, не прекрати сечта в стара гора и приеме мигранти според квотното разпределение в съюза.Тази вечер Моравецки ще проведе разговори с председателя на Европейската комисия Жан-Клод Юнкер.", "date": "2018.01.09", "title": "Ключови рокади в полското правителство в опит сдобряване с ЕС"}
{"url": "https://news.bg/finance/vkarvame-novi-15-mln-evro-v-transgranichnoto-satrudnichestvo-s-turtsiya.html", "text": "Нови над 15.6 млн. евро влизат в Програмата за трансгранично сътрудничество с Турция. Средствата са за развитие на икономиката, съхраняване на околната среда и възможностите за туризъм.Това обяви заместник-министърът на регионалното развитие и благоустройството Деница Николова, която съпредседателства проведеното в град Одрин четвърто заседание на Съвместния комитет за наблюдение по Програмата за трансгранично сътрудничество INTERREG-IPA България-Турция 2014 - 2020 г.Николова заяви че България и Турция ще изпълняват Програмата за трансгранично сътрудничество с проекти, подавани по електронен път. По думите ѝ до сега потенциалните бенефициенти по програмата не са могли да се възползват от подаването на нужните документи онлайн.\"Това ще даде възможност за подаване на по-широк спектър от проекти, ще улесни условията за сътрудничество и партньорство между двете страни, а и ще ускори процеса на оценка на проектите\", отбеляза заместник регионалният министър.Стана ясно още, че програмата е с бюджет от близо 30 млн. евро. Към момента са одобрени и се финансират 43 проекта, подадени по първата покана за набиране на проектни предложения, които възлизат на стойност от почти 10 млн. евро.От тези 43 проекта 16 са инвестиционни, основно за борба с природните бедствия и опазване и управление на природните ресурси, а 27 са от типа \"меки мерки\" за промотиране и насърчаване на възможностите за туризъм.В тази връзка Николова обясни, че чрез тези 43 проекта се очаква да бъдат изпълнени напълно 13 от общо 21 индикатора на програмата, които показват изпълнение на заложените цели за развитие на трансграничния регион.Предстои обявяването и на втората покана за набиране на проектни предложения, като по нея ще бъде разпределен ресурс от над 15,6 млн. евро. Приоритетни ще бъдат интегрираните проекти, с комплексен подход, чието изпълнение включва по-голям обем инвестиционни дейности, в които са включени \"меки мерки\".\"Даваме възможност да бъдат подадени качествени проекти с много добри партньорства и с устойчивост в бъдеще, което ще допринесе за подобряване на живота на хората в областите, които подкрепяме по програмата\", заяви още зам.-министърът.Николова напомни, че днешното заседание на Комитета за наблюдение на програмата се провежда в ключов момент в отношенията между двете държави - само преди два дни българският премиер Бойко Борисов и турският президент Реджеп Тайип Ердоган .\"Ние търсим новите и допълващи възможности за това да сближаваме нашите страни чрез общи проекти и цели за по-красиви и по-добре икономически развити региони, които съвместно да продължават своя път напред. Сътрудничеството между нашите държави винаги е било в дух на консенсус и приятелски отношения\", отбеляза Николова.", "date": "2018.01.09", "title": "Вкарваме нови 15 млн. евро в трансграничното сътрудничество с Турция"}
{"url": "https://news.bg/world/shpionski-samolet-na-sasht-letyal-mezhdu-ruskite-bazi-v-siriya-po-vreme-na-atakata-s-13-drona.html", "text": "Американски шпионски самолет е летял между руските бази в Сирия по време на атаката с безпилотни самолети, съобщи военното министерство на Русия, цитирано от местни медии.Въоръжените сили на Русия в Сирия осуетиха масирана атака с използване на бойни безпилотни самолети срещу руски военни съоръжения в арабската страна на 6 януари. Прихванати са 13 безпилотника на терористи, от които седем са свалени.Министерството поясни, че разузнавателен самолет P-8 Poseidon на ВМС на САЩ е бил на патрулна мисия между руската военновъздушна база \"Хмеймим\" и военноморската база в Тартус, Сирия, в момента, когато екстремисти се опитаха да нападнат обектите с 13 дрона.Ведомството пояснява, че американският самолет е патрулирал над Средиземно море в продължение на повече от 4 часа на височина 7 000 метра.След предотвратяването на атаката руските военни анализирали дизайна на използваните муниции. Според Москва подобни безпилотни самолети, използвани от терористите, вероятно са доставени от държава, която може да предостави сателитна навигация и дистанционно управление за пускане на експлозивните устройства.Пентагонът обяви, че подобни безпилотни самолети могат да бъдат закупени на пазара.\"За какви технологии говорим\", попита руското военно министерство САЩ. Говорител на ведомството призова Пентагона да разкрие къде се намира този пазар.", "date": "2018.01.09", "title": "Шпионски самолет на САЩ летял между руските бази в Сирия по време на атаката с 13 дрона"}
{"url": "https://news.bg/crime/petar-hristov-se-pritesnyaval-ot-naglite-spodeli-tsvetanov.html", "text": "Убитият Петър Христов бил притеснен заради разкритото за него по \"Наглите\", сподели Цветан Цветанов - председател на ПГ на ГЕРБ след заседанието на КСНС.Убитият бизнесмен Петър Христов не е бил член на ГЕРБ, бил е симпатизант. Христов е бил един достоен човек. През 2007 г в първата европейска кампания на ГЕРБ е дарил средства, което е декларирано пред Сметната палата. Това стана ясно от думите на Цветанов.Цветанов припомни, че по времето когато е бил вътрешен министър Христов е помогнал с гражданската си позиция за разкриването на тежки криминални престъпления.\"В тази връзка аз мисля, че може би в момента има ответна реакция и това, което е споделял пред мен е, че единственото му притеснение е всичко това, което се разкри за него по случая \"Наглите\", изтъкна Цветанов.Той изрази убеденост, че ще бъде задържан извършителят и ще се знае какъв е мотивът за престъплението. По думите на Цветанов, ако мотивът е ответна реакция на \"Наглите\", това не е добър знак за държавата. Христов никога не е искал охрана и не е имал притеснения относно бизнеса си.Цветанов припомни, че Христов е бил човекът, помогнал на Мануела Горсова и един от дарителите във Велико Търново, като никога не е търсил публичност за това, което прави.Припомняме, разследването около убийството на бизнесмена Петър Христов продължава.  пред офиса си. Бизнесменът е получил осем куршума в гърдите, а последния е бил фатален. Днес стана ясно, че Петър Христов е застрелян с професионално оръжие - чешки картечен пистолет \"Скорпион\". В района на убийството видеокамерите на са работили.Пряк свидетел на убийството става шофьорът на Христов. След като бизнесменът е бил застрелян, шофьорът му го откарал веднага във Военномедицинска академия. Въпреки усилията на докторите да стабилизират Христов, той умира около 10:40 часа - по-малко от час след престрелката.Властите разследват няколко версии за убийството на 49-годишния мъж, но основната е, че нападението е свързано с бизнеса му. Владислав Карамфилов - Въргала, който е близък приятел на застреляния мъж изтъкна, че Петър Христов никога не е участвал в някоя от групировките - \"Никога не е бил мутра\".Името на Петър Христов се спрягаше в близкото обкръжение на Цветан Цветанов.Според Варгала разстрелът е извършен от човек, който има необходимост \"да клати държавата\". Влади Въргала не изключва възможна причина за убийството на Христов да е именно заради помощта му при разкриването на бандите на \"Наглите\" и \"Килърите\".", "date": "2018.01.09", "title": "Петър Христов се притеснявал от \"Наглите\", сподели Цветанов"}
{"url": "https://news.bg/crime/sadat-potvardi-4-godini-zatvor-za-mazha-obvinen-za-pozhara-v-tyutyunevite-skladove.html", "text": "Съдът потвърди 4 години затвор за Любомир Данчев, обвинен за пожара в един от Тютюневите складове в Пловдив, пише \"24 часа\", позовавайки се на Пловдивския окръжен съд. Решението е окончателно.Магистратите признаха , че е запалил по непредпазливост тютюневите складове в Пловдив.Припомняме, пожарът ., когато изгоряха четири емблематични сгради. Общо щетите са за 11 700 000 лева.При първата присъда магистратите се позоваха на разпити на свидетели и на пожаротехническата експертиза, която потвърди версията, че огънят е тръгнал от незагасен фас. Първоначалното етаж в помещението, обитавано от Данчев. Обвиняемият отрича да е причинил пожара.Припомняме, адвокатът на Данчев - Стефан Левашки бе заявил при предишното разглеждане на делото, че макар и неговият клиент да е с известен интелектуален дефицит, той е човек с изострено чувство за справедливост и твърди, че не е направил нещо, което да доведе до този пожар. \"Няма как от лошо загасена цигара да се случи това и не мога да се съглася с изводите на първоинстанционния съд\", добави адвокат Левашки, който е председател на пловдивската адвокатска колегия.", "date": "2018.01.09", "title": "Съдът потвърди 4 години затвор за мъжа, обвинен за пожара в Тютюневите складове"}
{"url": "https://news.bg/health/kolektivna-ostavka-podavat-direktorite-na-bolnitsata-v-lovech.html", "text": "Колективна оставка подава съветът на директорите в МБАЛ \"Проф. д-р Параскев Стоянов\" в Ловеч, съобщава БНТ.Председателят Даниела Коларова е депозирала молбата за напускане в Министерството на здравеопазването още в края на миналата година, а вчера това са направили и изпълнителният директор на болницата д-р Анка Георгиева и членът на съвета Теодора Пенкова.Мотивите на Коларова да подаде оставка са заради липсата на приемственост в стратегията и подхода между предишния екип на Министерството на здравеопазването и настоящия, и игнорирането ѝ като специалист и експерт при вземането на решения след идването на новото ръководство на министерството.Коларова каза още, че ще настоява в най-кратки срокове да бъде свикано извънредно общо събрание на акционерите, за да бъде избран нов Съвет на директорите, старият да бъде освободен от отговорност.Очаква се утре в ловешката болница да бъде представен новият ѝ прокурист.", "date": "2018.01.09", "title": "Колективна оставка подават директорите на болницата в Ловеч "}
{"url": "https://news.bg/world/slovakiya-obvini-avstriya-v-diskriminatsiya.html", "text": "Словакия разкритикува плана на Австрия да отреже социалните помощи за деца, които живеят в чужбина, предупреждавайки, че мярката е дискриминираща спрямо словаците, които работят в Австрия, информира \"Ройтерс\".През миналата седмица управляващата австрийска коалиция разкри планове за орязване на помощите, които са минимум по 114 евро на дете на месец.На пресконференция в Братислава след среща с външния министър на Австрия Карин Кнайсл словашкият външен министър Иван Корчок призова Виена да спази принципа на недискриминация.Той добави, че словаците в Австрия внасят пари в държавната хазна на страната и следователно трябва да получат помощи.Кнайсл каза от своя страна, че Австрия ще търси промяна на европейско ниво, така че помощите за децата да отразяват стандарта на живот, социалната система и покупателната способност във всяка страна., допълни австрийският министър.Австрия граничи с 8 държави, включително Чехия, Словакия, Унгария и Словения, където заплатите са значително по-ниски.През 2016 г. Австрия е отпуснала 273 милиона евро социални помощи за 132 000 деца в ЕС и държавите от Европейската икономическа зона.Европейската комисия разкритикува Германия през миналата година за подобен план, който предвиждаше намаляване на детските помощи. Впоследствие Берлин се отказа от предложението.Европейската комисия обяви, че ще следят промените в Австрия.", "date": "2018.01.09", "title": "Словакия обвини Австрия в дискриминация"}
{"url": "https://news.bg/int-politics/turtsiya-izvanredno-polozhenie-za-shesti-pat.html", "text": "Турското правителство възнамерява да удължи за шести път извънредното положение в страната, което бе въведено след неуспешния опит за преврат през лятото на 2016 година. Решението на турското правителство трябва да бъде одобрено от парламента в Анкара, където управляващата Партия на справедливостта и развитието разполага с мнозинство. Затова и приемането на удължения срок се смята за повече от сигурно.Действащото вече от година и половина извънредно положение позволява на президента Ердоган да управлява с декрети. И той се възползва доста щедро от това свое право. В условията на извънредно положение президентските декрети не подлежат на обжалване пред Конституционния съд, а основните права на гражданите са ограничени.Критики от опозициятаТурското ръководство обвинява живеещия в САЩ ислямски проповедник Фетхуллах Гюлен в това, че е играл централна роля в опита за преврат през лятото на 2016. Оттогава то действа твърдо срещу предполагаемите му привърженици, както и срещу опозицията. Дотук са задържани десетки хиляди лица, обвинени, че са свързани с движението на Гюлен. А повече от 150 000 души са уволнени от работа.Опозицията обвинява Ердоган, че използва извънредното положение и декретите, за да заобиколи парламента и да извърши промени дори и в области, които нямат нищо общо с извънредното положение. Принципно парламентът трябва да дава съгласието си за всеки един президентски декрет, но в действителност до очите на депутатите е стигнала само една малка част от подписаните досега от Ердоган такива документи.Националистите крепят ЕрдоганСъщевременно националистическата опозиционна Партия на националното действие (MHP) продължава да подкрепя курса на турския президент и участието му в президентските избори догодина. Нейният лидер Девлет Бахчели обяви, че МНР няма да издига свой собствен кандидат за изборите догодина и ще подкрепи Ердоган. Освен това той се обяви и за понижаване на 10-процентната бариера за влизане в парламента. Актуални допитвания сочат, че на следващите парламентарни избори, насрочени също за 2019 година, MHP може да не премине сегашния изборен праг.При гласуването на промените в конституцията миналата година националистите също застанаха на страната на Едоган и управляващата Партия на справедливостта и развитието. Реформата, която ще влезе в сила догодина, разширява значително правомощията на.Изборите в турската част на КипърМеждувременно резултатите от проведените парламентарни избори в Севернокипърската турска република вече са известни. Управляващата Партия на националното единство UBP печели 35,6 процента от гласовете и остава първа политическа сила, но ще трябва да управлява с коалиционен партньор. Втора сила е лявата Републиканска турска партия CTP, която се обявява за обединение с гръцката част на острова - международно признатата Република Кипър, която от 2004 година е и членка на ЕС. За разлика от нея, създадената през 1983 Севернокипърска турска република е призната единствено от Анкара и икономически е напълно зависима от Турция.", "date": "2018.01.09", "title": "Турция - извънредно положение за шести път"}
{"url": "https://news.bg/crime/katya-ilieva-kilarite-gotvyat-nyakolko-pokusheniya-v-momenta.html", "text": "Полицията разполага с много сериозни данни, че групата \"Килърите\" подготвя няколко покушения в момента, заяви пред bTV разследващата журналистка Катя Илиева, която е работила и в ГДБОП в продължение на 7 години.Тя допълни, че от 2013 г. досега са се натрупали няколко такива сигнала, но по тях не се работи. По думите й хората, които са в опасност, са тогавашният шеф на звеното Контратерор на ГДБОП Валентин Цоновски, заместник-главният прокурор Ася Петрова (която беше наблюдаващ по делото \"Килърите\"), и свидетелите, като един от тях е Боян Джамалов.В момента тези хора са застрашени, защото има реални оперативни данни за това, посочи Катя Илиева.Има сигнали, че \"Килърите\" в момента готвят бягство от затвора и събират финансови ресурси, разкри журналистката.Според нея те разполагат с ресурси и са способни да направят всичко. Има данни също, че някой от затвора им осигурява логистична подкрепа.Катя Илиева подчерта, че няма напредък по тези сигнали. Тя увери, че разполага с информация от кухнята.По темата с убийството на бизнесмена Петър Христов тя заяви, че от момента, в който е станало убийството, като че ли МВР и управляващите лансират една опорна точка - това, че \"Наглите\" и \"Килърите\" са заподозрени зад това покушение.Според нея това е подозрително, защото в първите часове трудно може да се каже кой по какъв начин е действал.\"Но да казваш, че това е най-възможната версия, е непрофесионално. Твърди се, че това е дело на хора, които са в затвора в момента. МВР се вкарва отново в задънена улица с това изказване.\" - каза още Илиева.По думите й, не е имало оперативни сигнали, че се готви покушение срещу бизнесмена Петър Христов, защото, ако е имало той е щял да бъде предупреден, тъй като е близък до управляващите.\"През 2009 г., когато задържаха \"Наглите\", Цветан Цветанов каза, че е завел някакъв човек, който е дал информация и оттам е започнало разплитането\", припомни Илиева. Според нея, Петър Христов няма общо с разкриването на бандата на \"Килърите\".Тя заяви, че веднъж се е срещала с убития Петър Христов и той й е казал, в България не може да се прави бизнес без съдействието на депутата от ДПС Делян Пеевски.По думите й управляващите спестяват с какво се е занимавал Петър Христов, с кого е бил в близки контакти, върху какви структури, институции, и служби е имал влияние.", "date": "2018.01.09", "title": "Катя Илиева: \"Килърите” готвят няколко покушения в момента"}
{"url": "https://news.bg/int-politics/ek-postingite-propagandirashti-terorizam-da-se-premahvat-nezabavno.html", "text": "Текстове, пропагандиращи тероризъм, да се отстраняват незабавно от мрежата, настоява еврокомисарят по вътрешните работи и въпросите на миграцията Димитрис Аврамопулос, предаде Дойче веле.Днес той се срещна в Брюксел с представители на интернет компании. При разговорите с тях еврокомисарят изрази мнение, че подобни публикации трябва да се премахват в рамките на 1-2 часа.Заедно с това Аврамополус подчерта отговорността на компаниите за предотвратяване на терористични атаки.Според данните, с които разполага ЕК, повечето нападения, извършени през 2017 г. в страните от ЕС, са организирани през интернет или участниците в тях са били вербувани в мрежата.През 2015 г. правосъдните министри на държавите от общността се споразумяха за активно противодействие срещу разпространението на противозаконни материали в мрежата. Оттогава се провеждат редовни срещи между представители на Европейската комисия и интернет компаниите. Досега сътрудничеството протичаше изцяло на доброволна основа.По думите на Димитрис Аврамополус, при необходимост този подход може да бъде променен и правилата да бъдат постановени законодателно.До края на януари компаниите трябва да предоставят нови данни, които ще бъдат решаващи за определянето на следващите стъпки, поясни еврокомисарят, цитиран от \"Франс прес\".", "date": "2018.01.09", "title": "ЕК: Постингите, пропагандиращи тероризъм, да се премахват незабавно"}
{"url": "https://news.bg/world/3-g-sled-ubiystvoto-na-nemtsov-opozitsiyata-otnovo-iska-sad-za-porachitelya.html", "text": "Движението \"Солидарност\" подготвя шествие в памет на убития опозиционен политик Борис Немцов в Москва, обяви опозиционерът Иля Яшин.Акцията е насрочена за 25 февруари - на третата годишнина от убийството, съобщава опозиционното издание \"Медуза\".\"Основното искане на проявата е да бъдат подведени под отговорност поръчителите на убийството\", посочва Яшин.Борис Немцов беше убит с изстрели в гръб през нощта на 28 февруари 2015 г. в Москва.Соченият като организатор на престъплението - боецът от батальона \"Север\" на чеченското вътрешно министерство Руслан Мухудинов, беше арестуван задочно и обявен за международно издирване.През лятото на 2017 година обвиняемите като извършители на покушението получиха присъди \"лишаване от свобода\" с различна продължителност.Поръчителите на престъплението и досега остават безнаказани.Адвокатът Вадим Прохоров, представляващ роднините на Немцов, заяви че, поръчителите \"трябва да бъдат търсени сред чеченското ръководтсво\" и по-конкретно в обкръжението на лидера на Чечня - Рамзан Кадиров. Кадиров е известен с близките си контакти с руския президент Владимир Путин.Непосредствено преди смъртта си Немцов подготвяше филм, в който щеше да разкрие истината за руската инвазия в Украйна.", "date": "2018.01.09", "title": "3 г. след убийството на Немцов опозицията отново иска съд за поръчителя"}
