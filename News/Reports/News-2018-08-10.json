{"url": "https://news.bg/int-politics/ukrayna-rusiya-vizhda-azovsko-more-kato-platsdarm-za-svoya-badeshta-ekspanziya.html", "text": "Русия разглежда азовско-черноморския регион като плацдарм за своя бъдеща експанзия. Това заяви председателят на Съвета за национална сигурност и отбрана на Украйна Александър Турчинов, цитиран от агенция \"Униан\".По думите му, засилването на руското военно присъствие е съпроводено с \"грубо нарушаване на морското право в Азовско море, което се проявява конкретно в строителството на Керченския мост и нарастването на броя на инцидентите със задържане от руските военни на плавателни съдове на Украйна и други държави\".Турчинов посочва, че Москва фактически се опитва да започне военно-икономическа блокада на украинското крайбрежие на Азовско море.Той не изключва вероятността руските военни да предприемат както сухопътни операции по посока на Мариупол, така и морски десанти по азовското крайбрежие.През миналата седмица британският полковник в оставка Глен Грант предупреди Украйна, че ако не предприеме мерки, Русия ще завладее Азовско море, а следващата й крачка ще бъде налагане на контрол върху територията между Крим и Румъния и изолация на Одеса.\"Сега Украйна трябва да поиска от САЩ да й предоставят свои кораби, както това е направил Уинстън Чърчил, защото украинската армия няма силен флот, както и британската в началото на Втората световна война.\" - коментира Грант.", "date": "2018.08.10", "title": "Украйна: Русия вижда Азовско море като плацдарм за своя бъдеща експанзия"}
{"url": "https://news.bg/int-politics/ruskite-sanktsii-sreshtu-es-kak-smetkite-na-kremal-izlyazoha-krivi.html", "text": "През август 2014 г. президентът Владимир Путин наложи забрана върху вноса на селскостопански продукти и храни от Европейския съюз. Година по-късно той разпореди унищожаването на храни от ЕС, които незаконно са били внесени в Русия.Според Московската агенция за кредитен рейтинг (ACRA) ембаргото, наложено от Русия, струва 0,2 процентни пункта на руския БВП. На пръв поглед това изглежда малко, но всъщност води до увеличаването на цените на много стоки.По-високи разходи за руския потребителАлексей Портанский от Московската икономическа школа обяснява пред ДВ, че макар ответните санкции да са довели до увеличаване производителността на руските фирми, това не е предизвикало намаляване на цените. \"Производителите се възползват от факта, че в момента не съществува нормална конкуренция, за да реализират печалба\", казва експертът. Руската академия на националната икономика и публична администрация изчислява, че от налагането на санкциите насам всеки руски гражданин харчи средно с около 4400 рубли (около 320 евро) повече на година.След въвеждането на ответни санкции Русия бързо намери заместители. \"Вносът на свинско месо е намалял с две трети, на домашните птици с около 60 на сто, а на зеленчуци - с около 50 на сто\", казва Алексей Портанский. Заради търсенето на заместители акциите на руските производители на храни са се повишили през първите две - три години.Освободените от ембаргото ниши сега се заемат предимно от руски производители, а износът от страните от ОНД, Латинска Америка, Азия и Африка се е повишил. Въпреки стремителния растеж на производителността в Русия, качеството значително се е влошило, особено при сиренето и млякото. \"Пазарът е наводнен от нискокачествени млечни продукти\", казва за ДВ Олга Фетищева от московската консултантска фирма SRG Group. Също така вносът на палмово масло рязко се е увеличил, тъй като се използва за евтин заместител на млечните мазнини.Унищожаване на продуктиХрани, които са обект на забрана, продължават да се доставят в Русия. За три години властите са унищожили общо 26 000 тона продукти, предимно полски ябълки и турски домати. Междувременно повече от 500 000 души подписаха петиция с искането такива продукти да бъдат раздавани на нуждаещите се руснаци. Засега реакция няма.Според информация на руските митнически служби, количеството на нелегално внасяните стоки в страната продължава да расте: през 2016 г. са унищожени 3 000 тона, а през 2017 г. - 8 000.В повечето случаи ембарговите стоки стигат до Русия през Беларус и Казахстан. Заедно с Армения и Киргизстан тези страни образуват Евразийски икономически съюз. В интернет вече се разпространяват вицове за \"стриди и тропически плодове от Беларус\".Алексей Портанский обяснява, че руското ембарго ще доведе до напрежение в рамките на Евразийския икономически съюз. \"Страните не са съгласни с контрасанкциите на Русия. Обикновено такава организация трябва да следва единна политика. В този случай това води до нелегален транзит на стоки. Комисията към Евразийския икономически съюз постанови, че руските митнически органи нарушават правилата на организацията, когато проверяват за наличието на забранени продукти\", казва Портанский.Отрицателен ефектПортанский смята, че контрасанкциите имат отрицателен ефект върху Русия. \"Преобладават политическите съображения, желанието да се \"отвърне на удара\", затова и икономическият ефект не е твърде голям\", казва той. Целта на ответните санкции бе да принудят производителите в ЕС да окажат натиск върху правителствата за бързото премахване на ограниченията срещу Русия. \"Това не се случи и сега Москва просто не може да измъкне от тази надпревара\", казва експертът. Според Портанский негативната реторика и пропагандата на Москва срещу Запада също пречи на вдигането на забраните.", "date": "2018.08.10", "title": "Руските санкции срещу ЕС - как сметките на Кремъл излязоха криви "}
{"url": "https://news.bg/int-politics/100-000-protestiraha-sreshtu-pravitelstvoto-v-bukuresht-ima-raneni.html", "text": "Около 250 протестиращи и 9 жандармеристи са пострадали тази вечер в Букурещ при сблъсъци с жандармерията, предаде БНР.Над 100 хиляди души се събраха на площад \"Виктория\" в румънската столица, за да изразят недоволството си срещу корупцията и спорните съдебни реформи, които налага управляващото мнозинство в Румъния.Голяма част от участниците са емигранти, завърнали се специално заради протеста.Множеството скандираше \"Крадци\" и \"Оставка\".Площадът беше евакуиран, след като служители на жандармерията прогониха с водни оръдия и сълзотворен газ протестиращи, които хвърляха срещу тях стъклени бутилки и камъни. Беше съобщено, че се издирват два пистолета от зачислените на жандармеристите. Румънски медии отбелязват, че протестът в голямата си част е бил мирен, но няколко десетки хулагани са започнали да замерят жандармеристите с различни предмети.Още преди започването на митинга се стигна до сблъсъци между гражданите и полицията. Няколко часа преди събитието се събраха около 1000 души, носещи знамената на Румъния и ЕС, и скандираха \"Справедливост, а не корупция\" пред правителствените учреждения в столицата.По-рано днес правителството обяви план за удвояване на държавните пенсии през следващите 4 години. Увеличението на бюджетните разходи по това перо ще е от 61 милиарда на 140 милиарда леи. Средната месечна държавна пенсия в Румъния в момента е 110 леи.Участниците в протеста обаче са категорични, че кабинетът трябва да подаде оставка.\"Аз съм против това правителство, парламентът трябва да се разпусне и да има предсрочни избори. Ние искаме престъпниците да отидат в затвора, искаме свободна държава без корупция.\" - коментира един от протестиращите.\"Тук съм, за да кажа, че това правителство трябва да си ходи. Ние сме уморени от него. Страната трябва да се управлява от по-млади и можещи политици. Сегашните ни тласкат към пропастта.\" - обобщи друг участник в митинга.Още поне 40 000 души протестираха в останалите големи градове в Румъния.", "date": "2018.08.10", "title": "100 000 протестираха срещу правителството в Букурещ, има ранени"}
{"url": "https://news.bg/world/obvinyavat-stivan-segal-v-seksualen-tormoz.html", "text": "Окръжната прокуратура в Лос Анджелис, щата Калифорния, започна проверка по обвинение срещу актьора Стивън Сегал за сексуален тормоз, предадоха информационните агенции.Това е първото подобно обвинение срещу него.От друга страна, по информация на портала Deadline, през последните месеци над 10 жени са подали обвинения срещу Сегал за сексуални посегателства.Припомняме, на 4 август руското външно министерство назначи Сегал за свой специален представител по въпросите на \"руско-американските хуманитарни връзки\". Впоследствие стана ясно, че идеята е той да пропагандира \"руското наследство\" в Америка.Стивън Сегал получи руско гражданство през ноември 2016 г. Има вероятност да му бъде издаден и руски дипломатически паспорт, но това няма да му донесе имунитет при процеса за сексуални посегателства в САЩ. ", "date": "2018.08.10", "title": "Обвиняват Стивън Сегал в сексуален тормоз"}
{"url": "https://news.bg/int-politics/medvedev-plashi-sasht-s-otvetni-merki-a-vashington-obmislya-oshte-sanktsii.html", "text": "След обявяването на новите американски санкции срещу Русия заради покушението с химическо оръжие срещу Сергей и Юлия Скрипал руският премиер Дмитрий Медведев заплаши САЩ с ответни мерки, съобщават руските медии.\"Ако последва нещо като забрана за дейността на банки или използването на една или друга валута, това може съвсем директно да се оредели като обявяване на икономическа война.\" - коментира Медведев при среща със служителите на Кроноцкия резерват.По думите му, Москва ще реагира с икономически и с политически методи, а \"при необходимост и с други методи\".Той признава, че западните санкции влияят на руската икономика, особено на валутните курсове.Новият пакет от мерки на Вашингтон срещу Москва доведе до срив на рублата - тя достигна най-ниското си ниво за последните две години.На фона на изявленията на руската страна изданието \"The Atlantic\" прогнозира, че в близко бъдеще на Москва ще бъдат наложени още по-строги санкции, тъй като руската страна едва ли ще промени съществено политиката си.Американското правителство обяви, че ако в близките три месеца руската страна не докаже, че вече не използва химическо оръжие, ще бъдат въведени нови санкции, включващи допълнително търговско ембарго и стесняване на дипломатическите контакти между двете страни.", "date": "2018.08.10", "title": "Медведев плаши САЩ с „ответни мерки“, а Вашингтон обмисля още санкции"}
{"url": "https://news.bg/world/i-sasht-poiskaha-moskva-da-osvobodi-ot-zatvora-oleg-sentsov.html", "text": "Американското посолство в Москва и специалният представител на американския Държавен департамент за Украйна - Кърт Волкър, призоваха руските власти да освободят украинския режисьор Олег Сенцов, който е в гладна стачка от 14 май и вече е в критично състояние.\"Русия трябва да освободи Олег Сенцов, преди още една смърт да бъде причинена от нейните ръце. \"Самопризнания\", явно изтръгнати с изтезания... Русия би трябвало да е по-добра от това.\" - написа Волкър в \"Туитър\".Той напомня за действащия Закон на Магнитски, по силата на който САЩ въвеждат санкции срещу лица, нарушаващи човешките права.От посолството на свой ред призовават Москва да освободи Сенцов и другите украински затворници.   Това е поредният апел след поредицата от призиви на политици и общественици от Европа и САЩ към Москва да освободи украинските политически затворници, които са с присъди в руски затвори.По-рано днес президентът на Франция Еманюел Макрон призова руския президент Владимир Путин да бъде намерено хуманитарно решение за украинския режисьор.Самият Олег Сенцов започна гладната си стачка с искане Русия да освободи осъдените 64 украинци, лишени от свобода по политически причини.На 7 август неговият адвокат Дмитрий Динзе съобщи, че жизнените му показатели са критично ниски - пулсът му е около 40 удара в минута, нивото на хемоглобина също е много под допустимите граници.На 8 август неговата сестра Наталия Каплан съобщи, че той вече почти не става от леглото и е близо до смъртта. В писмо до нея той обяснява, че се приближава до края си, но не желае лечение в руска болница, защото отношението на лекарите към него е грубо и унизително, дори по-лошо от това в затвора.Адвокатът му определи отношението към Сенцов като \"наказателна медицина\".Дмитрий Динзе огласи послание от Сенцов, в което той заявява категорично, че няма да прекрати гладната си стачка: \"Аз не съм болен, а гладувам и не смятам да спирам. Благодаря ви на всички, много поздрави. Слава на Украйна!\" - казва Олег Сенцов в своето обръщение.В профила си във Фейсбук адвокатът сподели, че е разговарял с чуждестранни дипломати, които са споделили, че Кремъл няма намерение да освободи украинския режисьор. Те са изказали опасения, че руските власти по-скоро ще оставят Олег Сенцов да умре.Украинският режисьор беше задържан в Крим през пролетта на 2014 г. Той беше прехвърлен в Русия, където беше обвинен в организиране на терористични актове. През август 2015 г. руският съд го осъди на 20 години затвор.Междувременно майката на друг политически затворник - задържания в Крим Владимир Балух, съобщи, че той е в тежко състояние.", "date": "2018.08.10", "title": "И САЩ поискаха Москва да освободи от затвора Олег Сенцов"}
{"url": "https://news.bg/crime/obviniha-turskiya-tiradzhiya-udaril-avtobus-na-trakiya.html", "text": "Софийска градска прокуратура (СГП) внесе в съда обвинителен акт спрямо Гьокхан К., който шофьорайки товарен автомобил, предизвика тежката катастрофа на АМ \"Тракия\", в района на село Лозен.Той е предаден на съда, затова, че по непредпазливост е причинил смъртта на един и средни телесни повреди на още шест души. Ако Гьокхан К. бъде признат за виновен, той може да получи ефективна присъда от 3 до 15 години, информира Нова.От прокуратурата пък сочат, че разследването по делото е проведено изключително интензивно и е приключило за по-малко от три месеца от настъпване на произшествието.Припомняме, катастрофата стана на входа на София.  отзад автобус на градския транспорт, по линията Лозен - София малко след 7.20 часа на 23 май.Разследването е установило, че виновен за катастрофата е водачът на товарния автомобил - Гьокхан Кахриман, турски гражданин, който е нарушил правилата за движение по пътищата. По непредпазливост той е причинил средна телесна повреда на 7 души, а общо пострадали са 12.", "date": "2018.08.10", "title": "Обвиниха турския тираджия, ударил автобус на \"Тракия\""}
{"url": "https://news.bg/world/mnozinstvoto-izraeltsi-ne-odobryavat-deystviyata-na-netanyahu-v-gaza.html", "text": "Почти 2/3 от израелците не са доволни от политиките на израелския премиер Бенямин Нетаняху за Ивицата Газа, показва социологическо проучване на базираната в Тел Авив консултантска фирма Panels Politics за израелския всекидневник Maariv.Сондажът разкрива, че 64 на сто от израелците \"не са доволни\" от подхода на Нетаняху към блокираната територия.29 на сто казват, че са \"удовлетворени\" от политиката на премиера за Газа, докато други 7% не могат да дадат мнение.Израелците са разделени по въпроса дали армията да проведе мащабна военна акция в Газа срещу Хамас. 48 на сто подкрепят такава операция, докато 41% са против, а 11% не могат да отговорят.В проучването са участвали 512 души. Статистическата грешка е +/- 4,3%.", "date": "2018.08.10", "title": "Мнозинството израелци не одобряват действията на Нетаняху в Газа"}
{"url": "https://news.bg/crime/kontrabandni-tsigari-mezhdu-darven-material-otkriha-mitnichari-v-burgas.html", "text": "Контрабандни цигари на стойност 834 840 лв. задържа Окръжна прокуратура - Бургас. Акцизните стоки са открити в контейнер, превозван от кораб, акостирал в Бургаското пристанище.Окръжният прокурор Георги Чинев съобщи, че контейнерът е пристигнал на 01.08.2018 г. на пристанище - Бургас от Русия. Корабът е плавал под либерийски флаг, а от вносната декларация било видно, че превозваният контейнер съдържа товар с дървен материал.Служителите, които извършили проверката, са забелязали, че стоката има необичайна плътност. Последвало е детайлно разглеждане с рентген. Установено е, че контрабандните цигари са били поставени под дъските.Прокурор Чинев добави, че са открити общо 111 312 кутии с цигари от марката NZ, които са с белоруски акцизен бандерол.Според разследващите деянието е сериозно подготвено, а цигарите са предназначени за българския пазар.Досъдебното производство е за престъпление по чл. 242, ал. 1, б. \"д\" от НК, което се наказва с \"лишаване от свобода\" от 3 до 10 години и конфискация на контрабандните стоки.И премиерът Бойко Борисов коментира във Варна също мащабната операция с думите: \"Акцията започна от Бургас. Стотици картони цигари са прикрити в палети с дървени дъски, контейнерите са били проследени през цялото трасе от Бургас до София\"", "date": "2018.08.10", "title": "Контрабандни цигари между дървен материал откриха митничари в Бургас"}
{"url": "https://news.bg/bulgaria/poshtenskite-sluzhiteli-prekratiha-gladnata-stachka.html", "text": "Пощенските служители прекратяват гладната си стачка.Постигнато е съгласие след разговори с ръководството на \"Български пощи\", синдикат \"Защита\" и намесата на омбудсмана Мая Маналова.Ръководството на \"Български пощи\"е потвърдило ангажимента си да изплаща ваучери и допълнително възнаграждение за трудов стаж и професионален опит в договорените размери.Всички други възникнали въпроси ще се обсъждат в конструктивен диалог.Припомняме, на 30 юли Златка Младенова започна гладна стачка заради забавено изплащане на ваучери и пари за клас прослужено време, лоши условия на труд, помещения, в които температурата е висока, липса на работно облекло и др. На 8 август към нея си присъединиха .  за здравословното състояние на своите колеги и изрази готовност да им осигури специалисти по медицинска грижа в следващите дни. Синдикатът обаче не подкрепя самата стачка и според него не са ясни причините за нея към днешна дата.Проблемите на Дружеството са известни отдавна и са в основата на днешното състояние както по отношение на дейността, така и по отношение на трудовия и социален статус на работниците и служителите. Според КНСБ синдикат \"Защита\" се опитва да нагнетява напрежение, за да извоюва повече служители сред работниците.Мая Манолова се е ангажирала да предложи на министъра на транспорта, информационните технологии и съобщенията промяна на срока за изплащане на компенсации за нетните разходи, които произтичат от задължения на \"Български пощи\" за предоставяне на универсалната пощенска услуга от 1 януари 2020 г. на 1 януари 2019 г. Предложеният от омбудсмана текст е към проекта на ЗИД за пощенските услуги, качен за обществено обсъждане на сайта на ресорното министерство. Освен това, с цел подобряване финансовото състояние на компанията, Манолова ще препоръча на всички държавни институции да ползват услугите на \"Български пощи\" ЕАД.", "date": "2018.08.10", "title": "Пощенските служители прекратиха гладната стачка"}
{"url": "https://news.bg/world/stotitsi-myusyulmani-v-kitay-se-opalchiha-na-vlastite-za-dzhamiya.html", "text": "Стотици мюсюлмани в Северозападен Китай се опълчиха на властите, за да предотвратят събарянето на джамия, информира Би Би Си.Официалните власти обявиха, че за новоизградената Голяма джамия в град Weizhou в Нинся-хуейския автономен регион не са взети правилните разрешителни.Но мюсюлманите отказват да отстъпят. Един от жителите каза, че \"няма да позволят на правителството да пипне джамията\".В Китай живеят около 23 милиона мюсюлмани. От векове ислямът е важна част от историята и традицията в Нинся-хуейския автономен регион.Но правозащитни групи алармират, че властите са все по-враждебно настроени към мюсюлманите и като цяло към влиянието на чуждите религии.Джамията, която е с няколко минарета и кубета, е изградена в близкоизточен стил.Според кореспондент на британската медия от столетия мюсюлманите строят джамиите си в по-китайски стил и изглежда сега новата постройка се разглежда от местните власти като пример за растящата арабизация на исляма в Китай.На 3 август властите уведомиха, че джамията \"принудително ще бъде съборена\", тъй като не са получени необходимите разрешителни за планиране и строеж.Мнозина питат защо властите не са спрели строежа й, който е отнел две години, ако не са получени необходимите разрешителни, пише хонконгският вестник South China Morning Post.В четвъртък и днес сутринта бяха организирани демонстрации пред джамията.Към момента не е ясно дали властите ще пристъпят към изпълнение на плана, или двете страни ще се опитат да постигнат компромис.Представител на местна мюсюлманска асоциация заяви, че джамията няма да бъде разрушена напълно. Той отбеляза пред \"Ройтерс\", че правителството иска само да се намали размерът на джамията.", "date": "2018.08.10", "title": "Стотици мюсюлмани в Китай се опълчиха на властите за джамия"}
{"url": "https://news.bg/health/prekratyavat-obshtestvenata-porachka-za-preparatite-za-chuma.html", "text": "Обществената поръчка за доставка на препарати за установяване на чума при дребните преживни животни ще бъде спряна. Това заяви на извънредна пресконференция директорът на Българската агенция по безопасност на храните (БАБХ) Дамян Илиев, цитиран от БНР.Обществената поръчка бе възложена на компютърна фирма, създадена преди месец, и възлизаше за над 336 хиляди лева без ДДС.Взетите близо 8 хиляди проби в 20-километровата зона около огнищата в Ямболско и Бургаско ще бъдат изследвани в лаборатории от Европейския съюз, посочени от Генерална дирекция САНТЕ на Европейската комисия (ЕК). Финансирането на изследванията също ще се поема от ЕК, пишат от БАБХ.Решението е взето след породилите се в обществеността съмнения, че фирмата, притежаваща необходимите права да дистрибутира препаратите за диагностика, към която БАБХ се е обърнала за тези доставки, не разполага с опит в тази търговия и е създадена много скоро преди обявяването на поканата, допълват от агенцията.\"БАБХ юридически е действала напълно законно\", обясни д-р Илиев.По-рано днес темата коментира и министър-председателят Бойко Борисов. Той заяви, че ще провери защо създадената преди месец компютърна фирма е била избрана от БАБХ да достави препарата, с който да бъде диагностицирана чумата по овцете и козите.\"Ако са направили такъв заход и такава работа, ще анулирам конкурса и ще ги изгоня. Това мога да ви обещая, само да си взема телефона. Така че отговорът може да го получите до края на деня\", закани се Борисов.Вчера от БАБХ информираха в прессъобщение, че преди обявяване на поръчката \"Глобул вижън 2018\" ЕООД е представила пълномощно от 1 август тази година, че може да регистрира и продава продуктите, предмет на поръчката от IDvet Genetics, Франция, подписано от Филип Поркюе - главен изпълнителен директор.Поради това от БАБХ поканили фирмата за участие в процедурата. Към датата нямало друга фирма, която да е представила пълномощно за трите кита от този производител, необходими за установяване на чума при дребните преживни животни.Проверка в Търговския регистър показва, че фирмата включва в предмета си на дейност \"всички дейности и услуги, незабранени от закона\".Основният мотив на БАБХ бил, че \"Глобул вижън 2018\" ЕООД фигурира в българския регистър и има пълномощно от производителя да продава тези продукти.", "date": "2018.08.10", "title": "Прекратяват обществената поръчка за препаратите за чума"}
{"url": "https://news.bg/world/rumanski-protestirashti-vlyazoha-v-sblasak-s-politsiyata-v-bukuresht.html", "text": "Румънци, които живеят в чужбина, организираха антиправителствен протест в Букурещ, призовавайки за оставка на лявото правителство и организиране на предсрочни избори, информира АП.Някои от трите милиона румънци в чужбина заявяват, че са напуснали балканската държава заради корупцията, ниските заплати и липсата на възможности.Повече от 1000 протестиращи развяваха знамената на Румъния и ЕС. Те освиркваха и скандираха \"Справедливост, а не корупция\" пред правителствените учреждения в столицата.Демонстрантите за кратко влязоха в сблъсъци със силите за борба с безредиците, след като се опитаха да преминат през полицейски кордон, охраняващ учрежденията. Най-малко един човек е задържан.Протестите ще продължат тази вечер.Откакто социалдемократите спечелиха изборите през 2016 г., румънците редовно организират протести заради нови закони, които според критици отслабват борбата срещу корупцията.", "date": "2018.08.10", "title": "Румънски протестиращи влязоха в сблъсък с полицията в Букурещ"}
{"url": "https://news.bg/bulgaria/pomogni-na-koncheto-v-pirin-da-ima-otnovo-zaslon.html", "text": "В социалните мрежи започна кампания под надслов \"Избери, за да помогнеш\" в подкрепа на заслон Кончето в Национален парк Пирин.През 1955 г. група ентусиазирани туристи от Разлог и Пловдив построяват малък заслон високо в Пирин планина, на самото карстово било. Наричат го \"Кончето\".Кончето е стръмна и трудно достъпна седловина в Северен Пирин. Разположен е на главното планинско било на 2810 м.Години наред този заслон се ползва безплатно от хиляди хора, но вече се нуждае от подмяна. Вариантът е новият заслон да бъде поставен с хеликоптер. За целта обаче са необходими средства, с които да се осъществи транспорта, за да се избегне носенето на дъски на гръб, както е било преди.Потребители предлагат всички, които са ползвали заслона да платят за нощувките си там, колкото преценят, за да го има новия заслон.", "date": "2018.08.10", "title": "Помогни на Кончето в Пирин да има отново заслон"}
{"url": "https://news.bg/energy/bulgargaz-ochakva-poskapvane-na-gazta-s-15-ot-oktomvri.html", "text": "\"Булгаргаз\" ЕАД прогнозира поскъпване на газта с 15 % от месец октомври.Доставчикът обяснява увеличението на синьото гориво с очакваните по-високи доставни цени на вноса на природна газ. Друг фактор за поскъпването е по-високият курс на щатския долар спрямо лева, както и акумулирания ефект от утвърдената продажна цена от юли, която според \"Булгаргаз\" е по-ниска от разходите за доставка.Прогнозната цена на природния газ отчита влиянието на ценообразуващите фактори към 9 август 2018 година и е неокончателна, допълват от \"Булгаргаз\".Окончателното предложение на \"Булгаргаз\" ЕАД за утвърждаване цената на природния газ за четвъртото тримесечие на 2018 година ще бъде внесено в КЕВР на 10 септември.", "date": "2018.08.10", "title": "\"Булгаргаз\" очаква поскъпване на газта с 15% от октомври"}
{"url": "https://news.bg/world/v-kuba-glasuvat-na-referendum-prez-fevruari-za-nova-konstitutsiya.html", "text": "Референдум за нова конституция на Куба ще се състои на 24 февруари 2019 г., съобщава местната телевизия, цитирана от ТАСС.През юли Националната асамблея одобри проект на нов основен закон. От 13 август до 15 ноември документът ще бъде подложен на обществено обсъждане. В обсъжданията могат да участват дистанционно около 1,4 милиона кубинци, които живеят зад граница. След това проектът ще бъде върнат в парламента, а в началото на следващата година ще бъде гласуван на национално допитване.Датата на референдума съвпада с тази, когато е приета настоящата конституция през 1976 г., а също така и с началото на войната за независимост срещу Испания (1895-1898).И сега кубинските граждани могат да се запознаят с проекта. Брошура с пълния текст на документа се продава за 1 песо (0,04 долара). Също така го има и в електронен вариант на интернет страницата на парламента.Сред ключовите промени са признаване на частната собственост и отказ от строителство на комунизма, учредяване на постовете президент и премиер, ограничаване заемането на висши държавни длъжности до два мандата по пет години и легализиране на еднополовите бракове. В същото време един от основните принципи - за социалистическия характер на държавата и ръководната роля на Комунистическата партия в обществото - ще остане без промяна.", "date": "2018.08.10", "title": "В Куба гласуват на референдум през февруари за нова конституция"}
{"url": "https://news.bg/crime/306-s-previshena-skorost-zasyakoha-dnes-politsaite.html", "text": "В рамките на само няколко часа пътните полицаи у нас установиха 306 нарушения на скоростта, информират от МВР.Това е най-често констатираното нарушение на пътя.По време на специализираната полицейска операция за контрол на пътното движение от сутринта до 16 часа днес са проверени 182 лица и 138 моторни превозни средства.Екипите на \"Пътна полиция\" в страната са издали 30 фиша, 10 електронни фиша, 15 акта за установено нарушение и 5 принудителни административни мерки.На един водач е отнето свидетелството за управление на МПС.Установени са и 12 лица от криминалния контингент.Припомняме, операцията започна тази сутрин. Акцент в нея са агресивните водачи, движещите се в пакет, шофиращите в аварийната лента.Предвидени са проверки за употребата на алкохол и наркотични вещества на място. Униформените следят и за неправилно превозване на оръжие.Проверките в днешния ден бяха съсредоточени по АМ \"Тракия\".Проверките ще продължат и идните дни, когато екипи ще има по основните пътни артерии на страната. Водачите ще бъдат следени и от хеликоптер на ГДГП.", "date": "2018.08.10", "title": "306 с превишена скорост засякоха днес полицаите"}
{"url": "https://news.bg/world/lavrov-pred-pompeo-moskva-kategorichno-othvarlya-novite-sanktsii-na-sasht.html", "text": "Външният министър на Русия Сергей Лавров е заявил по време на телефонен разговор с американския си колега Майк Помпео, че Москва категорично не одобрява новите американски санкции, обявиха от руското ведомство, цитирано от \"Ройтерс\", АФП и други агенции.Държавният департамент съобщи в сряда, че налага нови санкции на Русия заради случая \"Скрипал\".Руската страна отбеляза, че категорично отхвърля наскоро обявените от Вашингтон санкции.Министерството подчерта, че нито САЩ, нито Великобритания, нито друга страна е представила доказателства, че Москва е отговорна за отравянето на Сергей и Юлия Скрипал с новичок през март в Солсбъри.Лавров и Помпео също разговаряха за ситуацията в Сирия и други въпроси, обсъдени от президентите Доналд Тръмп и Владимир Путин в Хелзинки на 16 юли.", "date": "2018.08.10", "title": "Лавров пред Помпео: Москва категорично отхвърля новите санкции на САЩ"}
{"url": "https://news.bg/world/sto-othvarli-iska-na-rusiya-sreshtu-es-za-tretiya-energien-paket.html", "text": "Световната търговска организация (СТО) отхвърли повечето от възраженията на Русия срещу ЕС относно правилата на енергийния пазар, които забраняват на една компания да контролира едновременно доставките и газовата инфраструктура, съобщава АФП.Русия се обърна към организацията за разрешаване на сложния случай през 2014 г., аргументирайки се, че опитът на ЕС да раздели енергийните производители от доставчиците на енергия е дискриминиращ.Но арбитражната комисия към Световната търговска организация (СТО) отхвърли иска на Русия. Комисията е установила, че мерките се позволяват според правилата на 164-членната организация.Москва внесе случая от страна на държавния енергиен гигант \"Газпром\" - голям доставчик на газ за блока.Европейският съюз отбелязва, че правилата са юридически опит да се попречи на една компания да поеме твърде голям контрол, за да се осигури открита пазарна конкуренция. Но в Москва разглеждат положенията, приети за първи път през 2009 г., като инструмент за намаляване на зависимостта на Европа от \"Газпром\", който е доминиращ играч на пазара, особено сред бившите комунистически държави.\"Това е важен положителен резултат за ЕС\", се казва в съобщение на Европейската комисия, която приветства решението.Но Москва си осигури частична победа, след като комисията се съгласи, че определени ограничения, наложени на руски енергийни компании от Хърватия, Унгария и Литва, са в нарушение на правилата на СТО.Двете страни имат 60 дни да обжалват решението.През април 2014 г. Русия внесе в иск в СТО, касаещ Третия енергиен пакет на ЕС. Москва счита, че положенията противоречат на задълженията на ЕС към организацията на базата на принципа за недискриминация и достъп до пазара.", "date": "2018.08.10", "title": "СТО отхвърли иска на Русия срещу ЕС за Третия енергиен пакет "}
{"url": "https://news.bg/world/makron-prizova-putin-da-nameri-humanitarno-reshenie-za-sentsov.html", "text": "Президентът на Франция Еманюел Макрон изрази безпокойството си пред Владимир Путин относно украинския режисьор, който е обявил гладна стачка в сибирски затвор, информира АП.Двамата лидери проведоха телефонен разговор.Украинският режисьор Олег Сенцов е осъден на 20 г. затвор по обвинения в тероризъм. Европейският съюз отказа да признае за легитимно решението на съд в Русия.Макрон призова руския лидер да намери хуманитарно решение, след като здравословното състояние на Сенцов \"изглежда, че опасно се е влошило\", става ясно от съобщение на Елисейския дворец.Френският лидер е отправил няколко предложения и Путин е обещал да ги разгледа и да съобщи информация за състоянието на Сенцов, който днес прави 89 дни без храна. Не се разкриват подробности за отправените предложения.Режисьорът, противник на руското анексиране на Крим през 2014 г., получи 20 г. затвор по обвинения в тероризъм. Сенцов категорично отхвърля обвиненията. Той и други 64 украинци в Русия са политически затворници и настояват да бъдат освободени.По време на телефонния разговор Путин и Макрон също са обсъдили необходимите условия за гарантиране на безопасно и доброволно завръщане на сирийските бежанци в родната им страна.В съобщението на Кремъл се казва, че са обсъдили и други въпроси, но не се споменава Сенцов.", "date": "2018.08.10", "title": "Макрон призова Путин да намери хуманитарно решение за Сенцов"}
{"url": "https://news.bg/world/eksperiment-na-nasa-vklyuchvasht-belezhka-kam-tramp-predizvika-trevoga.html", "text": "Подозрителен пакет, паднал от небето в американския щат Ню Джърси, предизвика тревога, тъй като е съдържал бележка, в която се споменава президентът Доналд Тръмп, информира АП.Полицията в град Южен Брънзуик заяви, че пакетът с парашут е издавал свистящ звук и е имал бележка, на която е пишело: \"Инструментът на НАСА за атмосферно изследване не е бомба! Ако това падне в близост до президента, ние сме НАСА и му пожелаваме добра игра на голф\".Тръмп е в голф клуба си в Бедминстър, който е на 47 километра от града.От НАСА обявиха пред WNBC-TV, че пакетът, който е паднал във вторник, е част от шест балона, които са били пуснати за измерване на озона. Допълва се, че стажант шеговито е написал бележката. Той е отстранен от проекта.", "date": "2018.08.10", "title": "Експеримент на НАСА, включващ бележка към Тръмп, предизвика тревога"}
{"url": "https://news.bg/world/borsite-v-sasht-ne-uspyaha-da-izbegnat-kravoprolitieto-ot-sriva-na-turskata-lira.html", "text": "Американските борси не можаха да избегнат \"кръвопролитието\", което беше предизвикано от срива на турската лира на фона на ескалиралото напрежение между САЩ и Турция, съобщават руски медии.Инвеститорите се безпокоят от ескалиралата политическа несигурност в света.Индексът Dow Jones Industrial Average отчете спад от 231 пункта или 1% в началото на търговията на \"Уолстрийт\". Други два ключови американски индекса, S&P 500 и Nasdaq, отчетоха спад от 0,7%.Акциите на водещите банки Bank of America, Goldman Sachs, Morgan Stanley и J.P. Morgan Chase регистрираха обезценяване от повече от 1%.Пазарите в Европа също са бурни, след като германският индекс DAX падна с 2%, French CAC 40 - почти 2% и британският FTSE 100 - 0,8 на сто.Forexlive съобщава, че към момента стратегията на турския президент Реджеп Ердоган не работи. Турската лира се срина до 6.37 спрямо щатския долар. Президентът на Турция призова съгражданите си да продават долари и злато и да купуват турски лири.", "date": "2018.08.10", "title": "Борсите в САЩ не успяха да избегнат „кръвопролитието” от срива на турската лира"}
{"url": "https://news.bg/politics/maykite-opredeliha-zakonoproekta-za-hora-s-uvrezhdaniya-kato-boza.html", "text": "Обсъждането започва отначало, защото и проектът е връщане назад спрямо всичко, което беше постигнато. Това коментира пред журналисти омбудсманът Мая Манолова във връзка със законопроекта за хората с увреждания.Тя определи ситуацията като скандална - всичко, което сме говорили, писали, предлагали не е взето предвид и по някакви неясни обстоятелства са изписани други текстове, така че ще трябва да сме тук до последно и да се борим за всеки текст. Най-драстичните разминавания са свързани с индивидуалната оценка и нейната задължителност за всички органи.\"Иначе това е едно голо пожелание. Правя оценка на човек, казвам от какво има нужда, но никой няма ангажимента това да му го предоставя. Важно е какви промени ще се приемат за медицинските изделия и помощните средства. Няма нищо за личната помощ\", коментира Манолова.Относно органът, който ще следи за прилагането на политиките за хората с увреждания, Манолова коментира:\"Никой не можа да даде обяснение защо този орган ще се избира от парламента. Това е все едно шефът на лекарския съюз за се избира от парламента. Това е повече от абсурдно\", констатира Манолова.Майките на деца с увреждания, които участват в заседанието, определиха текстовете от законопроекта като \"боза\".\"Вътре всичко е разписано в пожелателен характер. Ако има възможност държавата - ще му осигури подкрепата, но няма да си мръдне пръста, за да намери средства. За сметка на това се раздува излишно администрацията\", обясни Кристина Николаева.\"Г-н Коралски ни се подиграва, че сме искали да направим мини Министерски съвет. На него идеята му е все още, че неговата агенция ще е подчинена на Министерство на труда и социалната политика. Не, няма да е подчинен на МТСП, а ще координира всички хоризонтални политики за хората с увреждания, защото политиката в момента е централизирана\", каза още тя.\"Виждаме липсата на воля да се случи самата реформа. Едни текстове, които всъщност са с безброй празни думи, които нямат задължителен характер и не водят до реална реформа. Борбата е точно затова - да се сложат вътре реални текстове със задължителен характер и с реални срокове\", коментира Боряна Драганова.\"Аз не искам г-н Коралски да продължава да се занимава с това, което се занимава. Къде са 2-та млн. за регистъра. Искам оставката на г-н Коралски. Искам оставката и на Адриана Стоименова. Не може тук ние да гледаме откъде ще дойде всяка стотинка за създаване на орган, за приемане на закони, които са жизненоважни за хората с увреждания и така да се пилеят пари на вятъра. Тия дупки държим да се запушат\", каза Кристина Николаева.Майките настояват Прокуратурата да даде резултат относно проверката на национално представената организация на Адриана Стоименова.Те поставиха въпроса защо не се търси отговорност от агенцията за хората с увреждания, защо регистърът не работи. \"Не да разбираме снощи, че агенцията на г-н Коралски ще започне наново да работи регистър. Отново ли 2,5 млн. лв. ще се дадат?\", каза още Николаева.Боряна Драганова пък изтъкна - на среща се обещават едни неща, а след това идваме в работните групи - няма нищо общо и ние просто се изгубихме в превода.", "date": "2018.08.10", "title": "Майките определиха законопроекта за хора с увреждания като боза"}
{"url": "https://news.bg/politics/radev-udostoi-poslanika-na-ukrayna-baltazhi-s-orden-madarski-konnik-parva-stepen.html", "text": "Президентът Румен Радев удостои на церемония в Гербовата зала на \"Дондуков\" 2 посланика на Украйна у нас Микола Балтажи с орден \"Мадарски конник\" първа степен. Високото държавно отличие се връчва за заслугите на дипломата за укрепването и развитието на двустранните отношения между България и Украйна.Президентът Радев отбеляза, че връченият орден е не само израз на голямото значение, което България отдава на връзките с Украйна, но е и признание за високите заслуги на посланик Балтажи за развитие на отношенията между двете държави. \"Нашите отношения придобиха нов импулс след категорично заявената европейска и евроатлантическа ориентация на Украйна\", каза Румен Радев, като допълни, че политическият диалог се развива активно и е променена негативната тенденция на спад на стокообмена.Румен Радев изрази и задоволството си от активните връзки в областта на туризма, образованието, науката и културата. \"Традиционно приятелските отношения между Украйна и България имат здрава основа. Това са нашите дълбоки културни, исторически, езикови връзки. Това е иналичието на една от най-големите исторически формирали се диаспори в чужбина - украинската, от над двеста хиляди българи\", заяви по време на церемонията президентът.От своя страна Микола Балтажи заяви, че за него е голяма чест да получи високото държавно отличие и посочи, че мандатът му като посланик у нас е съвпаднал с изключително трудно време за неговата държава и благодари за подкрепата на България за държавния суверенитет и териториалната цялост на Украйна, за системните реформи, за европейската и евроатлантическата интеграция на Украйна.\"Горд съм, че имах възможност да продължа достойно традицията на украинската дипломация в България, започнала с откриването на украинско посолство през 1918 г. Оставям прекрасната България с невероятни спомени и топли чувства, ще ми липсват планините, приятелите и гостоприемните хора\", каза посланик Балтажи.В моята кариера това беше особена мисия, но и специална отговорност, използвах целия си опит и знания за благото на българо-украинските отношения и съм убеден, че за тях има голямо бъдеще, заяви още посланикът.", "date": "2018.08.10", "title": " Радев удостои посланика на Украйна Балтажи с орден \"Мадарски конник\" първа степен"}
{"url": "https://news.bg/world/trima-pochinali-ot-nilska-treska-v-gartsiya.html", "text": "Трима души са починали от западнонилска треска след разпространение в Атина, което е засегнало 60 души тази година, обявиха гръцките власти, които подчертаха, че внимателно следят ситуацията, информира АФП.\"От миналата седмица ние сме регистрирали 17 нови случая\" от разпространяването от комари заболяване, съобщиха от местния център за превенция и контрол на заболяванията (Keelpno).60 случая са регистрирани от началото на годината, 16 души са хоспитализирани, включително четири души са в интензивно, допълват от Keelpno. Повечето от случаите на заболели са през последния месец.\"Заради това ние предупреждаваме обществото\", обяви представител.Повечето от случаите са в западни квартали на Атина. През миналата година гръцките власти регистрираха 48 случая, от които петима починали.Вирусът може да доведе до симптоми като тези на грип, но при по-тежки инфекции има главоболие, висока температура, скованост на врата, ступор, дезориентация, кома, тремори, гърчове, мускулна слабост и парализи. При някои хора, особено възрастните, причинителят на нилската треска предизвиква асептичен менингит и енцефалит, които често са фатални.За първи път е открита в Уганда през 1937 г. Вирусът може да бъде донесен от птици и да бъде разпространен при хората от комари.Случаи на нилска треска са регистрирани и в Унгария, Италия, Румъния и Сърбия.", "date": "2018.08.10", "title": "Трима починали от нилска треска в Гърция"}
{"url": "https://news.bg/bulgaria/presledvaneto-na-zhatvarite-na-kanabis-zapochna.html", "text": "Преследването на жътварите на канабис започна. В област Благоевград задържаха трима мъже с над 75 кг канабис. Мъжете са арестувани при спецакция в Петрич.Полицейска операция за противодействие на производството, съхранението и разпространението на наркотични вещества е проведена вчера, като са проверени два имота и лек автомобил.Криминалистите проверили имот в село Митино, община Петрич, стопанисван от 57-годишен мъж от селото. Там са открити 25 растения с общо тегло 76.6 кг.Служители на РУ-Сандански пък проверили къща и прилежащо към нея дворно място в село Плоски, обитавани от 49-годишен местен жител. Там служителите на реда открили 5 канабисови растения с общо тегло 781 грама. Униформените намерили и около 110 грама суха тревиста маса.Спрян за проверка е и лек автомобил \"Пежо\", управляван от 33-годишен мъж от Благоевград. Установено е, че той шофира след употреба на наркотични вещества.В два от случаите са образувани досъдебни производства, а в един - бързо производство.Работата продължава под наблюдението на прокуратурата.Припомняме, преди само 2 дни министър-председателят Бойко Борисов посочи, че властите у нас . Тогава той заяви: \"Да не отиват да жънат, наблюдаваме ги отгоре и ги чакаме. Сутринта имахме оперитавка по жътвата. Едните жънат жито, овес, а ние се готвим как да ги хващаме като жънат канабиса.\"", "date": "2018.08.10", "title": "Преследването на жътварите на канабис започна"}
{"url": "https://news.bg/politics/sds-prizovava-sotsialistite-da-preosmislyat-viziyata-si-za-balgariya.html", "text": "Само няколко седмици след представянето на \"Визия за България\" на БСП, актуалните в последните дни събития илюстрираха разминаването между заявените позиции на социалистите и реалните действия на техни високопоставени кадри, пише в своя позиция СДС.Те смятат, че топлите връзки между общинския съветник от БСП Бенчо Бенчев и Димитър Желязков, както и съвместната работа на последния с бивш полицейски шеф в охранителната фирма \"Аркус\", ни провокират отново да заявим позиция относно искането на БСП за \"възстановяване на ролята на държавата в охраната на обществения ред и борбата с престъпността.\"СДС коментират, че техният десен отговор, даден на пресконференция на 30 юли, гласи: Според СДС е парадоксално, че именно БСП се обявява за повече държава в охраната на реда и борбата с престъпността, докато нейни кадри задкулисно и успешно се възползват от \"златния шанс\", даден им преди 24 години.СДС призовават БСП да направи трезва преценка на създалата се ситуация и да преосмисли своята \"Визия за България\". Ако документът бъде преработен в посока по-малко популизъм и политическо лицемерие, ще бъде значително по-полезен както за левите избиратели, така и за цялото общество.", "date": "2018.08.10", "title": "СДС призовава социалистите да преосмислят Визията си за България"}
{"url": "https://news.bg/world/norvegiya-izpisva-bezplaten-heroin-na-narkozavisimite.html", "text": "Норвегия, една от държавите с най-висока смъртност при наркозависимите в Европа, ще изпита програма за изписване на безплатен хероин на хора с най-голяма наркозависимост с цел подобряване на условията им на живот, обяви правителството, цитирано от АФП.Норвежката дирекция за здраве и социални грижи е получила задача да изпробва експериментален проект за установяване на пациентите, които ще имат полза от програмата. Дирекцията ще изследва прилагането на метода и ще изчисли разходите.\"\", написа здравният министър във \"Фейсбук\".В Норвегия е регистрирана една от най-високата смъртност от свръхдоза в Европа - 81 смъртни случая на един милион души през 2015 г. след Естония (132 души на милион) и Швеция (88 души на милион), показват данни на Европейския център за мониторинг на наркотици и наркомании.Вече приета и изпитана в Швейцария, Холандия и Дания, терапията с медицински хероин е спорна, но нейни поддръжници твърдят, че подобрява качеството на живот на наркозависимите и намалява смъртността от свръхдоза, а също така намалява престъпленията и разходите.Програмата ще започне да действа от най-рано 2020 г., съобщи норвежкото здравно министерство. От нея могат да се възползват 400 души.", "date": "2018.08.10", "title": "Норвегия изписва безплатен хероин на наркозависимите"}
{"url": "https://news.bg/world/nay-malko-chetirima-ubiti-pri-strelba-v-kanada.html", "text": "Най-малко четири души са убити рано тази сутрин при стрелба в жилищен район в източния канадски град Фредериктън, столица на провинцията Ню Брънзуик, информира местната медия CBC.Полицията е призовала жителите да избягват района на Brookside Drive, тъй като продължават \"да разследват инцидента\". Силите на реда потвърдиха в \"Туитър\", че най-малко четирима души са убити.Властите също призоваха жителите да останат по домовете си и да се заключат.На място са изпратени полицаи, пожарникари и парамедици.По-късно полицията съобщи, че един човек е задържан за стрелбата. Двама от убитите са полицаи. ", "date": "2018.08.10", "title": "Най-малко четирима убити при стрелба в Канада"}
{"url": "https://news.bg/world/podadoha-zayavka-v-daniya-za-alternativen-marshrut-na-severen-potok-2.html", "text": "Компанията Nord Stream 2 AG е подала заявка за алтернативен маршрут на \"Северен поток-2\" в Дания, съобщават руски медии.Представител на датската агенция по енергетика потвърди пред ТАСС, че са получили заявление за изграждане на газпровода по алтернативен маршрут.Днес получихме ново заявление и ние ще го проучим, изтъкна говорителят на агенцията.Дания все още не е издала разрешение за прокарване на тръбата през териториалните води на страната. Въпросът се разглежда от външното министерство на страната.Nord Stream 2 AG иска алтернативният маршрут да минава през датската изключителна икономическа зона северозападно от остров Борнхолм в Балтийско море. Така алтернативният маршрут няма да преминава през датските териториални води.Северен поток-2 е проект за разширяване на съществуващия Северен поток, който свързва Русия с Германия. По план новата тръба трябва да бъде изградена от руското крайбрежие на Балтийско море до германския бряг по дъното на акваторията. Ще заобиколи транзитни държави като Украйна, Беларус, Полша и други. Газопроводът се предвижда да преминава през изключителните икономически зони и териториалните води на пет държави - Русия, Финландия, Швеция, Дания и Германия. Проектът се очаква да бъде завършен до края на 2019 г. Оператор на проекта е Nord Stream 2 AG с един акционер в лицето на \"Газпром\". Партньори на руската компания са германските Wintershall и Uniper, австрийската OMV, френската Engie и Royal Dutch Shell (Холандия и Великобритания), които финансират 50% от проекта.", "date": "2018.08.10", "title": "Подадоха заявка в Дания за алтернативен маршрут на Северен поток-2"}
{"url": "https://news.bg/crime/ekoaktivisti-iskat-publichen-izbor-na-5-chlenkata-za-deloto-za-pirin.html", "text": "Коалицията от неправителствени организации и граждански групи \"За да остане природа в България\" иска от Висшия съдебен съвет (ВСС) и председателя на Върховния административен съд (ВАС) да изберат публично 5-членния състав на ВАС, който ще разглежда на следваща инстанция  от декември 2017 г., с което беше променен планът за управление на Национален парк \"Пирин\".Според екоактивистите в поредица от изявления в медиите представители на правителството открито са заявили, че са сигурни, че 5-членен състав на ВАС ще отмени решението на 3-членния състав на ВАС.Припомняме, с решението си от 27 юли тази година за промяна плана за управление на Национален парк Пирин.Към днешна дата не се знае със сигурност, че правителството ще обжалва, но изявленията на негови представители са в такава посока, пишат природозащитниците.В съответствие с чл. 9 от Закона за съдебната власт разпределението на делата и преписките в органите на съдебната власт се извършва на принципа на случайния подбор чрез електронно разпределение, съобразно поредността на постъпването им.\"За съжаление, в приетата от ВСС \"Единна методика по приложението на принципа за случайно разпределение на делата\" правомощието за разпределение на делата е предоставено на административните ръководители на съдилищата, без да е предвиден публичен контрол върху осъществяването, поради което често се твърди, че съставите са манипулирани\", притеснени са от коалицията \"За да остане природа в България\".Поради това активистите искат случайното разпределение на това дело, към което има висок обществен интерес, да бъде поставено под съмнение и да има справедлив съдебен процес на двете страни.Коалицията отправя искане до ВСС и председателя на ВАС да организират публично разпределение на делото, като всички членове на състава да бъдат определени на случаен принцип в присъствието на журналисти и IT експерти.Припомняме, това няма да бъде прецедент - подобно бе разпределението по едно от делата срещу Цветан Цветанов за отказано използване на специални разузнавателни средства, за което на две инстанции той получи ефективни присъди.", "date": "2018.08.10", "title": "Екоактивисти искат публичен избор на 5-членката за делото за Пирин"}
{"url": "https://news.bg/bulgaria/nameriha-makarov-sas-zalicheni-nomera-pri-narkoaktsiya-v-sliven.html", "text": "Задържаха 45-годишен мъж в Сливен. В дома му полицейските служители са намерили плик с марихуана и незаконно притежаван пистолет \"Макаров\" със заличени номера и боеприпаси. Задържаният има криминално минало и е осъждан за причиняване на телесна повреда, хулиганство, кражба и други.На булевард \"Илинденско въстание\" в града е спрян за проверка и лек автомобил. В него служителите на реда са открили канабис. 44-годишният задържан е с криминални прояви за измами и кражба.Работата по случаите продължава, предстои да бъде внесено искане за постоянно им задържане.", "date": "2018.08.10", "title": "Намериха \"Макаров\" със заличени номера при наркоакция в Сливен"}
{"url": "https://news.bg/int-economics/rumanskata-chuma-po-svinete-zaplashva-i-zemedelskite-kulturi.html", "text": "Африканска чума по свинете в Румъния притеснява местните фермери, тъй като не е ясно какво да правят със земеделски култури в заразените райони.Миналата седмица румънското министерство на земеделието предприе унищожаване на културите в районите с чума по дивите свине. Страната е и ключов износител на пшеница, може и да не се налага унищожение на реколта, но районите ще са под карантина.Румъния съобщава, че от 31 юли са открити почти 550 огнища на заразата, според националната ветеринарна служба и орган по безопасност на храните ANSVSA.\"Заповедта беше много несполучлива и предизвика паника сред фермерите заради потенциалните щети\", въпреки това тя \"зарадва някои търговци, защото биха могли да поискат да изкупят царевицата на по-ниски цени от земеделските производители\", коментира Лауренциу Бачиу, президент на Лигата на румънските фермерски асоциации. Унищожаването на реколтата ще доведе до увеличаване на загубите, като реколтата от пшеница се очаква да е с 20% по-слаба в сравнение с миналата година, а жегите и сушата увреждат реколтата в други износители от ЕС. Делтата на Дунав е най-засегната от африканска чума по свинете, според ветеринарните власти, на югоизток са умъртвени 62 000 прасета от домакинства и големи ферми и 20 диви свине, а на северозапад са убити 175 домашни и 13 диви свине.", "date": "2018.08.10", "title": "Румънската чума по свинете заплашва и земеделските култури"}
{"url": "https://news.bg/regions/metroto-ne-spira-na-tsentralna-gara.html", "text": "Мотрисите не спират на метростанцията \"Централна гара\".В района на метростанцията има забравен багаж, съобщават от Столична община. Към 15.50 часа спирането на влаковете на метростанцията вече е възстановено. ", "date": "2018.08.10", "title": "Метрото не спира на Централна гара"}
{"url": "https://news.bg/world/68-ot-germantsite-podkrepyat-vrashtane-na-voennata-sluzhba.html", "text": "Повече от 2/3 от германците подкрепят връщане на задължителната военна служба, информира ДПА.Преди седем години страната отмени задължителната военна повинност.Социологическо проучване на ZDF показва, че 68% от германците подкрепят връщане на военната служба, след като през 2011 г. правителството реши армията да стане професионална.Повече от ¾ или 77 на сто от поддръжниците на консервативния Християндемократически съюз на канцлера Ангела Меркел, който през миналата седмица намекна, че може да върне военната повинност, подкрепят хода.Но критици, експерти и някои членове на леви партии заявяват, че вероятно няма да е в съответствие с конституцията на Германия и законите на ЕС.", "date": "2018.08.10", "title": "68% от германците подкрепят връщане на военната служба"}
{"url": "https://news.bg/regions/tir-se-butna-v-estakada-na-brikel-kray-galabovo.html", "text": "ТИР се удари в естакада на \"Брикел\" край Гълъбово.Бетонното съоръжение, по което преминават въглищата за работата на Брикетната фабрика в Гълъбово, е почти разрушено.Заради катастрофа се въвежда временна организация на движението по международния път Русе - Свиленград, в района на Гълъбово, пише БГНЕС. До възстановяването на съоръжението движението по пътя ще става в една лента.Произшествието е станало малко след 5 часа. При произшествието е пострадал водачът на камиона. Мъжът има рани по лицето.Най-вероятната причина за произшествието е, че шофьорът на тира е заспал зад волана.Инцидентът няма да доведе до спиране на работата на фабриакта, съобщават от ръководството на \"Брикел\".Щетите са сериозни и са в процес на изясняване.", "date": "2018.08.10", "title": "ТИР се бутна в естакада на \"Брикел\" край Гълъбово"}
{"url": "https://news.bg/world/tramp-nanese-dvoen-udar-po-turskata-lira-s-novi-tarifi.html", "text": "Президентът на САЩ Доналд Тръмп използва \"Туитър\", за да обяви, че е взел решение за удвояване на тарифите върху вноса на турска стомана и алуминий.Държавният глава също приветства силното представяне на щатския долар спрямо турската лира, подчертавайки, че отношенията на Вашингтон с Анкара \"не са добри към момента\".\"\", написа Тръмп в \"Туитър\".През март американският президент реши да наложи мита върху стомана (25%) и алуминий (10%) от няколко държави, включително и Турция. Той е критикуван, че вкарва света в търговска война.Преди няколко дни САЩ наложиха санкции на Турция заради задържането на американски пастор. Анкара отговори с реципрочни мерки. Двете държави обетгнаха отношенията си през последните месеци. По-рано днес турският лидер Реджеп Ердоган призова турците да продадат доларите и златото и да купуват турски лири. Той предупреди, че Анкара ще отвърне реципрочно на всяка държава, която реши да започне икономическа война с Турция.По време на реч лидерът на Турция подчерта, че страната му е изправена пред \"вълна от изкуствена финансова нестабилност\" и добави, че атаките се основават на \"просто различие на мненията\", имайки предвид последните действия на Вашингтон.Той увери, че икономиката на Турция остава силна и няма проблеми с турските макроикономически показатели и с банковата система. Президентът добави, че Анкара е \"подготвена срещу всички негативи\" и че няма да успеят да съборят страната.\"Блумбърг\" съобщава, че турската лира отчете нов спад след решението на президента. Лирата е регистрирала ново рекордно дъно спрямо долара, обезценявайки се със 17%.Турската лира се обезцени с 16,64% спрямо долара към 15,18 часа Централноевропейско време. Лирата се срина до 6.4771 спрямо долара и 7.4030 спрямо еврото (15,53%) към 15,20 часа.Според \"Хюриет\" през 2017 г. Турция е изнесла за САЩ стомана на стойност 1,04 милиарда долара и алуминий за 60 милиона долара. Заради наложените тарифи през юни Турция се очаква да изгуби 266,5 милиона долара, а след днешното удвояване вероятно повече от 500 милиона долара.", "date": "2018.08.10", "title": "Тръмп нанесе „двоен” удар по турската лира с нови тарифи"}
{"url": "https://news.bg/politics/baltadzhi-blagodari-na-balgariya-za-podkrepata-za-ukrayna.html", "text": "Посланикът на Украйна у нас Микола Балтажи бе удостоен с орден \"Мадарски конник\" първа степен. Церемонията се проведе в в Гербовата зала на \"Дондуков\" 2, а орденът връчи лично президентът Румен РедевВисокото държавно отличие се връчва за заслугите на дипломата за укрепването и развитието на двустранните отношения между България и Украйна.Микола Балтажи благодари за честта и заяви, че за него е голяма чест да получи високото държавно отличие и посочи, че мандатът му като посланик у нас е съвпаднал с изключително трудно време за неговата държава и благодари за подкрепата на България за държавния суверенитет и териториалната цялост на Украйна, за системните реформи, за европейската и евроатлантическата интеграция на Украйна.\"Горд съм, че имах възможност да продължа достойно традицията на украинската дипломация в България, започнала с откриването на украинско посолство през 1918 г. Оставям прекрасната България с невероятни спомени и топли чувства, ще ми липсват планините, приятелите и гостоприемните хора\", каза посланик Балтажи. Той изрази увереност в голямото бъдеще на българо-украинските отношения.Президентът Радев отбеляза, че връченият орден е не само израз на голямото значение, което България отдава на връзките с Украйна, но е и признание за високите заслуги на посланик Балтажи за развитие на отношенията между двете държави. \"Традиционно приятелските отношения между Украйна и България имат здрава основа. Това са нашите дълбоки културни, исторически, езикови връзки. Нашите отношения придобиха нов импулс след категорично заявената европейска и евроатлантическа ориентация на Украйна\", каза Румен Радев. По думите му политическият диалог между двете страни се развива активно, освен това е променена и негативната тенденция на спад на стокообмена.Румен Радев изрази и задоволството си от активните връзки в областта на туризма, образованието, науката и културата. Българският държавен глава не пропусна да отбележи и че в Украйна е една от най-големите исторически формирали се диаспори в чужбина - украинската, от над двеста хиляди българи.", "date": "2018.08.10", "title": "Балтаджи благодари на България за подкрепата за Украйна"}
{"url": "https://news.bg/crime/spetsprokuratura-politsiya-i-nap-proveryavat-ohranitelnata-firma-arkus.html", "text": "Специализираната прокуратура възложи на Националната агенция за приходи и ГД \"Национална полиция\" проверка на дружество \"Аркус-сигурност Бургас\" и свързаните с него физически и юридически лица.Проверката се възлага във връзка с , телесни повреди, разпространение на наркотици.По  са привлечени 10 лица за извършени престъпления.При проведената на 2 август специализирана акция на територията на Бургаска област бяха претърсени над 30 различни адреса, включително и офиси на фирми и домове.В някой от тях бяха , които трябва да се дадат на едно от обвиняемите лица - Димитър Желязков или по-известен като Митьо Очите.Припомняме, че проверката на фирма \"Аркус\" идва след като стана ясно, че именно в нея като консултант е работел Димитър Желязков - Очите, намиращ се в момента в турски арест във връзка с искането на Българската държава за екстрадиция и  в Интерпол.Изпълнителен директор на \"Аркус\" се оказа бившият шеф на криминалистите в Бургас Владимиров, чийто син пък е на ръководна длъжност и в момента в Бургаския затвор - там където Очите излежа голяма част от присъдата си за ръководене на организирана престъпна група. Дъщерята пък на Владимиров работи като юрист консулт в МВР Бургас.Разплитането на връзките и контактите на Димитър Желязков започна , когато турските власти задържаха, а после и бившият депутат от ДПС Узун. Те са били в една компания с Очите, както и са резервирали и регистрирали стаите в хотела, където криминалния бос беше заловен.Първоначално и Бечев, и Узун бяха задържани, но . Вчера обаче от специализираната прокуратура обявиха, че редовно са призовали Бенчо Бенчев да се яви на разпит, за да му бъдат повдигнати обвинения.Припомняме, за последен път Димитър Желязков - Митьо Очите влезе в полезрението на медиите през юни 2016 година, когато участва и . След месеци на лечение Очите отново се покри в публичното пространство. Това не е първият път, когато Митьо Очите е мишена при сблъсъци в криминалния свят, като и досега като , когато загинаха жена му, брат й и един бодигард.Димитър Железков вече излежа една присъда от четири години и половина за наркоразпространение и ръководене на организирана престъпна група, разбита през 2007 година. ", "date": "2018.08.10", "title": "Спецпрокуратура, полиция и НАП проверяват охранителната фирма \"Аркус\""}
{"url": "https://news.bg/society/manolova-i-maykite-ne-vizhdat-kade-e-reformata.html", "text": "Законопроектът, който е предложен на вниманието на работната група, беше оценен от майките на деца с увреждания като \"дискриминационен\".Той няма да заработи от 1 януари, а шест месеца след обнародването му, като още толкова ще бъде времето, необходимо за методиката.Майките споделиха, че влизат изключително разочаровани и от действията на министъра на труда и социалната политика и от всички национално представителни организации, които стоят зад този закон. Те изразиха недоумението си какво точно подкрепят национално представителните организации и какво точно подкрепят в законопроекта, освен въпросните 20 лв., които ще вземат масово хората с увреждания.Вера Иванова заяви, че с личната помощ, разписана по този начин, тя няма да има оцелели хора с увреждания и настоя за оставките на председателите на национално представителните организации - Минчо Коралски и Адрина Стоименова.Мая Манолова беше категорична, че  (в 22.00 часа) Манолова заяви: \"В този проект реформа няма. Аз наистина не разбирам защо е тази съпротива в реформата на политиките за хората с увреждания. Индивидуалният подход и оценка нямат задължителен характер. Личната помощ е маркирана с едно изречение и няма никакви гаранции, че тя ще бъде предоставена. Политиките по отношение на медицинските изделия и помощните средства не се променят\".Манолова коментира, че няма задължителен характер за осигуряването на достъпна среда.\"Хората с увреждания не искат милостиня, те искат подкрепа\", заяви Манолова. Тя бе категорична, че няма да застане зад законопроекта в този му вид и няма да носи отговорност за подвеждането на хората с увреждания.Манолова посочи и че нищо от това, което е поето като ангажимент при премиера Бойко Борисов, го няма разписано в този законопроект.Нищо и от предложенията, които омбудсмана е направил, не е взето предвид, констатира Манолова. По думите й такова е предложението за създаването на орган за мониторинг за спазването на Конвенция политиките за хората с увреждания в политически орган, тъй като предложението е той да се се избира от парламента. \"Там, представете си, представителите на хората с увреждания ще ги избира парламентът\". Продължават и субсидиите за национално представителните организации на хората с увреждания.Майките на деца увреждания заявиха и категорична готовност да опънат нов палатков лагер, този път пред социалното министерство заради отказа за реформи в политиката за хората с увреждания.Припомняме, по-рано днес стана ясно, че .", "date": "2018.08.10", "title": "Манолова и майките не виждат къде е реформата"}
{"url": "https://news.bg/society/zhivotnovadite-ot-yambolsko-otnovo-na-protest.html", "text": "Животновъдите в Ямболско отново излязоха на протест.Стопаните се събраха на кръстовището на Шарково, Елхово и Болярово, пише БНР.Георги Дражев от Гражданското сдружение \"Движение Антимафия\", който е и един от организаторите на протеста, заяви, че обещаните коридори за изкупуване на агнета и шилета не са се осъществили.По думите му хората в момента не могат да си продадат животните, които останаха блокирани заради карантината. \"Има късни агнета и най-добрият момент е този, защото на 20 август е Курбан байрам и цените там са добри, второто нещо е, че трябва да ги пуснат свободно да пашуват, тъй като затворени животните означава да ги храниш само с фуражи, което създава много голямо финансово напрежение на стопаните и зимата тези животни ще умрат от глад и болест защото са недохранени\", допълни той.Дражев посочи още, че остава и проблемът за изкупуването на мляко и млечни продукти в района.В недоволството се присъединиха и стопаните, чиито стада бяха избити в село Кости. Те настояват ограниченията в района, където беше въведена карантина заради чумата по дребните преживни животни, да бъдат премахнати.Припомняме, днес изтича последният срок за животновъдите да кандидатстват за подпомагане с помощ \"de minimis\".", "date": "2018.08.10", "title": "Животновъдите от Ямболско отново на протест"}
{"url": "https://news.bg/bulgaria/targovskiyat-registar-se-srina.html", "text": "Няма достъп до Търговския регистър и регистъра на юридическите лица с нестопанска цел. Причината е срив в информационната система, като достъпът е временно преустановен. Проблемът явно е сериозен, тъй като се очаква той да се разреши най-малко за 8 часа.Ангажирани са всички поддържащи фирми, както и IT експерти от Агенция по вписванията. Работи се по отстраняване на проблема, уверяват от Агенцията и молят гражданите да ги извинят за причиненото неудобство. ", "date": "2018.08.10", "title": "Търговският регистър се срина"}
{"url": "https://news.bg/politics/borisov-inspektira-razkopana-varna.html", "text": "Премиерът Бойко Борисов инспектира строителните и ремонтни работи на бул. \"Васил Левски\" във Варна. Това е най-големият инфраструктурен проект в града, като за изграждането на новото трасе от ул. \"Подвис\" до ул. \"Девня\" правителството отпусна 80,5 млн. лв.Други 4,5 млн. лв., осигурени от държавата, са за пробива на бул. \"Сливница\", като с реализирането на проекта ще бъде осигурен бърз достъп до автомагистрала \"Хемус\". Ремонтът на съществуващата част от булеварда се финансира по ОП \"Региони в растеж\".След завършване на булевард \"Васил Левски\" ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите.Борисов ще посети и района на \"Аспарухово\", където са завършени ремонтът и разширението на ул. \"Мара Тасева\", а в момента се ремонтира бул. \"Народни будители\". Той добави, че ще бъде изграден и паркинг до парка-музей \"Владислав Варненчик\".Ако варненци искат, ще се направи рибарско пристанище, както на много други места като в Поморие и Созопол, обясни Борисов.Попитан за изграждането на автомагистрала \"Хемус\", министър-председателят Борисов заяви, че предстои да бъдат пуснати пътищата около Провадия, както и първа копка на Белокопитово-Търговище.", "date": "2018.08.10", "title": "Борисов инспектира разкопана Варна"}
{"url": "https://news.bg/health/marieta-raykova-iskala-da-napusne-fonda-ot-mesetsi.html", "text": "Бившият директор на Фонда за лечение на деца в чужбина Мариета Райкова е обявила, че иска да напусне поста от месеци.\"Аз съм обявила, че желая да напусна Фонда от месеци, но изчаквах да се намери подходящ човек за поста. Работата във Фонда за деца изисква много усилия, това са личните ми мотиви\", обясни пред БНР Райкова.По думите ѝ сливането на Фонда за лечение на деца със Здравната каса не е причината за нейното оттегляне. Тя допълни, че още през месеците април и май в Министерството на здравеопазването се е събрала работна група, която е обсъждала прехвърлянето на Фонда към Здравната каса.Райкова обясни и че остава да работи в сферата на здравеопазването, но няма да се връща в болница \"Иван Рилски\", където беше преди години директор.Очаква се в петък Министерството на здравеопазването да даде повече информация за управлението на Фонда.", "date": "2018.08.10", "title": "Мариета Райкова искала да напусне Фонда от месеци"}
{"url": "https://news.bg/regions/kola-se-zapali-na-krastovishte-v-burgas.html", "text": "Лека кола се запали на ключово кръстовище в Бургас, съобщи \"\".Колата се е подпалила на кръговото кръстовище на хотел \"Мираж\" в областния град. Районът е отцепен.На място са пристигнали полицаи, които регулират движението. Пожарникари се борят с пламъците.Инцидентът образува голямо задръстване, което стига почти да входа на града.", "date": "2018.08.10", "title": "Кола се запали на кръстовище в Бургас"}
{"url": "https://news.bg/int-politics/talibani-prevzeha-chast-ot-grad-gazni-v-afganistan.html", "text": "Тежко въоръжени талибански бойци нападнаха град Газни в центъра на Афганистан, изгорени са полицейските контролно-пропускателни пунктове, обстрелвали са къщи и бизнес райони, завладявайки части от града, съобщава \"Ройтерс\".Атакуващи хеликоптери на САЩ и дронове помагат на правителствените сили, но тъй като над града се издига дим и свидетелите съобщават за тела по улиците не е ясно до колко Газни е под контрола на правителството.Според щаба на САЩ в Кабул, бойните действия са преустановени тази сутрин, а афганистанските сили задържат контрола си над всички правителствени центрове.\"Силите на САЩ реагираха с подкрепа от близко разстояние (с атакуващите хеликоптери на САЩ) и извършиха удари с дрон. Освен това американските въздухоплавателни средства показаха присъствието си\", коментира Мартин О'Донъл, говорител на американските сили в Афганистан.Атаката срещу стратегическия град, пресичащ главния път между столицата Кабул и южен Афганистан, показва силите на талибаните само дни преди евентуално прекратяване на огъня по време на празник този месец.Според официални представители сблъсъците между силите за сигурност и талибаните започват около 2 часа, затваряйки главната магистрала, свързваща Газни със столицата Кабул, на 150 километра на североизток.\"Талибаните стреляха с ракети до жилищни и търговски площи. През последните осем часа нямаше нито една минута тишина\", обяснява високопоставен държавен служител.\"Не е възможно да излезем от домовете си, за да помогнем на пострадалите или да съберем тела\", коментира друг служител, който обяснява, че хеликоптери кръжат над града и е твърде опасно.Говорителят на талибаните Забихулах Муджахид коментира, че са започнали множество атаки в Газни. Десетки афганистански войници и полицаи са убити и са заловени големи количества оръжия и оборудване, обяснява той. първоначалните доклади са за минимални жертви сред афганистанските сили за сигурност. \"Това е още един неуспешен опит на талибаните да се възползват от терена, което ще доведе до още едно привлекателно, но стратегически несъществено заглавие\", каза той.Атаката настъпи на фона на нарастващите надежди за разговори за края на 17-годишната война в Афганистан и по-малко от две седмици преди фестивала \"Ейд ал-Адха\", когато правителството в Кабул, подкрепено от Запада, обмисля да предложи прекратяване на огъня.Талибаните досега не са успели да задържат провинциални центрове, след като през 2015 г. превзеха северния град Кундуз и в последствие бяха отблъснати с подкрепата на американски въздушни удари и специални части.Атаката срещу Гзни показва колко нестабилна е ситуацията със сигурността в Афганистан, като остават по-малко от три месеца преди парламентарните избори през октомври.", "date": "2018.08.10", "title": "Талибани превзеха част от град Газни в Афганистан"}
{"url": "https://news.bg/world/rusiya-blokira-sasht-za-kndr-predupredi-za-ikonomicheska-voyna.html", "text": "Напрежение между САЩ и Русия.Москва блокира опит на САЩ да поиска Съветът за сигурност на ООН да разшири санкциите срещу КНДР, потвърди руското външно министерство.Ведомството добави, че действията на Вашингтон противоречат с усилията на света да се смекчат санкциите срещу Пхенян, подчертавайки, че доводите на американското правителство са \"напълно неубедителни\".\"\", отбелязва министерството.Според руските власти решимостта на Вашингтон да оказва максимален натиск над Пхенян колкото е възможно по-дълго само усложнява процеса по ядрено разоръжаване. Подобни действия, смята Москва, само възпрепятстват опитите за разрешаване на проблемите на Корейския полуостров.Междувременно севернокорейският външен министър И Йон-хо е заявил по време на визита в Иран, че КНДР е сериозно разтревожена от политиката на Вашингтон. Той подчерта, че Пхенян ще си запази познанията за разработване на ядрени оръжия, тъй като могат да се окажат необходими при негативен развой на отношенията между двете държави.\"\", изтъкнал той по време на среща с председателя на иранския парламент Али Лариджани. Министърът посочи още, че е \"трудно да се постигне сделка със САЩ\" и разкритикува Вашингтон, че не приема стъпки на добра воля.В същото време премиерът на Русия Дмитрий Медведев предупреди, че в случай САЩ наложат допълнителни санкции на Москва, които включват забрана за банкови преводи и други дейности, руската държава ще възприеме това като обявяване на икономическа война.\"\", подчерта Медведев по време на визита в Далечния изток.", "date": "2018.08.10", "title": "Русия блокира САЩ за КНДР, предупреди за икономическа война"}
{"url": "https://news.bg/crime/izvadiha-28-kapsuli-s-kokain-ot-korema-na-mazh-v-ruse.html", "text": "Властите разбиха организирана престъпна група за разпространение на наркотици при спецоперация на територията на областите Русе и Варна.Задържани са 5 души. Групата е разбита на 6 август, понеделник, съобщиха от прокуратурата.В хода на спецакцията са направени 13 претърсвания на различни адреси. Иззети са пари в размер около 20 000 лева и друга валута. Униформените намерили и около 700 грама кокаин, както и електронни измервателни уреди - везни, с които дрогата се прави на дози.В болница в Русе от стомаха на единия от участниците в групата медиците извадили 28 капсули с кокаин. Във всяка капсула имало по около 15 грама кокаин. Цялото количество, извадено от стомаха на мъжа, е около 400 грама кокаин.Дрогата е с изключително високо качество, допълват от държавното обвинение.Специализираната прокуратура вече е повдигнала обвинения спрямо лицата. Петимата, сред които 4 мъже и една жена, са обвинени в участие на организирана престъпна група за разпространение и трафик на наркотици.Спрямо едно от лицата е наложена мярка постоянен арест. Двама са пуснати под гаранция, а двама са с мерки за неотклонение \"Подписка\".Разследването продължава, провеждат се разпити и други следствени действия.", "date": "2018.08.10", "title": "Извадиха 28 капсули с кокаин от корема на мъж в Русе"}
{"url": "https://news.bg/health/d-r-georgi-deyanov-stava-direktor-na-fonda-za-lechenie-na-detsa.html", "text": "Д-р Георги Деянов става новият директор на Център \"Фонд за лечение на деца\", съобщиха от Министерството на здравеопазването.Припомняме, вчера стана ясно, че  директор на Център \"Фонд за лечение на деца\" (ЦФЛД) със заповед на министъра на здравеопазването Кирил Ананиев, считано от 20 август тази година. Райкова е . Днес тя обясни, че е чакала да се намери подходящ човек за поста.В тази връзка от МЗ обясняват, че за да не се допусне забавяне в работата на администрацията и за да се осигури приемственост в ръководството на Фонда, Ананиев е назначил на длъжността д-р Георги Деянов, считано от 20 август 2018 година.До месец май 2017 година д-р Деянов е работил като главен експерт в Център \"Фонд за лечение на деца\".Фондът продължава своята дейност и организация на работа, като следващото заседание на Обществения съвет е насрочено за 15 август 2018 година.Припомняме, Мариета Райкова бе поредната смяна на ръководството на Център Фонда за лечение на деца, като тя зае поста след уволнението на доктор Тинка Троева., след като  д-р Илко Семерджиев.Именно по негово време бе извършена промяна в правилника и състава на Обществения съвет на Фонда.Пилософ ръководи само половин година, като пое Фонда, след като в края на април месец 2016 г. и престъпления. Сред обвиненията, които излязоха в публичното пространство тогава бяха именно, че е изпращал деца да се лекуват в чужбина, въпреки че това е можело да става в България, както и че е подписвал формуляра S2, за който Също така не става ясна и процедурата, по която е трябвало да подходи доктор Троева, за да спази закона.Процесът срещу Павел Александров така и не тръгна и претърпя пълен крах, тъй спецсъдът връща обвинението на прокуратурата два пъти - , като беше обърнато внимание и на лексикалната и граматическата му издържаност на текста. Вторият път обвинението бе върнато заради процесуални нарушения. След като прокуратурата не обжалва решението през април месец тази година  ", "date": "2018.08.10", "title": "Д-р Георги Деянов става директор на Фонда за лечение на деца"}
{"url": "https://news.bg/education/grazhdani-iskat-oshte-nakazaniya-na-direktori-na-detski-gradini.html", "text": " Националният инициативен комитет за качествена и иновативна образователна система сигнализира кметството и ресорния кмет г-н Чобанов да се обърне внимание на пропуски след извършени проверки в детски градини в Столична община. Според комитета дирекция \"Образование\" не върши работата си пълноценно.От НПО-то изискват протоколите от проверките на бившия директор на ДГ №164 Мариана Иванова и на настоящия директор на ДГ №161 Таня Иванова и ги сравняват.От комитета подчертават за пореден път, че в няколко детски градини в Столична община са направени много по-сериозни нарушения отколкото са били нарушенията на директора на ДГ №164 Мариана Иванова, но не са приложени съответните наказания и уволнения не е имало.От сдружението настояват за наказания и отхвърлят двойните стандарти в действията и наказанията на контролните органи спрямо всички директори на детски ясли и градини.Припомняме, че миналия месец организаторите на комитета алармираха за  и за подадени сигнали до прокуратурата и столичния кмет Йорданка Фандъкова.От Инициативния комитет поясниха тогава, че от приетите общо 7797 деца по критерий \"Хронично заболяване\", над 50% са приети неправомерно, без да имат право на това. Общо 4057 над разрешената от закона бройка са приети, без да имат право на това. на директорът на Дирекция \"Образование\" - Мария Минчева, гл. експерт към Дирекция \"Образование\" - Ирена Николова, както и директорите на детските градини, които са с най-много нарушения. ", "date": "2018.08.10", "title": "Граждани искат още наказания на директори на детски градини"}
{"url": "https://news.bg/world/ryanair-izpraven-pred-nay-golyamata-stachka-v-istoriyata-si.html", "text": "Нискобюджетният ирландски авиопревозвач Ryanair е изправен пред най-голямата стачка в историята си, информират \"Ройтерс\" и други агенции.Пилотите на компанията в пет европейски държави засегнаха плановете на 55 000 пътници в разгара на летните отпуски.Компанията, която успя да предотврати стачки преди Коледа, след като се съгласи да признае синдикатите за първи път в 30-годишната си история, не успя да спре надигащите се протести заради бавния напредък в преговорите за колективни трудови договори.В отговор на синдикатите, които обявиха стачка, Ryanair съобщи, че отменя 250 полета за и от Германия, 104 полета за и от Белгия, 42 полета в Швеция и в Ирландия, където ¼ от пилотите излязоха на петата си 24-часова стачка.От справка на сайта на Летище София става ясно, че общо четири полета на Ryanair от и за българската столица са анулирани - от и за Берлин Шьонефелд и от и за Брюксел Шарльороа.Превозвачът очаква стачката да засегне 42 000 пътници само в Германия, като повечето от тях са прехвърлени на други полети на компанията, а останалите ще бъдат компенсирани или ще бъдат закарани по други маршрути.\"Това, което намирам за несправедливо, е, че пилотите изтеглиха късата клечка, защото хората искат да летят евтино\", каза Даниел Фламан, един от пътниците на летище Франкфурт, който коментира пред \"Ройтерс\". Пътникът симпатизира на пилотите.\"Досадно е, че се случва през лятната ваканция, но това е единственият им начин\", добави той.Инголф Шумахер от германския синдикат Vereinigung Cockpit (VC), който участва в преговорите за вдигане на заплатите на пилотите, заяви, че пилотите трябва да се подготвят за \"много дълга битка\", тъй като ще са необходими месеци, за да се убеди нискобюджетният превозвач да прие промяна.През миналия месец 48-часова стачка на служителите отмени 300 полета на компанията в Белгия, Португалия и Испания.Холандски съд отхвърли искане на Ryanair да се блокира стачката на пилотите в Холандия, но ирландският превозвач увери, че всички полети в страната се движат по график.Тази сутрин акциите на компанията се обезцениха с 1,4% до 13,36 евро. Те се сринаха с около 18% от 14,21 евро от декември, когато компанията шокира пазарите с признаването на синдикатите.Ryanair обслужва повече от 2000 полета на ден на 223 летища в 37 държави в Европа и Северна Африка. Превозвачът твърди, че няма да промени модела си.Синдикати твърдят, че призивите им за по-добро заплащане и по-справедливи договори не са чути. Също така не е постигнат напредък въпреки продължаващите вече няколко месеца преговори.Пилотите отдавна се оплакват, че печелят по-малко от колегите си в други нискобюджетни компании. Служителите извън Ирландия също се оплакват, че изпълняват задълженията си в съответствие с ирландското законодателство, което не им позволява да се възползват от социалните придобивки в държавите им.", "date": "2018.08.10", "title": "Ryanair изправен пред най-голямата стачка в историята си"}
{"url": "https://news.bg/int-politics/zaev-prizna-che-polititsite-greshat-no-priyatelstvoto-ostava.html", "text": "Македонският премиер Зоран Заев коментира през Фейсбук ситуацията с Илинден,  му, коментарите на Захариева, Бойко, българското общество и медии. \"Виждам, че в приятелска България има публичен дебат дали ние двете страни и двата народа изграждаме искрено приятелство и сътрудничество. Искам всички граждани, критиците в Македония и България да нямат дилема, приятелството и сътрудничеството са искрени\", пише Заев в социалната мрежа.\"Вече повече от година честваме заедно общи моменти от историята между двата народа, няколко пъти заедно отбелязваме исторически събития. Аз съм първият министър-председател на Македония, който в Благоевград се поклони пред паметника Гоце Делчев по време на съвместните чествания и отбелязвания на празника. Моят приятел Борисов е първият български премиер, който се поклони пред гроба на Гоце Делчев в Скопие\", допълва Заев.Той допълва, че двамата премиери са се поклонили пред паметника на цар Самуил в София, заедно са били и в Рим, във Ватикана, да честват светите братя Кирил и Методий, а Борисов специално е пристигнал в Скопие да се поклони пред паметника на Холокоста.\"Скъпи приятели и братя от България, искрено градим приятелство, което няколко десетилетия назад беше изгубено. Това е загуба и за двете страни. Нека не се връщаме назад\", коментира македоснкият премиер.\"Това е нашият ангажимент към децата ни. Понякога може и да не сме достатъчно внимателни ние политиците, понякога правим грешки, но ви уверявам, че това е просто небрежност, защото искрено искаме сътрудничество и приятелство, както го и подписахме в споразумението\", допълва той.\"Можем ли да забравим как премиерът Борисов и министър Захариева се бориха за Македония в съвета на министрите на ЕС и Съвета на Европа, та Македония да получи дата за започване на преговори с ЕС? Те се бориха като за собствената си страна\", обяснява Заев.Македонският премиер коментира, че не може да се правят на слепи и глухи, когато виждат и чуват всичко, което България е направила и е успяла да помогне на Македония за получаване на покана за членство в НАТО, \"не видя ли цяла Европа как България помага на Македония и Западните Балкани да се доближават до Европейския съюз\".\"Никога няма да забравим това приятелство, което беше доказано с дела. Благодарни сме и го уважаваме много. Така че заедно ще празнуваме миналото си и в основите на това минало ще продължим да градим нашето споделено бъдеще. Заедно ще бъдем като едно семейство и със съюзници от Европейския съюз и НАТО.\"", "date": "2018.08.10", "title": "Заев призна, че политиците грешат, но приятелството остава"}
{"url": "https://news.bg/world/pens-obyavi-plana-za-kosmicheski-sili-na-sasht-do-2020-g.html", "text": "Посочвайки разрастващата се заплаха и съперничество от Русия и Китай, Белият дом обяви амбициозните си планове за сформиране на Космически сили като шестото подразделение на Въоръжените сили на САЩ до 2020 г., съобщава АП.Планът обаче е изправен пред сериозни препятствия, тъй като се изисква одобрението на Конгреса. Военни лидери и експерти поставят под въпрос идеята за бюрократични нови въоръжени сили.Вицепрезидентът на САЩ Майк Пенс обяви плана за новите сили по време на реч в Пентагона. Той разкри подробности за предложената от президента на САЩ Доналд Тръмп идея преди няколко месеца. Пенс обеща да гарантират американската доминация в Космоса.\"Сега е времето да напишем следващата голяма глава в историята на нашите въоръжени сили, да се подготвим за следващото бойно поле, където най-добрите и смелите от САЩ ще бъдат призовани да възпират и да преодоляват ново поколение заплахи за нашия народ, нашата държава\", каза Пенс.Вицепрезидентът заяви, че администрацията ще работи с Конгреса по плана и ще излезе с предложение за бюджета за следващата година.За последно САЩ създадоха ново военно подразделение през 1947 г. - Военновъздушни сили.Военният министър Джим Матис одобри създаването на Космически сили.", "date": "2018.08.10", "title": "Пенс обяви плана за Космически сили на САЩ до 2020 г. "}
{"url": "https://news.bg/finance/42-hil-poveche-raboteshti-kam-kraya-na-yuni-spryamo-mart.html", "text": "Наетите лица по трудово и служебно правоотношение към края на юни 2018 година нарастват с 42.6 хиляди души (или с 1.8%) спрямо края на март тази година.Броят на заетите достига до 2.35 милиона души. Това сочат предварителните данни на Националния статистически институт (НСИ) относно наетите лица и средната работна заплата у нас за месеците април, май и юли 2018 година.Спрямо края на първото тримесечие най-много наети се отчитат в икономическите дейности със сезонен характер - \"Хотелиерство и ресторантьорство\" (с 30.7% повече), и \"Селско, горско и рибно стопанство\" (със 7.9% повече). В сектора \"Строителство\" увеличението е с 3.7%.Най-голямо намаление на наетите лица по трудово и служебно правоотношение е регистрирано в дейност \"Образование\" - с 2.7%.В структурата на наетите лица по икономически дейности най-голям е относителният дял на наетите по трудово и служебно правоотношение в дейностите \"Преработваща промишленост\" и \"Търговия, ремонт на автомобили и мотоциклети\" - съответно 21.8 и 16.9%, пишат от НСИ.В сравнение със същия период на миналата година се отчита увеличение на заетите по трудово и служебно правоотношение с 13.7 хиляди души или 0.6%.По данните на НСИ средната брутна месечна работна заплата за месец април е 1 145 лева,за май - 1 110 лева,а за юни - 1 119 лева.През април, май и юни 2018 г. средната месечна работна заплата e 1 125 лв. и нараства спрямо първото тримесечие на 2018 г. с 4.5%.Най-голямо е увеличението в сектора на селското стопанство - с близо 10%.Икономическите дейности с най-високо средномесечно трудово възнаграждение на наетите лица по трудово и служебно правоотношение през второто тримесечие на 2018 г. са:Най-нископлатени са били наетите лица в икономическите дейности:Спрямо същия период на предходната година средната месечна работна заплата през второто тримесечие на 2018 г. в обществения сектор нараства с 9.6%, а в частния - със 7.6%.", "date": "2018.08.10", "title": "42 хил. повече работещи към края на юни спрямо март"}
{"url": "https://news.bg/press/razdelyat-plazhovete-na-12-klasi-gardovete-ot-arkus-kazvali-shefe-na-ochite.html", "text": "Разделят плажовете на 12 класиИдеята черноморските плажове да се разделят на различни категории в зависимост от това в какъв район се намират и какви услуги се предлагат на тях е на път да се осъществи. С промени в Закона за устройство на Черноморското крайбрежие, пуснати за обществено обсъждане в четвъртък, плажовете вече ще се разделят на четири основни групи.Гардовете от \"Аркус\" казвали \"шефе\" на Очите Зърненият бос Бенчо Бенчев е получил безвъзмездно 30% от акциите в охранителната фирма \"Аркус Сигурност- Бургас\" след разстрела на Александър Алексиев - Сашо Водолаза. Личният телохранител на Митьо Очите бе застрелян през юни 2016 г. в ресторант \"4you\", а наследниците предоставили без пари дяловете му на заместник-председателя на Общинския съвет в Бургас и така богаташът Бенчев получил от собствеността на \"Аркус\". Това разказа пред Би Ти Ви Иван Владимиров, който е управител на охранителната фирма и също държи част от акциите.Владимиров е бивш полицейски началник, командвал РПУ-та и \"Криминална полиция\" в Бургас. Той познавал Митьо и в миналото го \"профилактирал\". Синът му - Методий Владимиров, който е зам.-шеф на Бургаския затвор, също познавал Очите, но не бил негов авер, както го клеветели затворниците.Митьо Очите бил назначен в \"Аркус\" през 2015 г. като консултант, за да се социализира, но управителят Владимиров няма разумно обяснение защо охранителите казвали \"шефе\" на Очите. \"Може би изпитват респект към биографията му\".С оферти с ниски цени фирмата \"Аркус\" е спечелила обществени поръчки за близо 250 000 лв. на общините Несебър и Айтос, на НОИ в Бургас и др. Фирмата охранява и бургаската погребална агенция, чийто катафалки бяха палени на няколко пъти, а собственичката бе изнудвана да отчита по 100 лв. след всяко погребение.Крадци броят питиетата на туриститеПияни туристи спъват работата на полицията по морето. Те не помнят кога, къде и как са ги обрали. За това се оплакаха командировани от СДВР служители по курортите. Те се хванали за главите още първите дни, след като в районните управления в по-малките градчета започнали да пристигат голи до кръста махмурлии, които заявявали, че са обрани, и пускали жалби.В тях обаче не знаели какво да напишат, тъй като си спомняли вечерта едва до второто посетено заведение. След това всичко им се губило, включително и парите. Последният случай бил в Созопол. Там преди три дни англичанин се появил в приемната на полицията и казал, че му липсват повече от 4 хил. лева.Веднага бил сформиран екип, които тръгнал по дадените насоки от чужденеца. Мъжът, който бил около 60-годишен, обяснил, че е бил на ресторант, след това за едно малко питие на бар. Оказало се обаче, че е посетил три бара, а малките питиета далеч повече от едно. В последното заведение, където бил, пък почерпил щедро седем млади момичета, дал и бакшиш от 1000 лева на сервитьорките.Готвят минимален размер на гарантирана втора пенсияПенсионноосигурителните дружества ще гарантират на хората, че вторите пенсии ще бъдат изчислявани на реално внесени осигуровки. Това предвиждат предложения за промени на Кодекса за социално осигуряване (КСО), изработени със съгласието на дружествата, работодатели, синдикати и експерти. Промените бяха представени от социалния министър Бисер Петков и представители на работната група по регламентиране на фазата на изплащане на вторите пенсии.При пенсиониране ще се подписва пенсионен договор с фонда, като в договора ще има записан гарантиран размер на допълнителната пожизнената пенсия за старост, като той ще бъде изчислен на базата на сумата на брутния размер на преведените от НАП осигурителни вноски за осигуреното лице. Това е вид гаранция, която на практика пенсионните дружества заплащат с формирането на резерв за гарантиране на брутния размер на осигурителните вноски.НАП оправда неизпълнения план за ДДС с износаПрез последните години управляващите постоянно се хвалят, че бюджетът прелива от приходи, което обясняват с все по-успешната работа по събирането на данъците. Това внушава и публикуваният преди дни отчет на НАП за постиженията през 2017 г. Че приходите растат, е факт, но това се дължи преди всичко на жилавия български бизнес, който работи здраво, печели нови пазари и тегли нагоре икономиката - въпреки че депутати, министри и чиновници непрекъснато вгорчават средата с чести ремонти на нормативната база, бюрокрация и нездраво лобиране. Признава го косвено и отчетният доклад на приходната агенция, където черно на бяло пише, че растящият експорт на нашите фирми води до намаление на данъчните постъпления. Оказва се, че през 2017 г. нетните постъпления от ДДС, който е най-големият приходоизточник в бюджета, не само изостават от планираното, но и са по-ниски от предходната година.Милионите за общините - основно при ГЕРБ и ДПСОсновно при кметове на ГЕРБ и ДПС ще отидат отпуснатите миналата седмица от правителството 111 млн. лв. допълнителни разходи за общо 99 общини. Общините на БСП са само шест и те ще получат общо 2.6 млн. лв., но реално голяма част от тези пари се насочват към села на ДПС, патриоти и остатъци от Реформаторския блок. При райони на местни коалиции и независими кандидати (18 на брой) пък ще отидат 9.7 млн. лева. Това става ясно от постановлението на Министерския съвет, което бе публикувано днес в системата за правна информация.Компютърна фирма ще внася тестери за чумата по овцетеСпешно регистрирана компютърна фирма е избрана да доставя тестери за чума по овцете, става ясно от регистъра на обществените поръчки, съобщи сайтът agronovinite.com. Процедурата - договаряне без предварително обявление, е открита на 31 юли 2018 г. от Агенцията по храните.За участие е поканена само \"Глобул вижън 2018\". Тя е регистрирана на 29 юни - осем дни след като БАБХ обяви, че е открито първото огнище на чума по преживните животни и ден преди директорът на БАБХ д-р Дамян Илиев да издаде заповед за изтребването им след откриване и на второ огнище. Предметът на дейност на компанията няма нищо общо с ветеринарно-медицинската дейност.\"Глобул вижън 2018\" се занимава с продажба на компютри, хардуер и периферни устройства. Неин собственик е 28-годишният Никола Явахчов. Той бил член на секционна избирателна комисия в \"Овча купел\", но не е ясно от коя партия. Капиталът на \"Глобул вижън 2018\" е 500 лв., а поръчката е за 336 184,80 лв. без ДДС.", "date": "2018.08.10", "title": "Разделят плажовете на 12 класи, Гардовете от \"Аркус\" казвали \"шефе\" на Очите"}
{"url": "https://news.bg/disasters/opit-za-ataka-s-dron-sreshtu-ruska-baza-v-siriya.html", "text": "Руските сили са отбили атака с дрон срещу базата им в Сирия, съобщи ТАСС. Дронът е излетял от територия, която е под контрола на опозицията в провинция Латакия. Руските части са използвали ПВО за сваляне на нарушителя. Няма данни за ранени войници или материални щети на базата.Русия се включи в гражданската война в Сирия на страната на сирийския президент Башар Асад.", "date": "2018.08.10", "title": "Опит за атака с дрон срещу руска база в Сирия"}
{"url": "https://news.bg/disasters/izrael-i-hamas-sklyuchiha-primirie.html", "text": "Израелските власти и ръководството на палестинското ислямистко движение ХАМАС са се договорили в четвъртък, 9 август, за прекратяване на огъня. Това съобщават от Ройтерс. Агенцията се позовава на двама палестински служители.Трябва да се отбележи, че Израел все още не е коментирала примирието. Палестински официален източник посочи, че мирните преговори са се провели с посредничеството на Египет.По-рано в четвъртък бе съобщено, че израелската авиация е атакувала повече от 100 военни обекта в Палестина. Нападението беше отговор на изстреляните от ХАМАС ракети. Броят на последните беше над 150.", "date": "2018.08.10", "title": "Израел и ХАМАС сключиха примирие"}
{"url": "https://news.bg/int-politics/rekordni-razhodi-za-razsledvane-na-otravyaneto-s-novichok.html", "text": "Разходите за разследване на инциденти в градовете Еймсбъри и Солсбъри надхвърлиха 10 милиона паунда (12,8 милиона долара). Това съобщи в. \"Гардиън\".Разходите за привличане на служители от правоохранителните органи от други структури ще възлизат на повече от 7 милиона лири (9 милиона долара).Други разходи в размер на £ 347 000. ($ 446 000.) ще се използват за унищожаване и подмяна на редица полицейски коли, които могат да бъдат замърсени с опасни вещества за човешкия живот.В публикацията се отбелязва, че горепосочените разходи не отчитат разходите по разследването в Шотландия.За опита за отравяне на руския агент Сергей Скрипал и неговата дъщеря Лондон и Вашингтон втвърдиха тона срещу Москва.САЩ дори наложи нови санкции на Кремъл.", "date": "2018.08.10", "title": "Рекордни разходи за разследване на отравянето с \"Новичок\""}
{"url": "https://news.bg/disasters/v-zatvora-biha-atentatora-ot-stokholm.html", "text": "Извършителят на атентата с камион в Стокхолм Рахмат Акилов е бил бит в килията си от друг затворник, съобщава АП.Агенцията се позовава на обществената телевизия в Швеция.Инцидентът е станал в строго охраняван затвор на 2 август. Не се съобщават мотивите за престъплението.Рахмат Акилов е радикализиран етнически узбек. Той дори става ревностен последовател на Ислямска държава. Рахмат Акилов прегази с камион хора на оживена пешеходна улица в шведската столица на 7 април 2017 година.Експерти смятат, че той е искал да копира предишни нападения с камион, извършени от Ислямска държава в европейски градове като Ница.", "date": "2018.08.10", "title": "В затвора биха атентатора от Стокхолм"}
{"url": "https://news.bg/disasters/pozharite-v-kaliforniya-vzeha-poredna-zhertva.html", "text": "Пожарите в Калифорния взеха поредна жертва. Огнен ад в американския щат, отбелязва Ен Би Си.Така броят на жертвите на огъня, които бушува от средата на юли в западния щат, достигна 10 души.Служителят е механик и загина при пътен инцидент на магистрала.Възникналите през миналия месец пожари са обхванали почти 300 000 акра (120 000 хектара) земя за по-малко от две седмици, което го прави най-големия горски пожар в Калифорния от 100 г., когато започва да се събира подобна информация.14 000 пожарникари, включително от Австралия и Нова Зеландия, се борят с огнената буря, която е локализирана само на 34%.", "date": "2018.08.10", "title": "Пожарите в Калифорния взеха поредна жертва"}
{"url": "https://news.bg/disasters/parva-zhertva-na-zapadnonilska-treska-v-rumaniya.html", "text": "Първа жертва на западнонилска треска е регистрирана в Румъния, съобщават местни медии.Общо 23 случая на инфекция с вируса на Западен Нил са регистрирани в Румъния между 2 май и 8 август тази година, като 11 от случаите са съобщени през последната седмица, сочат данните на Националния център за наблюдение и контрол на заразните болести.Вирусът на Западен Нил най-често се предава на хората от комари. Повечето хора, заразени с този вирус, нямат симптоми и около един на всеки пет инфектирани индивида развиват треска с други симптоми, според информацията, публикувана на уебсайта на Центъра за контрол и профилактика на заболяванията (CDC).Лекарите препоръчват на хората да намалят риска от инфектиране чрез използване на репелент срещу насекоми и носене на защитно облекло за предотвратяване на ухапване от комари.", "date": "2018.08.10", "title": "Първа жертва на западнонилска треска в Румъния"}
{"url": "https://news.bg/int-politics/katar-shte-osvobozhdava-zadarzhanite-v-turtsiya-gratski-voynitsi.html", "text": "Катар ще освобождава задържаните в Турция гръцки войници, съобщава в. \"Катимерини\".Министърът на отбраната на емирството Халид ал Атия отправи предложението пред гръцкия си колега Панос Каменос.Каменнос благодари на своя колега от Катар за предложението, като отбеляза степента на отношенията на емирството с Турция.Ал Атия също изрази съболезнованията си и подкрепата си за гръцкия народ за скорошната огнена трагедия.Турция вече намекна, че е склонна да размени гръцките военни за избягалите превратаджии.", "date": "2018.08.10", "title": "Катар ще освобождава задържаните в Турция гръцки войници"}
{"url": "https://news.bg/int-politics/sadbata-na-kosovo-se-reshava-na-15-septemvri.html", "text": "Съдбата на Косово се решава на 15 септември. Това ще стане по време на посещението на сръбския президент Александър Вучич в Москва, спекулират сръбски медии.РИА \"Новости\" потвърждава, че на 15 септември руският президент Владимир Путин ще приеме Вучич.Преди Кремъл в Белград се очаква да пристигне високопоставен представител на Белия дом, за да обсъди бъдещето на региона, съобщава в. \"Блиц\".Дни преди да кацне в Москва Александър Вучич ще се срещне в Брюксел с косовския президент Хашим Тачи. Двамата ще обсъдят проблеми с посредничеството на ЕС.За края на месец септември Вучич ще лети до Ню Йорк. Той ще участва в Годишната асамблея на ООН. Предвидена е и среща с президента на САЩ Доналд Тръмп.", "date": "2018.08.10", "title": "Съдбата на Косово се решава на 15 септември"}
{"url": "https://news.bg/disasters/mestni-dzhihadisti-stoyat-zad-atentata-v-barselona.html", "text": "Местни джихадисти стоят зад атентата в Барселона, пише в. \"Ел Паис\". До този извод са стигнали следователите, които разследват нападението от миналата година.Тринайсет загинали, десетки ранени - тъжната равносметка от атентата в Барселона. Преди близо година микробус се вряза в множество хора на оживена улица, а извършителят избяга. Отговорност за нападението пое Ислямска държава.Полицейското разследване установило, че извършителите са нямали връзка с ислямистите, а са се радикализирали от пропагандата в интернет.За атентата в Барселона са задържани двама заподозрени - един испанец и един мароканец.", "date": "2018.08.10", "title": "Местни джихадисти стоят зад атентата в Барселона"}
{"url": "https://news.bg/weather/otnovo-goreshto.html", "text": "Днес отново ще е предимно слънчево и горещо. Ще духа слаб, в Дунавската равнина и източните райони до умерен вятър от изток-североизток. Максималните температури ще са между 29° и 34°, в София около 29°.Това съобщават от НИМХ към БАН.В планините ще преобладава слънчево време, с временни увеличения на облачността. Ще духа до умерен вятър от изток-североизток. Максималната температура на височина 1200 метра ще е около 23°, на 2000 метра - около 15°.По Черноморието ще е слънчево с до умерен североизточен вятър. Максималните температури на въздуха ще са: 28-30°. Температурата на морската вода е 27-28°. Вълнението на морето ще бъде 2-3 бала.", "date": "2018.08.10", "title": "Отново горещо"}
{"url": "https://news.bg/world/sled-zhegite-navodneniya-i-vav-frantsiya.html", "text": "Тежки наводнения наложиха евакуацията на 1600 души в южната част на Франция, съобщава БиБиСи.70-годишен германец, който помага като ръководител на детска група в летен лагер е изчезнал. Най-засегнатите райони са Гард, Ардеш и Дром. Повече от 400 пожарникари и полиция, както и четири хеликоптера помагат в засегнатите райони.Наводненията последваха необичайно горещото време обхванало южна Франция и голяма част от Европа. В летен лагер в Сен-Жулиен-де-Пейрола 119 деца са евакуирани. Изчезналият германец от лагера е отнесен от водата, след като е потърсил подслон в караваната си, която не е устояла на приливната вълна.Няколко души са в болница с леки наранявания, съобщиха официални лица. \"Знаехме, че предстои буря, но не можехме да повярваме жестокостта с която ни удари\", коментира Рейчъл Бюканън от Оксфорд, която е била на къмпинг близо до река в Ардеш.\"Нивото и скоростта на реката бяха изключителни събудихме се в 30 см вода. Да шофираме кемпера беше много плашещо, пътят край реката е напълно под вода, водопади се появиха от нищото и срутваха дефилето\", коментира тя.", "date": "2018.08.10", "title": "След жегите, наводнения и във Франция"}
{"url": "https://news.bg/disasters/26-dushi-sa-zaginali-ot-navodneniya-i-svlachishta-v-indiya.html", "text": "Най-малко 26 души са загубили живота си от свлачища и силни валежи, като 17 от тях са починали при свлачища в Малапурам и Идуки, съобщават местни медии.Националните сили за реагиране при бедствия в Индия са изпратили 45 души, а армията праща помощ в Бенгалуру, съобщи министерството на вътрешните работи на страната.Най-малко 24 язовира са отворени, тъй като нивата на водата достига максималния си капацитет. Язовир \"Идукки\" е отворен за първи път от последните 26 години.Правителството призова туристите да стоят настрана от язовирите и прилежащите райони. ", "date": "2018.08.10", "title": "26 души са загинали от наводнения и свлачища в Индия"}
{"url": "https://news.bg/int-politics/kndr-nedovolstva-ot-zhelanieto-za-sanktsii-na-shtatski-diplomati.html", "text": "Северна Корея недоволства от дипломати САЩ, защото продължават да настояват за налагане на санкции. Пхенян коментира, че няма да има напредък в разоръжаването, ако САЩ продължават така, съобщава БиБиСи.КНДР обвинява американски преговарящи, че са против намеренията на президента Доналд Тръмп и духа на срещата на върха в Сингапур. Тръмп и севернокорейският лидер Ким Чен-ун се споразумяха на срещата през юни да работят за премахване на ядрените оръжия. Северна Корея не се ангажира едностранно да се откаже от ядрените си оръжия, а ООН твърди, че ядрената й програма продължава.САЩ настояват, че е жизненоважно да се запази дипломатическият и икономическият натиск на КНДР.\"Докато САЩ отричат дори основите на своя диалог и се придържат към остарелия сценарий, който всички предишни администрации се опитаха и се провалиха, не може да се очаква някакъв напредък в прилагането на съвместните договорености, включително отказ от ядрени оръжия\", коментира външното министерство на КНДР.Предупрежденията идват само дни, след като външният министър на Северна Корея нарече американските действия \"тревожни\". Миналия месец Северна Корея обвини САЩ в използването на тактики, подобни на \"гангстерски\", в преговорите.КНДР обвинява американските представители, че \"се противопоставят на намерението на президента Тръмп, като отправят безполезни обвинения срещу нас и правят отчаяни опити за засилване на международните санкции и натиск\".Съветникът по националната сигурност на САЩ Джон Болтън по-рано тази седмица каза, че Северна Корея няма напредък, а пратеникът на САЩ в ООН Ники Хейли заяви, че Вашингтон \"не е готов да чака твърде дълго\" за Севера.Външният министър на Пхенян, Ри Йонг-хо, понастоящем е на посещение в Иран, където иранският президентът Хасан Рохани предупреди КНДР, че на САЩ не може да се вярва, след като опитът на Техеран показва, че администрацията на Тръмп разрушава ядрената сделка от времето на Обама, облекчава санкциите.Според иранските медии, КНДР ще се стреми да запази ядрените си способности, за времето когато САЩ се завърнат към по-агресивна си позиция срещу Пхенян.\"Тъй като знаем, че САЩ никога няма да се откажат от враждебната си политика към нас, ще запазим ядрените си способности\", коментира Ри Йонг-хо", "date": "2018.08.10", "title": "КНДР недоволства от желанието за санкции на щатски дипломати"}
{"url": "https://news.bg/politics/biser-petkov-vse-oshte-e-s-depozirana-ostavka.html", "text": "Оставката ми е депозирана все още, премиерът може да каже дали е доволен от моята работа, но това не е толкова важно, а да си върша работа, спряха и скъпите пътувания, коментира пред БТВ социалният министър Бисер Петков.Петков обясни, че министерството прави всичко възможно исканията на родителите на деца с увреждания да бъдат удовлетворени и зависи от волята на депутатите Законът за личната помощ да се приеме.Той обясни, че през 2021 г. за жените и през 2024 г. за мъжете ще са първите пенсионери, които ще получават пари от универсалните пенсионни фондове, а основният продукт, който ще предлагат фондовете е пожизнена пенсия.Повече хора ще имат пожизнена пенсия с увеличаването на осигурителния период във втория стълб, като пожизнената пенсия ще е с гарантиран минимален размер.", "date": "2018.08.10", "title": "Бисер Петков все още е с депозирана оставка"}
{"url": "https://news.bg/society/sluzhbite-za-sigurnost-kato-instrument-na-politicheskite-partii.html", "text": "Служби за сигурност в България служат на политически партии, а с Митьо Очите се разчистват сметки и се компрометират политици в опозиция, коментира пред БТВ бившият шеф на ЦСБОП Тихомир Стойчев.Оперативното наблюдение посочва, че с Димитър Желязков има свързани лица занимаваща си с политика и могат да се алтернатива при едни избори, обясни Стойчев.\"Имаме Закон за частната охранителна дейност, който позволява службите за сигурност да контролират тези фирми, не може да се говори, че криминално проявено лице, може лесно да попадне в такава фирма\", добави той. След 1990 година има много случаи на бивши служители на МВР, попаднали в частния сектор и работещи с криминални лица. Стойчев дава пример със съдружника на Митьо Очите в охранителната фирма \"Аркус\", който вчера отрече фирмата да е на Желязков и той вече няма да е консултант в нея.Според Стойчев това че дъщерята на Иван Владимиров - шеф на \"Аркус\" е юрист в МВР, а синът му е зам.-шеф в затвор е конфликт на интереси.Тихомир Стойчев определя целият преход като неспособност, некомпетентност и корупция.На върха са политиците, по-надолу е държавния апарат и най-ниско са криминално проявени лица, което е конфликт на интереси във всички посоки, смята той.", "date": "2018.08.10", "title": "Службите за сигурност като инструмент на политическите партии"}
{"url": "https://news.bg/crime/s-visoko-tehnologichni-kameri-i-helikopter-kat-kontrolirat-trafika-prez-lyatoto.html", "text": "С високо технологични камери и хеликоптер КАТ контролират трафика през лятото, като една от причините е транзитно преминаващите през България чужди граждани и многото туристи.Камерите с висока разделителна способност, ще предават сигнали за агресивни шофьори, които изпреварват неправилно или използват аварийната лента, в акцията е включен и хеликоптер на гранична полиция, съобщават от Пътна полиция. \"Хеликоптерът на Гранична полиция ще облита основните направления за движение към морските курорти и ще съблюдава - той ще е оборудван с много висока разделителна способност камера и ще наблюдава пътния трафик и ще подава на полицейските наряди, които са дислоцирани по главните пътища за водачи, които се движат агресивно\", коментира пред БНТ гл. инспектор Росен Рапчев - ГД \"Национална полиция\".Властите ще проверяват за алкохол, наркотици и за оръжия или боеприпаси и необходимите документи.Акцията на КАТ е с превантивен ефект и осигурява спокойно придвижване.Статистиката показва, че през летните месеци тежките инциденти се увеличават с 10%. ", "date": "2018.08.10", "title": "С високо технологични камери и хеликоптер КАТ контролират трафика през лятото"}
{"url": "https://news.bg/world/gartsiya-nedovolstva-ot-reshenieto-na-rusiya-da-izgoni-gratski-diplomati.html", "text": "Решението на Русия да експулсира членове на гръцкото посолство в Москва е \"произволно, отмъстително и не се основава на доказателства\". Това обяви гръцкото външно министерство в дълго съобщение по въпроса, цитирано от \"Катимерини\".В понеделник Русия обяви, че отговаря на неприятелския акт на Атина, която експулсира двама руски дипломати през юли.В съобщението Атина отбелязва, че насърчава политика на приятелско съвместно съществуване с Русия, която е голяма страна със силно присъствие на европейската сцена.\"\", подчертава гръцкото ведомство и пояснява, че откакто Москва започна да си сътрудничи с армията на Турция, Русия постоянно се дистанцира от позициите, подходящи за нивото на приятелство и сътрудничество, което характеризира гръцко-руските отношения през последните 190 г.Според министерството Русия не разбира интересите и критериите на Гърция в международната политика.\"\", допълва министерството.\"Искаме да припомним на нашите руски приятели, че нито една страна в света няма да толерира опити за подкупване на държавни лица, подкопаване на външната политика и намеса във вътрешните дела\", пише още ведомството и уверява, че Гърция никога не се е намесвала във вътрешните работи на Русия.", "date": "2018.08.10", "title": "Гърция недоволства от решението на Русия да изгони гръцки дипломати"}
{"url": "https://news.bg/disasters/dva-gorski-pozhara-na-ostrov-zakintos.html", "text": "На екзотичния гръцки остров Закинтос бушуват два пожара.Пожарите са възникнали в областите Макерадо и Колиоменос. Засега обаче близките села не са застрашени от огнената стихия, съобщи агенция АНА, цитирана от БНТ.С горските пожари се борят десет пожарни коли. В операцията са се включили и самолети и хеликоптери.Огънят се разпалва от силния вятър, който може и да се засили. Това притеснява местните власти.Припомняме, в началото на месец август , който обаче беше бързо овладян от огнеборците.Към днешна дата броят на загиналите в катастрофалните пожари в източната част на областта Атика в Гърция достигна 93 души.34 души от Мати са в болници в Атика, шестима са в интензивното отделение. В областта Атика, в Неа Макри от сряда бушува нов пожар, в чието гасене е включен и хеликоптер.", "date": "2018.08.10", "title": "Два горски пожара на остров Закинтос"}
{"url": "https://news.bg/world/polovinata-britantsi-iskat-vtori-referendum-pri-proval-na-pregovorite.html", "text": "Половината британци подкрепят провеждане на втори референдум за Брекзит, ако преговорите с Брюксел се провалят, показва ново социологическо проучване на YouGov, цитирано от \"Политико\".От социологическото изследване, в което са участвали повече от 10 000 души, става ясно, че 50% от анкетираните заявяват, че ако се провалят преговорите с Брюксел, те предпочитат втори референдум. 25 на сто пък смятат, че парламентът трябва да вземе решение в случай на подобен сценарий.Дори и преговорите да не завършат с провал, подкрепата за втори референдум остава силна, тъй като 45 на сто подкрепят национално допитване, 34% са против, а 22% не са сигурни.63% от лейбъристите подкрепят предложението за втори референдум, а само 18 на сто са против. 77% от поддръжниците на лейбъристите също биха подкрепили оставане в ЕС. Лидерът на партията Джереми Корбин не изключва подкрепа за втори референдум. Лейбъристите могат да бъдат призовани от членовете да променят политиката си на ежегодна конференция в Ливърпул през септември.Проучването, поискано от организацията Open Britain, показва още, че като цяло 53% от анкетираните искат оставане в ЕС, а 47 на сто са за напускане на съюза.На референдума през 2016 г. 52% от британците гласуваха за напускане на ЕС.", "date": "2018.08.10", "title": "Половината британци искат втори референдум при провал на преговорите"}
{"url": "https://news.bg/regions/pochistvat-skatovete-po-patya-za-rilskiya-manastir-sled-18-avgust.html", "text": "Обрушването на скатовете на пътя за Рилския манастир ще започне след предстоящите църковни празници Голяма Богородица (15 август) и Успение на Св. Йоан Рилски Чудотворец (18 август). Това уточни Агенция \"Пътна инфраструктура\"(АПИ) по повод запитванията за организацията на движението при 27-ми километър.В момента движението в отсечка от 250 м се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч.Преминаването в участъка е безопасно и шофьорите трябва да бъдат спокойни.Работата започва веднага след празниците в Рилски манастир, тъй като в определени дни движението ще се спира за кратко, а поради интензивния трафик следващата седмица това няма да е възможно.Движението ще се регулира от \"Пътна полиция\", служители на Областно пътно управление-Кюстендил и пътноподдържащата фирма.За трайното укрепване на ската при 27-ми км предстои провеждането на процедура по ЗОП за изработване на технически проект за извършване на укрепителни и обезопасителни работи.Целта е да се изяснят условията на срутищните процеси в района, причините за тяхното възникване и да се избегне срутване на скални маси върху пътното платно.", "date": "2018.08.10", "title": "Почистват скатовете по пътя за Рилския манастир след 18 август"}
{"url": "https://news.bg/world/ne-se-trevozhete-za-lirata-imame-si-allah-uspokoyava-erdogan-turtsite.html", "text": "Турският президент Реджеп Ердоган използва Аллах, за да призове гражданите на страната да не се безпокоят, след като лирата достигна ново рекордно дъно на фона на напрежението със САЩ, информира ДПА.Към средата на днешния ден една турска лира се разменяше за 5,91 спрямо долара и 6,76 спрямо еврото. Турската валута загуби повече от 63% от стойността си спрямо щатския долар от началото на годината.\"\", каза Ердоган в родния си вилает Ризе. \"Ние работим много здраво\", добави той.По-късно днес Берат Албайрак, зет на Ердоган и финансов министър на Турция, ще разкрие планове за \"нов икономически модел\".\"Има няколко кампании срещу Турция. Не им обръщайте внимание\", призова турският лидер.\"Трябва да знаете това: ние сме по-добре от вчера, ще бъдем по-добре и от утре. Няма съмнение\", продължи той.През юни инфлацията в Турция достигна 15-годишен връх от 15,39%. Следващия месец Централната банка отказа да покачи основната лихва, запазвайки я на ниво 17,75%. През юли инфлацията се увеличи до 15,85 на сто.Преди изборите през юни Ердоган сигнализира, че ще установи по-голям контрол над икономиката, ако спечели на вота.Проблемите идват на фона на наложените от САЩ този месец санкции срещу двама министри във връзка със задържането на американския пастор Андрю Брънсън, който е съден в Турция за шпионаж и тероризъм.Ердоган се закани, че Турция няма да изгуби икономическата война.", "date": "2018.08.10", "title": "Не се тревожете за лирата, имаме си Аллах, успокоява Ердоган турците"}
{"url": "https://news.bg/world/bivsh-satrudnik-na-beliya-dom-tramp-e-rasist-tesnograd-i-zhenomrazets.html", "text": "Доналд Тръмп е расист, който многократно е използвал думата \"негър\". Това разкрива Омароса Маниголт Нюман, един от най-известните афроамерикански сътрудници, работили в администрацията на американския президент, пише \"Гардиън\".Трима източници съобщават, позовавайки се на Нюман, че преди да стане държавен глава Тръмп е записан многократно да използва расистки език по време на телевизионното шоу The Apprentice.Британската медия се е сдобила с копие на нейната книга Unhinged, която ще бъде издадена през следващата седмица.Нюман твърди, че е била свидетел, когато Тръмп е използвал расистки епитети по адрес на Джоржд Конуей, съпруг на съветничката на Белия дом Келиън Конуей, който наполовина е от филипински произход.Критици обаче поставят под въпрос обвиненията на Нюман и твърдят, че тя вероятно се опитва да си отмъсти на американския лидер, след като беше уволнена от администрацията през миналия декември.В книгата Нюман пише, че Тръмп е расист, тесногръд човек и женомразец.Милиардерът водеше предаването The Apprentice по NBC от 2004 до 2015 г. преди да се кандидатира за президент.", "date": "2018.08.10", "title": "Бивш сътрудник на Белия дом: Тръмп е расист, тесногръд и женомразец"}
{"url": "https://news.bg/regions/5-konteynera-za-drehi-i-obuvki-postavi-obshtina-stara-zagora.html", "text": "В Стара Загора заработи първата общинска система за разделно събиране и повторно използване на дрехи, обувки и домашен текстил. Досега са поставени 5 контейнера за целта. След като бъдат получени първите резултати от функциониране на системата, ще бъдат поставени още пет.Това е първият подобен проект в България и се осъществява чрез общината. Той е уникален, тъй като в системата се приемат всякакви непотребни (употребявани, нови и негодни за употреба) дрехи, обувки, аксесоари и домашен текстил.Цялото количество събрани дрехи, обувки и текстил ще се третира, а основен акцент е повторната употреба.Идеята на системата е да формира у гражданите екологично отношение към отпадъците. Акцентира се върху желанието на гражданите не просто да се избавят от нежелани отпадъци, а да оползотворят материали, от които не се нуждаят.За целта ще бъдат разработени листовки, в които идеята ще им бъде разяснена. От гражданите се очаква да ползват контейнерите като поставят ненужните вещи в полиетиленови торби, за да ги подготвят за повторна употреба. В противен случай вещите ще бъдат изхвърлени и ще замърсяват допълнително околната среда.Контейнерите ще са разположени на удобни места и ще се обслужват веднъж седмично (понеделник) или в зависимост от количеството на събраните текстилни и кожени изделия.От община Стара Загора апелират гражданите да се отнасят разумно и с отговорност към характера и целите на системата.Първите 5 контейнера от проекта TexCycle са поставени на следните места в града:Следващите ще бъда посвени съответно на:", "date": "2018.08.10", "title": "5 контейнера за дрехи и обувки постави община Стара Загора"}
{"url": "https://news.bg/world/erdogan-telefonira-na-putin-sled-natiska-na-sasht.html", "text": "Президентът на Турция Реджеп Ердоган телефонира на руския си колега Владимир Путин, след като Доналд Тръмп обяви, че увеличава митата върху внос на стомана и алуминий от Турция, съобщава \"Дейли сабах\".Двамата лидери са изразили съгласието си относно положителното икономическо и търговско развитие на отношенията между двете държави. Те също така са обсъдили кризата в Сирия.Днес турската лира се срина спрямо долара.През март американският президент реши да наложи мита върху стомана (25%) и алуминий (10%) от няколко държави, включително и Турция. Днес Тръмп реши митата за Турция да бъдат удвоени. Еродган призова турците да продават щатски долари и злато и да купуват турски лири.Междувременно при отварянето на борсата на \"Уолстрийт\" беше отчетен спад на фона на геополитическото напрежение между САЩ и Турция.", "date": "2018.08.10", "title": "Ердоган телефонира на Путин след натиска на САЩ"}
{"url": "https://news.bg/crime/postoyanen-arest-za-politsaya-trafikant-ot-plovdivsko.html", "text": "Районният съд в Карлово реши да остави за постоянно в ареста полицая, задържан за превозването на нелегални мигранти.Пред магистратите полицаят трафикант заяви, че съжалява за това, което е направил. Той се оправдал с бащата си - извършил незаконните действия заради него, защото той не можел да изплаща ипотеката си, предаде БНТ.Арестуванията полицай е обеден, че допринесъл за разкриването на този канал за бежанци. Той увери магистратите, че ще свидетелства срещу хората, които са го организирали.Припомняме, полицаят беше заловен край Пирдоп, докато транспортира 4-ма афганистанци в автомобил от Бургас до София.Срещу него прокуратурата повдигна две обвинения - за неизпълнение на разпореждане на органите на реда и за подпомагане на незаконно пребиваващи лица на територията на чужда държава.", "date": "2018.08.10", "title": "Постоянен арест за полицая трафикант от Пловдивско"}
