{"url": "https://news.bg/world/diplomaticheska-voyna-mezhdu-rusiya-i-kanada.html", "text": "Дипломатическа война се разразява между Русия и Канада, пише РИА \"Новости\". Кремъл наложи забрана на десетима канадци да влизат в Русия. Рестриктивната мярка е в отговор на решението на Канада наложи санкции срещу 30 руски официални лица, които според нея са съучастници в смъртта на Сергей Магнитски, адвокат за борба с корупцията, който е държан в затвора след твърдения за данъчна измама, съобщава \"Ройтерс\".Мерките, които замразяват имуществото на служителите и им забраняват да посещават Канада, са въведени чрез нов закон, даващ на правителството правото да се предприема действия срещу лица, които смята за виновни в нарушения на човешките права, се казва в изявление на външното министерство.", "date": "2017.11.03", "title": "Дипломатическа война между Русия и Канада"}
{"url": "https://news.bg/int-politics/premierat-na-kosovo-skochi-na-makedoniya-za-prisadite-ot-kumanovo.html", "text": "Косовският премиер призова за международно разследване, след като някои негови сънародници са осъдени за участие в битката в Куманово, Македония през 2015 г., съобщава \"Ройтерс\".Мъжете са част от група етнически албанци, задържани в Македония в четвъртък, по обвинения в заговор за престрелка с полицията. Тълпи са излязли по улиците на столицата на Косово след присъдата, обвинявайки македонските власти, че са изфабрикували атаката. Протестиращи в източния косовски град Гилан изгориха македонското знаме.Косовските медии и официални лица редовно заявяват, че обвиняемите албанци са невинни и са жертви на заговор от бившото националистическо правителство на Македония - обвинение, отхвърлено от Скопие.\"Трябва да има справедливост\", коментира в изявление косовският премиер Рамуш Харадинай. \"Международното разследване би помогнало да намерим истината, която всички ние искаме\", допълва той, без да даде рязаснения кой или как трябва да извърши разследването.Външният министър на Косово Бехджет Паколи заяви, че е призовал посланика в Скопие за консултации и поиска \"разяснение\" от македонския посланик в Прищина. ", "date": "2017.11.03", "title": "Премиерът на Косово скочи на Македония за присъдите от Куманово "}
{"url": "https://news.bg/regions/avariya-ostavi-bez-voda-zhitelite-na-elitni-varnenski-kvartali.html", "text": "Авария на магистрален водопровод остави без вода живеещите във варненския квартал \"Бриз\", съобщи БНТ.Без вода са и жителите в местностите Свети Никола, Траката и Манастирски рид, както и абонатите в курорта \"Светите Константин и Елена\". Преди 3 дни работещи в района са подали сигнал във ВиК Варна за теч през една от шахтите, вече трети ден никой не дошъл да провери.Аварията станала малко преди обяд. Един от свидетелите - Стефан Стефанов, обяснява, че хиляди литри вода са се стекли внезапно през имота му. \"Изведнъж тръгна тази вода като талаз и едва успяхме да избягаме. Къщата няма щети, но мястото половината го няма. Водата отнася всичко по пътя си, най-вече почвата.\".Преди дни работещи в района забелязали, че през една от шахтите тече вода. Жена се е обадила във ВиК и е оставила телефон за връзка. Милена Кирова обясни, че не знае какво е станало след това. \"Никой не дойде да провери. \"Главният инженер на ВиК Варна заяви, че не са реагирали на сигнала, защото теч можело да се открие, ако водопроводът е стоманен, а авариралият е етернитов.Водоснабдителното дружество работи по проект с европейско финансиране за изграждането на нов магистрален водопровод до Златни пясъци. Строителството му трябва да започне догодина, допълниха от дружеството.", "date": "2017.11.03", "title": "Авария остави без вода жителите на елитни варненски квартали"}
{"url": "https://news.bg/int-politics/rusiya-zasilva-voennoto-si-prisastvie-v-arktika-1.html", "text": "Русия подсилва авиационната инфраструктура в Арктика и допълнително ще засили своята противовъздушна отбрана (ПВО) там. Това обяви командирът на Северния руски флот вицеадмирал Николай Евменов, цитиран от \"Франс прес\".При управлението на президента Владимир Путин Русия засили опитите си да разшири военното си присъствие в Арктика, която се превърна в театър за конкурентни териториални претенции за морското дъно в района, където се смята, че има богати залежи на минерали, нефт и газ.\"Всеки остров в Арктика, където има бази на Северния флот, се обзавежда с летища за всички сезони, които ще могат да приемат различни видове самолети, включително тежки транспортни самолети и изтребители\", подчерта вицеадмирал Евменов.\"Ние създаваме система за наблюдение на ситуацията над и под водата в Северния проход и за пълното контролиране на цялото въздушно пространство в нашата зона на отговорност в Арктика\", допълва руският военачалник.Системите за ПВО в Арктика също ще бъдат подсилени след разполагането на първия противовъздушен полк в архипелага Нова Земя през 2015 г., допълни Николай Евменов и увери: \"Силите на противовъздушната отбрана само ще продължат да се подобряват и нарастват.\"Русия значително засили военното си присъствие в Арктика през последните 5 години, редовно провеждайки учения и изграждайки силно автономни бази за своите войски. Общо 100 военни инфраструктурни обекта ще бъдат завършени тази година в Арктика.\"Всяка арктическа база на Северния флот може да функционира автономно без презареждане със запаси подобно на орбитална космическа станция в продължение на година, до година и половина\", похвали се началникът на Северния флот.", "date": "2017.11.03", "title": "Русия засилва военното си присъствие в Арктика"}
{"url": "https://news.bg/regions/otkriha-ognishte-na-ptichi-grip-v-slivensko.html", "text": "Открито е огнище на птичи грип е в сливенското село Глушник. Областният управител Чавдар Божурски свиква извънредно заседание на Областната епизоотична комисия в понеделник, съобщава БНР.Започнало е изземването и унищожаването на всички птици в селото. По предварителни данни, в селото се отглеждат между 400 и 1000 птици. Изпратени са 4 екипа на Областната дирекция по безопасност на храните, подпомагани от полицията и 15 сътрудници.Заразата е тръгнала от птици, отглеждани в стопански обект в селото, а заболяването е потвърдено от лабораторни анализи. Помещенията, в които са отглеждани птиците ще бъдат почистени и дезинфекцирани. Дезинфекция е предвидена и за всички транспортни средства, дворове и улици.Собствениците на птиците ще бъдат обезщетени съгласно Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове.", "date": "2017.11.03", "title": "Откриха огнище на птичи грип в сливенско"}
{"url": "https://news.bg/int-politics/ruski-bombardirovachi-i-podvodnitsa-s-masiran-udar-sreshtu-daesh-v-siriya.html", "text": "Руски далекобойни бомбардировачи Ту-22 и подводницата \"Колпино\" от клас \"Варшавянка\" са ударили масирано терористичната групировка ДАЕШ (\"Ислямска държава\") в района на Абу Кемал в Сирия. Това твърди официалният представител на руското военно министерство ген.-майор Игор Конашенков, цитиран от руските медии.Според Конашенков подводницата \"Колпино\" е изстреляла общо шест крилати ракети \"Калибр\" от подводна позиция в Средиземно море на разстояние от над 650 км. Междувременно изтребители Су-24 и Су-34 също са участвали в удара под прикритието на самолети Су-30СМ, Су-35 и МиГ-29.Около 18 въздушни удара и 9 атаки с крилати ракети от Средиземно море са били проведени през последните три дни, твърди Конашенков. Ракетните и въздушните удари срещу ДАЕШ са проправили пътя за активни военни операции срещу терористите от страна на сирийските войски под командването на ген. Сухейл.Междувременно руските военни са ударили позиции на ДАЕШ в град Абу Кемал в провинция Дейр ез Зор за втори пореден ден. Руските стратегически бомбардировачи са извършили масиран удар срещу складове за оръжие и боеприпаси на ДАЕШ, командни центрове и укрепени зони.Наскоро руска подводница извърши удар с крилати ракети \"Калибр\" от Средиземно море по цели на ДАЕШ в Абу Кемал, за да подпомогне настъплението на сирийската армия там.Според руските власти над 90 процента от сирийската територия вече е освободена от терористи, а според руския военен министър Сергей Шойгу руската военна операция в Сирия щяла да приключи скоро.", "date": "2017.11.03", "title": "Руски бомбардировачи и подводница с масиран удар срещу ДАЕШ в Сирия"}
{"url": "https://news.bg/world/blokiraha-beliyat-dom-zaradi-podozritelna-deynost-kray-ogradata-mu.html", "text": "Белият дом беше блокиран само минути, след като американският президент Доналд Тръмп замина за визитата си в Азия, съобщава АП.Един човек е задържан след съобщения за \"подозрителна дейност\" по северната линия на оградата на комплекса. Американските тайна служби съобщиха за инцидента в \"Туитър\".\"Пенсилвания\" авню и парк \"Лафайет\" край Белия дом, също са били затворени за пешеходци. Репортери и служители са инструктирани да не напускат Белия дом, докато разследването продължава.", "date": "2017.11.03", "title": "Блокираха Белият дом заради подозрителна дейност край оградата му"}
{"url": "https://news.bg/regions/kmetat-na-batak-petar-paunov-e-v-ednomesechen-otpusk-zapazva-si-posta.html", "text": "Кметът на Батак е в едномесечен отпуск и засега остава на поста си. Това съобщи bTV.Кметът на Батак Петър Паунов не се появи на заседанието на общинския съвет по-рано през деня.  след обвиненията от прокуратурата, че е превишил правата си при продажба на част от държавен имот. Мотивът на общинските съветници от ГЕРБ да поискат оставката му, бе че той уронва престижа на общината. Съветът прие искането за неговата оставка.Припомняме, Петър Паунов променил собствеността на поземлен имот, който бил собственост на земеделското министерство  собственост и го продал на трето лице.От , след като той беше обвинен от прокуратурата заради превишени права. Според Закона за местната власт, общинските съветници могат да се произнесат за оставката на кмета, ако той не изпълнява задълженията си 6 месеца или сам я подаде. В момента той е в отпуск по болест.Към Петър Паунов има две обвинения от прокуратурата в Пазарджик - за злоупотреба с власт и за превишаване на служебните права. Той е променил статута на общинска земя в частна, която по-късно е продадена и той се е облагодетелствал. Второто обвинение е за това, че е превишил служебните си права.Председателят на общинските съветници в Батак Катерина Ангелова заяви пред БНТ, че решението за въпросния имот е взето 2015 г. върху акт за общинска собственост. Общинският съвет има практика земята под сградата да се продава отделно, 100 кв. м, които ние продаваме на цена 24 лв. кв. м. Ние сме взели решение и кметът я продава, и после разбираме, че това е държавна земя и си отменяме решението, обясни Ангелова.Пламен Пантов, говорител на Окръжна прокуратура - Пазарджик заяви, че на този етап прокуратурата няма да поиска отстраняването на Паунов от кметския пост.", "date": "2017.11.03", "title": "Кметът на Батак Петър Паунов е в едномесечен отпуск, запазва си поста"}
{"url": "https://news.bg/int-politics/kanada-nalozhi-sanktsii-na-30-rusnatsi-po-spisaka-magnitski.html", "text": "Канада наложи санкции срещу 30 руски официални лица, които според нея са съучастници в смъртта на Сергей Магнитски, адвокат за борба с корупцията, който е държан в затвора след твърдения за данъчна измама, съобщава \"Ройтерс\".Мерките, които замразяват имуществото на служителите и им забраняват да посещават Канада, са въведени чрез нов закон, даващ на правителството правото да се предприема действия срещу лица, които смята за виновни в нарушения на човешките права, се казва в изявление на външното министерство.Сред хората в черния списък са Александър Бастикин, топ руски следовател и приближен на руския президент Владимир Путин. Съединените щати го включиха в свой черен списък през януари, също във връзка със смъртта на Магнитски.Москва заяви миналата година, че ще предприеме ответни действия, ако Канада наложи санкции на лица съгласно новия закон. Канада многократно осъди Москва за присъединяването на Крим към Русия през 2014 г. и наложи санкции заедно с други западни държави.Съединените щати приеха закон през 2012 г. за замразяване на всички американски активи на руските следователи и прокурори, за които се твърди, че са участвали в задържането на Магнитски. В отговор Москва реши да възпрепятства американци да осиновяват руски деца.", "date": "2017.11.03", "title": "Канада наложи санкции на 30 руснаци по списъка \"Магнитски\""}
{"url": "https://news.bg/int-politics/zaplahata-ot-iran-tlaskala-sasedite-mu-kam-nemislimi-dosega-sayuzi-s-izrael.html", "text": "Премиерът на Израел Бенямин Нетаняху обяви, че заплахата, която представлява Иран за своите съседи в Близкия изток, ги тласка към немислими досега съюзи с еврейската държава, съобщава \"Франс прес\".\"Иран поглъща една страна след другата\", коментира Нетаняху пред лондонския мозъчен тръст \"Чатъм хаус\", Кралския институт за международни отношения.\"Той го прави или чрез пряко завладяване, или чрез използване на проксита. Те превзеха Ливан, Йемен... те се опитват да сторят същото нещо с Ирак, в Сирия\", допълни премиерът на Израел и изтъкна: \"Добрата новина е, че другите страни се съюзяват с Израел, както никога досега. Това е нещо, което никога не бих очаквал през живота си.\"По думите му, Израел е работил \"много усилено\" за създаването на ефективен съюз със \"съвременните сунитски държави\", за да осъди и противодейства на агресията на Иран.\"Смятам, че всъщност са налице добри перспективи за мир\" за региона, увери Нетаняху.Според него Близкият изток е станал свидетел на \"появата на битка между ислямистите и модернистите\", предизвиквайки \"нов алианс между Израел и ислямските страни\".Израел отдавна разглежда Иран като своя враг номер едно, докато сунитските арабски страни като Саудитска Арабия са регионални противници на шиитски Иран.След създаването на Израел през 1948 г. само две арабски държави - Египет и Йордания - подписаха мирни споразумения с еврейската държава и установиха пълноценни дипломатически отношения.САЩ се стремят да насърчават връзките между Израел и Арабския свят, като администрацията на президента Доналд Тръмп се надява да упражни влияние върху различните интереси в региона, за да бъде постигнато мирно споразумение между Израел и Палестина.Междувременно Нетаняху заяви, че ядрената сделка от 2015 г. между Иран и световните сили не стига достатъчно далеч, за да не позволи на Техеран да се сдобие с ядрено оръжие. Споразумението \"по същество казва, че в рамките на 10 години, не много, а времето върви бързо, вие ще имате неограничена способност да обогатявате уран\", посочи премиерът на Израел.Според него най-голямата опасност не е, че Техеран ще наруши сделката, \"а че Иран ще я спазва\".Той настоя да бъдат наложени тежки санкции на Ислямската република и проверки на ирански военни обекти.Що се отнася до отношенията с Вашингтон, той коментира, че отношенията били по-силни след избирането на Доналд Тръмп за президент.", "date": "2017.11.03", "title": "Заплахата от Иран тласкала съседите му към немислими досега съюзи с Израел "}
{"url": "https://news.bg/regions/povisheno-sadarzhanie-na-tetrahloreten-ima-v-kladentsi-v-gorna-oryahovitsa.html", "text": "Наднормено съдържание на тетрахлоретен e открито в четири от петте кладенеца на БДЖ в Горна Оряховица. От тях се снабдява с вода и жилищният квартал \"Гарата\", съобщи БНР.Взети са мерки за изолиране на замърсените кладенци и превключване на водопроводната мрежа за населението към централното водоснабдяване от ВиК \"Йовковци\", съобщиха от Регионалната здравна инспекция.Тетрахлоретенът е установен при рутинна проверка на водопроводната мрежа в квартал \"Гарата\".По разпореждане на здравните инспектори, от БДЖ са преустановили веднага водоснабдяването от замърсените кладенци. Шахтовите водоизточници са в промишлената зона на Горна Оряховица, където работят няколко химически предприятия.Очаква се собственикът на кладенците - Басейновата дирекция и Екологичната инспекция, да установяват източника на замърсяване. В момента жителите на квартал \"Гарата\" пият чиста вода, увериха от Здравната инспекция.Тетрахлоретенът често се използва като обезмаслител в химическата промишленост. Класифициран е като канцероген.Тетрахлоретиленът, известен също под името перхлоретилен и тетрахлоретен, е безцветна течност със сладък мирис. Той е широко използван за химическо чистене и обезмасляване. Тетрахлоретиленът се освобождава в околната среда в резултат на неговото използване, по-голямата част влиза в атмосфера непроменена.Чрез вдишване на тетрахлороетилен може да се стигне до неврологични ефекти като умора, объркване, опиянение и виене на свят или бъбречно увреждане. Тетрахлороетиленът е класифициран като възможен канцероген, но няма значими мутагенни свойства.Някои искледвания показват повишена честота на спонтанни аборти при жени, които работят в сферата на химическото чистене, където тетрахлороетиленът е широко използван.", "date": "2017.11.03", "title": "Повишено съдържание на тетрахлоретен има в кладенци в Горна Оряховица"}
{"url": "https://news.bg/politics/prioritetite-na-evropredsedatelstvoto-ni-obsadiha-zaharieva-s-poslanitsi-ot-es.html", "text": "Приоритетите на предстоящото българско председателство на Европейския съвет представи министър Екатерина Захариева пред посланиците на страните от ЕС, съобщиха от МВнР.Вицепремиерът по правосъдната реформа и министър на външните работи Екатерина Захариева представи и стратегически позиции на страната ни по глобални въпроси като бъдещето на Европа. Това стана по време на работна среща в Министерството на външните работи.\"Както добре знаете, европейската перспектива за страните от Западните Балкани е наш основен приоритет. За това говори и залегналата в нашата програма среща на върха между държавните лидери от ЕС и на шестте страни от Западните Балкани, желаещи да станат пълноправни членове на съюза. Това е първият форум от подобно естество от срещата в Солун през 2003 г.\", заяви Захариева.В неформален разговор министър Захариева и посланиците обсъдиха и вижданията на България за предстоящия дебат по многогодишната финансова рамка на ЕС, кохезионната политика.Дипломатите обсъдиха и очакванията на София за Механизма за сътрудничество и проверка, както и предложения на европейски функционери кохезионните фондове занапред да зависят от реформи в съдебната система.В срещата участваха също посланиците на Норвегия и Швейцария, както и представителят на Европейската комисия в България Огнян Златев.", "date": "2017.11.03", "title": "Приоритетите на европредседателството ни обсъдиха Захариева с посланици от ЕС"}
{"url": "https://news.bg/tourism/11-poveche-yaponski-turisti-sa-posetili-balgariya-do-septemvri.html", "text": "Японските туристи, посетили България в периода януари-септември 2017, са с почти 11% повече от същия период през 2016 г. Това заяви министърът на туризма Николина Ангелкова по време на среща с посланика на Япония Н. Пр. Масато Ватанабе, информираха от ведомството.По този начин Япония се включва в топ 50 на генериращите пазари за българския туризъм. Тя уточни още, че Празникът на розата е едно от най-търсените и посещаваните събития у нас от японски гости.За първите 9 месеца близо 3500 българи са посетили Япония. Предвижда се да бъде разработена специална маркетингова кампания на пазар Япония с цел повишаване на броя на туристите между двете страни. Планират се и журналистически опознавателни турове, които трябва да допринесат за популяризирането на България сред японските туристи.По време на срещата министърът на туризма представи на посланик Ватанабе инициативите на ведомството по време на Българското председателство на Съвета на ЕС.Тя поясни, че се планират 6 основни събития и покани представители на Япония при възможност и те да се включат. Министър Ангелкова отправи покана и за включване във втория конгрес на цивилизациите, който се предвижда да бъде проведен към края на 2018 г.Оперният туризъм е ниша, която България може да развива, коментира Н. Пр. Масато Ватанабе. Той обясни, че български изпълнители на класически произведения често гостуват в страната му и са много популярни и харесвани.Според него България може да се рекламира с тези продукти и да привлича посетители, пътуващи с цел посещения на оперни събития.Н. Пр. Масато Ватанабе пое ангажимент да работи съвместно с министър Ангелкова за повишаване на туристообмена. И посочи, че за реализиране на тази цел може да бъдат организирани общи събития и инициативи.", "date": "2017.11.03", "title": "11% повече японски туристи са посетили България до септември"}
{"url": "https://news.bg/int-politics/tramp-ne-e-siguren-dali-tilarsan-shte-ostane-darzhaven-sekretar.html", "text": "Американският президент Доналд Тръмп обяви, че не бил сигурен дали неговият първи дипломат, Рекс Тилърсън, ще остане на поста си за остатъка от мандата на Тръмп в Белия дом и не бил щастлив, че някои служители на Държавния департамент не подкрепят неговата програма, съобщава \"Ройтерс\".В интервю за любимата си телевизия Fox News Тръмп нападна Държавния департамент под ръководството на държавния секретар Тилърсън и заяви, че той сам определял американската външна политика.\"Този, който има значение, съм аз\", подчерта Тръмп, добавяйки: \"Аз съм единственият, който има значение, защото, когато става въпрос за това, това ще бъде политиката.\"Запитан дали планира да остави Тилърсън на поста за остатъка от мандата си, Тръмп коментирал: \"Е, ще видим. Не знам.\"Тръмп днес се отправя на посещение в Азия заедно с Тилърсън след месеци на тлеещ конфликт между двамата.Коментарите на Тръмп предизвикаха критики в Конгреса на САЩ, където много негови съпартийци републиканци се присъединиха към демократите в противопоставянето на плана на Тръмп за орязването на разходите за дипломация и чуждестранна помощ, както и заради неуспеха му да назначи хора на ключови позиции в сферата на външната политика.Напрежението между Тръмп, строител на недвижими имоти и реалити телевизионна звезда, и Тилърсън, бивш шеф на американската петролна корпорация Exxon Mobil, изплува на повърхността през миналия месец на фона на информации, че Тилърсън е нарекъл Тръмп \"дебил\" и че обмисля да подаде оставка.Тилърсън по-късно каза, че никога не е смятал да напуска поста. Тръмп посочи, че двамата имали добри отношения, но разкритикува Тилърсън като слаб.Държавният департамент под ръководството на Тилърсън също така беше в конфликт с Белия дом по отношение на глобални проблеми, включително нарастващото напрежение заради ядрената програма на Северна Корея.", "date": "2017.11.03", "title": "Тръмп не е сигурен дали Тилърсън ще остане държавен секретар"}
{"url": "https://news.bg/regions/dazhdovna-sabotna-utrin-i-slancheva-nedelya.html", "text": "Облачно, на места - дъждовно ще бъде времето през нощта срещу събота. Минималните температури се очаква да са между 3° и 8°, в София около 3°.В събота преди обяд облачността ще е все още значителна. В отделни райони ще превали. Към края на деня над по-голямата част от страната вече ще бъде слънчево.В източната половина от страната ще духа слаб вятър. Максималните температури ще бъдат между 10° и 15°, за София - около 10°.Разкъсана облачност ни очаква в неделя и в началото на следващата седмица, валежите ще спрат.По-слънчево ще е над Западна България, а по-значителна ниска облачност ще се задържа над източните райони. В понеделник ще има слаб вятър и постепенно ще се затопля. Във вторник над по-голямата част от страната ще преобладава облачно време.", "date": "2017.11.03", "title": "Дъждовна съботна утрин и слънчева неделя"}
{"url": "https://news.bg/int-politics/vanshniyat-ministar-na-ukrayna-privika-poslanika-si-v-sarbiya.html", "text": "Външният министър на Украйна Павел Климкин привика на консултации своя посланик в Сърбия Александър Александрович след критика от сръбска страна по адрес на украинския дипломат, съобщи РИА Новости.Държавният секретар със статут на зам.-външен министър на Сърбия Ивица Тончев по-рано определи изказванията на Александрович като недипломатични и неотговарящи на ролята на посланик \"безплодни опити да наруши отношенията между Сърбия и Русия\".В частност, посланикът \"в редица скандални интервюта заяви, че Сърбия не провежда самостоятелна външна политика, а се явява инструмент в ръцете на Русия\". Освен това, украинският дипломат заяви, че \"Русия използва Сърбия за унищожаване на Европа\", обвини сръбският зам.-външен министър украинския посланик.Тончев призова украинското външно министерство да каже на посланика си, че подобно поведение е недопустимо в бъдеще.\"Извиках посланика ни в Сърбия Александрович на консултации по съблюдаване на международното право\", написа Климкин в своя акаунт в Twitter.По-рано няколко медии съобщиха за това, че Външното министерство на Сърбия за привидно застрашен от депортиране украински посланик, единствено това обстоятелство отсъства в текста на заявлението, публикувано от ведомството.", "date": "2017.11.03", "title": "Външният министър на Украйна привика посланика си в Сърбия"}
{"url": "https://news.bg/regions/deputat-ot-bsp-katastrofira-kray-plovdiv.html", "text": "Депутатът от БСП от Бургас Димитър Стоянов е катастрофирал леко на АМ \"Тракия\" в 15:10 часа в петък, пише \"24 часа\", позовавайки се на \"Флагман\". Инцидентът е станал малко след Пловдив. Димитър Стоянов е шофирал сам личния си \"Опел Астра\".Народният представител Стоянов се е прибирал за среща с избирателите в село Граматиково, община Малко Търново. Тази вечер, заедно с водача на бургаската листа Петър Кънев, Стоянов трябваше да участва в събрание за проблемите на пограничната община.\"Митко не е пострадал, друг автомобил е засякъл внезапно пътя му, преобърнал се е в канавката. Той самият ми се обади, за да ме информира и за да мога да помогна. Надявам се да не се създава излишна паника сред близки и съратници\", каза негови колега от Парламента.Припомняме, през октомври жителите на село Граматиково бяха в готовност да протестират срещу лошите пътища. Хората искаха да блокират пътищата на 13 октомври, но разговор между кмета на община Малко Търново Илиян Янчев и директора на Агенция \"Пътна инфраструктура\" инж. Дончо Атанасов отложи намеренията им.Малко по-късно се оказа, че заради проливните дъждове е пострадала и част от оградата в областта на Малко Търново.", "date": "2017.11.03", "title": "Депутат от БСП катастрофира край Пловдив"}
{"url": "https://news.bg/politics/ne-savetskata-armiya-a-balgarskiyat-narod-spasi-balgarskite-evrei.html", "text": "Българският народ спаси българските евреи, а не Съветската армия. Това се казва в изявление на българското външно министерство.Позицията на българското външно министерство е по повод изявление на говорителя на руското външно министерство Мария Захарова.Припомняме, в четвъртък, в изявление срещу вандализма към съветските паметници на територията на България Захарова заяви: \"по време на Втората световна война нашите войници успяха да предотвратят депортирането на евреите от България и по този начин да спасят около 50 хил. души от сигурна смърт\".В позицията на българското ведомство се казва: \"Когато български граждани застават на релсите пред влаковите композиции, пътуващи към нацистките лагери на смъртта, когато представители на българския политически, икономически и интелектуален елит пишат протестни писма в защита на българските евреи, а висши йерарси на БПЦ се присъединяват към събраните за депортация евреи, заявявайки, че сънародниците могат да бъдат откарани в лагерите само заедно с тях, Червената армия е на хиляди километри от границите на България\".От дипломатическото ни ведомство заявяват, че без да омаловажават значението и ролята на Червената армия за ликвидирането на нацизма в Европа в хода на Втората световна война, държат да подчертаят, че \"подобни опити за подмяна на историческите факти не допринасят за общочовешката кауза на борба с възраждането на антисемитизма, расизма и нетолерантността и за категорично осъждане на нацизма и неонацизма в съвременните му прояви\".От българското външно министерство уверяват, че са последователни в позицията си по въпроса за оскверняването на паметници и проявите на антисемитизъм в страната. Нашите дипломати категорично осъждат подобни прояви.Осъждаме актове на нетолерантност и расизъм във всичките им форми и работим с други институции и правоприлагащите органи в България за търсене на отговорност от извършителите, се казва в изявлението от ведомството на Екатерина Захариева.", "date": "2017.11.03", "title": "Не съветската армия, а българският народ спаси българските евреи"}
{"url": "https://news.bg/politics/dps-poemat-tvard-kurs-kam-otstranyavane-na-natsionalistite-ot-vlastta.html", "text": "Централният съвет на ДПС излиза с решение за твърд курс за прогонване на националистите от управлението.Това стана ясно на брифинг на партията в почивката на заседанието на Централния съвет на ДПС, което продължава и в момента.Коалицията е вредна за страната, защото създава условия за разрушаване единството на нацията, тя е удар върху европейското лице на страната и слага петно върху председателството, обобщи направения анализ лидерът на ДПС Мустафа Карадайъ.По думите му коалиционното управление представлява легитимация на расистки и фашистки елементи, а направеният анализ на резултатите от проведените предсрочни парламентарни избори показва, според ДПС, че не се налага участието на националистите във властта.Затова и Централният съвет на ДПС възлага на всички структури на движението - от представителите в местната власт до депутатите и евродепутатите \"действия към отстраняване на националистите от властта\" и \"политика на демонтаж на коалицията с националистическите партии\".В това число, по думите на Карадайъ: \"Да използват всички позволени демократични, политически и парламентарни средства, включително и вотове на недоверие към правителството.\"В този смисъл Мустафа Карадайъ потвърди, че ДПС най-вероятно ще подкрепи един вот на недоверие срещу третото правителство на Бойко Борисов, какъвто БСП обяви миналата седмица. Още вчера депутатът от ДПС Йордан Цонев даде такава заявка.Мустафа Карадайъ коментира още, че националистите в управлението представляват \"шамар върху демократичното лице на България\" и ДПС са длъжни да защитят демокрацията и европейските ценности в името на всички български граждани.\"Демокрацията е заплашена. Омразата в действие и агресията са на власт\", заяви Мустафа Карадайъ.По въпроса за цялата коалиция той коментира, че на практика се вижда, че ГЕРБ подражават на националистите. \"Загробването на ГЕРБ не е наш проблем, но те загробват държавата\", категорично заяви Карадайъ. По думите му ГЕРБ налагат своите двойни стандарти за морал и в политиката.\"Преформатирането е задължително и неизбежно\", отсече Мустафа Карадайъ, допълвайки, че не е задължително, но това може да стане и с предсрочни избори.По думите му Европредседателството не може да бъде алиби за която и да е власт, още повече за власт с участието на националисти.", "date": "2017.11.03", "title": "ДПС поемат твърд курс към отстраняване на националистите от властта"}
{"url": "https://news.bg/int-politics/frantsiya-planira-referendum-za-samoupravlenie-v-nova-kaledoniya-prez-2018-g.html", "text": "Френската тихоокеанска територия на Нова Каледония ще проведе референдум за самоуправление през следващата година, по споразумение, постигнато с френското правителство, съобщава БиБиСи.Лидерите са провели девет часа разговори с френски министри в Париж. Политическото споразумение може да проправи пътя за независимост. През ноември 2018 г. е крайният срок за гласуването.Нова Каледония се намира източно от Австралия, има около 275 000 жители. През 80-те години на миналия век там имаше сблъсъци между френските сили и местните Канаки. Кулминацията на този конфликт настъпи, след като сепаратистите на Канак държаха група от френски жандармеристи за заложници в пещера. Френската атака тогава струва живота на 19 Канаки и двама войници.Споразумението от Ноумеа от 1998 г. предвижда поетапно френско деколонизиране, като най-късно през 2018 г. трябва да се проведе референдум. Канаките формират около 45% от населението.Ако мнозинството избере независимост, това ще бъде първата френска територия, която ще се откъсне след Джибути през 1977 и Вануату през 1980.Премиерът Едуард Филип заяви, че разговорите в четвъртък \"доведоха до политическо споразумение и до доверие, което е също толкова важно\". Той ще посети Нова Каледония по-късно този месец.Той коментира, че правителството и политиците от Нова Каледония са се споразумели за местата на избирателните секции и присъствието на наблюдатели от ООН. Но формулировката на референдумния въпрос все още не е решена. Френският национализъм е силен сред етническите европейци живеещи там и това се отрази в гласовете на френските президентски избори през май.В първия кръг, в Нова Каледония, крайнодясният лидер на Националния фронт Марин Льо Пен получи два пъти повече гласове от Еманюел Макрон, който спечели във втория кръг. Гласуването бе почти 30% за Льо Пен 12,76% за Макрон.През май Макрон коментира, че се надява територията да остане част от Франция, тъй като \"френското присъствие е необходимо, за да се гарантира мирът и развитието\". Допълни, че Нова Каледония се бори с високи нива на безработица, провал в образованието, алкохолизъм и младежка престъпност.Нова Каледония е представена във френския парламент от двама депутати и двама сенатори. ", "date": "2017.11.03", "title": "Франция планира референдум за самоуправление в Нова Каледония през 2018 г."}
{"url": "https://news.bg/tech/izkustveniyat-intelekt-mozhe-da-zavladee-sveta-da-podmeni-horata-iztsyalo.html", "text": "Световноизвестният физик Стивън Хокинг предупреди, че хората, които са добри в измислянето на компютърни вируси, в края на краищата биха могли да създадат Изкуствен интелект, който ще бъде толкова умел, че ще \"се подобрява и възпроизвежда\", докато \"надмине хората\".\"Страхувам се, че Изкуственият интелект може да замести хората изцяло\", предупреди Хокинг в интервю за сп. Wired.Ученият обясни, че хората, които се специализират в компютърните вируси, могат един ден да създадат компютърна програма, която ще може да функционира самостоятелно, без човешка помощ. Тя би \"се подобрявала и самовъзпроизвеждала\", докато не се превърне в Изкуствен интелект, \"нова форма на живот, която надминава хората\".Земята, смята Хокинг, \"стана прекалено малка\" за хората, тъй като \"глобалното население нараства с тревожно темпо и има опасност да се самоунищожим\".Това не е първият път, когато Стивън Хокинг, директор \"Изследвания\" в Центъра за теоретична космология към Университета в Кеймбридж, предупреждава за опасностите, свързани с Изкуствения интелект.Сайтът на Кеймбриджкия университет припомни, че говорейки при откриването на Центъра за изкуствен интелект към учебното заведение през миналата година, той отбеляза, че \"няма голяма разлика между това, което може да бъде постигнато чрез биологичния мозък и което може да бъде постигнато чрез компютър\".Така хората трябва да са наясно с опасността, че \"теоретично компютрите могат да подражават човешкия интелект - и да го надминат\", а може също така \"да унищожат или трансформират обществото\".", "date": "2017.11.03", "title": "Изкуственият интелект може да завладее света, да подмени хората изцяло"}
{"url": "https://news.bg/crime/mvr-uchi-grazhdani-kak-da-se-pazyat-ot-alo-izmamnitsi.html", "text": "МВР започна кампания против телефонните измами.Полицаите в София организираха серия от срещи между разследващи полицаи и възрастни хора. Целта на срещите е пенсионерите да бъдат обучени да разпознават телефонните измамници и техните схеми, съобщи bTV.Първата такава среща се проведе в Четвърто районно управление в София. В хода на срещата органите на реда запознаха възрастните хора с това как да разпознават псевдополицаите от истинските полицаи.Разследващите полицаи поясниха, че напоследък един от най-използваните от ало-измамници сценарии е да се представят за служителите на полицията. В много случаи обаче преди или след обаждането от мнимия полицаи хората получават и обаждане от друг глас, в което обаждане хората са заплашвани с убийство.Полицаите обясниха и че често измамниците искат от жертвите си те да оставят в торбичка пари пред вратите си или да хвърлят торбичката през балкона си. По този повод служителите на реда отново бяха категорични, че истинските полицаи никога не търсят средства от гражданите за решаването на подобни проблеми.Полицаите дори поясниха, че има възможност настоящата кампания на МВР срещу ало-измамниците да бъде използвана като нов сценарии от обирджиите.Според статистиката на МВР всеки ден у нас има поне по 10 опита за телефонна измама. Поне един от тези опити бил успешен, предаде Нова телевизия.Според данните от началото на настоящата 2017 година в България са измамени повече от 500 души по познатите схеми на ало-измамниците. Задигнатите пари възлизат на над 800 000 лв.News.bg съветва гражданите да не вярват на подобни сценарии и да не дават пари на непознати за тях хора при никакви случаи! Служителите на реда не изискват средства от гражданите за разследването или задържането на ало-измамници.Повечето от сценариите на телефонните измамници може да видите . ", "date": "2017.11.03", "title": "МВР учи граждани как да се пазят от ало-измамници"}
{"url": "https://news.bg/health/sedem-stolichni-bolnitsi-predlagat-bezplatni-pregledi-za-rak-na-prostatata.html", "text": "Седем болници предлагат безплатни прегледи за мъжете над 40-годишна възраст за превенция на рака на простатата. Прегледите са до края на ноември, който е определен за месец за борба с рака на простата, съобщиха от болниците.В седем държавни и общински болници в София след предварително записване може да бъде направен преглед. Болниците са УСБАЛО, Първа САГБАЛ \"Света София\", ВМА, УМБАЛ \"Александровска\", УМБАЛ \"Св. Анна\", Пета МБАЛ - София и Четвърта МБАЛ.Простатният карцином (както е известен ракът на простатата), е втората по честота ракова локализация при мъжете. През 2012 г. са регистрирани 1.1 млн. нови случая по света. Това е 15% от всички видове новодиагностицирани карциноми.При аутопсирани мъже под 30 години честотата на това онкологично заболяване е под 5%. Това увеличава средно до 59% на възраст над 79 години.Този вид рак е най-разпространен сред мъжете в Австралия, Нова Зеландия и Северна Америка 111.6 до 97.2 на 100 000 души.В Западна Европа и Скандинавски полуостров разпространението на рака на простатата е между 94.9 и 85:100 000 население. Това се дължи основно на използването на PSA в клиничната практика.За България честотата на рака на простатата е около 79,9 на 100 000 мъже за 2013 г. Най-засегнати са мъжете между 74-79 години. Петгодишната преживяемост за страната е много ниска - 53.7% към средно 84% за Европа. По данни на Националния раков регистър стадийното разпределение за 2013 г. еДелът на общата онкологична заболеваемост в България от простатния карцином е на второ място след този на белия дроб - 16.2% към 19.3% за белите дробове. По отношение на смъртността е на трето място с 9,2% след бял дроб и дебело черво.Медиците припомнят, че употребата на алкохол в големи количества е сред рисковите фактори за рак на простатата. Честата употреба на храни, съдържащи белтъци, главно млечни продукти води до по-висок риск от карцином на простатата. Съществува известен риск между употребата на пържени храни и рака на простатата, смятат медиците.Не съществува риск при употребата на дълговерижни ненаситени мастни киселини, информират лекарите. Не се отчита явна връзка между употребата на червено месо и рака на простатата. Съществува риск между високата концентрация на витамин Д и рак на простатата, по-специално високорисковите видове. Селенът и витамин Е не повлияват честотата на простатния карцином, информират от медицинските среди.Изследването на PSA - Простатно-Специфичния антиген PSAРSA е основен диагностичен метод за рака на простатата. Той се предлага на добре информирани мъже над 50-годишна възраст и при мъже над 45 годишна възраст с фамилна анамнеза за карцином на простатата.Ако лекарите се усъмнят, че може да има карцином на простатата, те препоръчват пункционна биопсия, като пункционните места са между 10-12.При мъже с високи стойности на PSA и явни палпаторни данни за карцином се извършват и по-малко на брой пункции на простатата. За уточняване на стадия се използват изследване с ЯМР или с компютърен томограф (КТ) на корем и малък таз с контраст. За уточняване статуса на костите - костна сцинтиграфия (инжектиране на слаб изотоп, който се изхвърля от организма за около 24 часа - б.р).Лечението се провежда чрез Радикална простатектомия, Лъчелечение с или без хормонотерапия, Палиативно лечение - хормонална терапия, бифосфонати, химиотерапия. Четвъртият метод е Лечение на метастатичната болест и петото - Проследяване - PSA през 3-4 месеца, компютърен томограф на таза и костна сцинтиграфия, ректално туширане.Графикът за безплатните прегледи за рак на простата през ноември е следният:Александровска болницаПо време на инициативата на разположение ще бъдат д-р Александър Заимов и д-р Светлин Димитров от Клиника по урология към УМБАЛ Александровска ЕАД.Телефон за контакт и записване на часове: 02/9230 352 или 02/9230 356 от 08.00 ч. до 16.00 ч. Прегледите ще бъдат в Приемен кабинет на Клиника по урология - кабинет № 2 (сутерен) от 08.30 ч. до 13.30 ч.ВМАБезплатните прегледи във Военномедицинска академия ще стават след записване за консултации на тел.: 02/9225334 от 12.00 до 15.00 ч.Консултациите ще се проведат в 242 урологичен кабинет, на 2-ри етаж в поликлиниката на ВМА. Прегледът ще бъде - попълване на IPSS въпросник, физикален преглед, ултразвуково изследване на простатата. При необходимост от лабораторни изследвания пациентите ще бъдат насочвани към личния лекар.Прегледите бъдат по следния график:- 06.11.2017 г. от 15.00 до 17.00 - 10 пациента, д-р Владимир Василев- 09.11.2017 г. от 16.00 до 18.00 - 10 пациента, д-р Николай Василев- 17.11.2017 г. от 15.00 до 17.00 - 10 пациента, д-р Тодор Терзиев- 23.11.2017 г. от 15.00 до 17.00 - 10 пациента, д-р Милена Арсова Пета МБАЛ - София: Прегледите ще бъдат през ноември - от понеделник до петък:от 10,00ч. до 12,00ч. - д-р Петър Павловот 12,00ч. до 14,00ч. - д-р Атанас ДоковПациентите могат да се запишат на тел.: 02/9268136. Първа САГБАЛ \"Света София\": Месец ноември - от понеделник до петък:от 11,00ч. до 12 ч. - д-р Георги ЛазаровЗа записване на тел.: 02/4470 211 УМБАЛ \"Св. Анна\"Безплатните прегледи ще бъдат 4 дни - на 3, 10, 17 и 25 ноември. Това е всеки петък от месец ноември. Те ще бъдат от 9 до 14 часа. Прегледът ще включва ехография и физикален преглед от уролог. Записването се осъществява на регистратурата на болницата на телефон 02/9759319.УСБАЛОБезплатните прегледи за рак на простата ще бъдат от 5 ноември - 30 ноември, от 10.00 до 12.00 часа след предварително записване всеки работен ден на телефон 02/8076299.Прегледите ще включват PSA изследване за мъжете, които не разполагат с такова през последните 12 месеца. Изследването ще бъде в Клиниката по нуклеарна медицина, кабинет 148 от 8.30 до 10.00 ч. Прегледите при уролог ще се извършват от 10.00 до 12.00 ч. в Поликлиниката в кабинет 107.Мъжете с PSA, направен през последните 12 месеца могат директно да отидат на преглед при уролог. Останалите първо трябва да си направят безплатно изследване на PSA в УСБАЛО и на след това да отидат на преглед при уролог. Четвърта МБАЛ - СофияБезплатните прегледи през ноември ще бъдат:Всеки делничен ден от 12.00 до 13.00 ч.Записването ще става на регистратурата на болницата на тел.: 02/953-24-85.", "date": "2017.11.03", "title": "Седем столични болници предлагат безплатни прегледи за рак на простатата"}
{"url": "https://news.bg/crime/zaloviha-izmamnik-predstavyasht-se-za-livanski-lekar.html", "text": "Криминалистите от Областната дирекция на МВР във Велико Търново установиха и задържаха измамник.Действията на полицията започнали след подаден сигнал на телефон 112. В сигнала 33-годишната жертва на измамника обяснила, че чрез интернет с нея се свързал непознат мъж, който се е представил за лекар с ливански произход.Мъжът казал, че ще съдейства на жената за лечението на онкоболната ѝ дъщеря в болница в Турция. За тази услуга мъжът поискал сумата от 3 000 евро и 500 долара.Жената обаче се усъмнила в искреността и намеренията на непознатия и веднага потърсила помощ в полицията.Органите на реда започнали разследване по случая. В хода на предприетите действия полицаите задържали \"ливанския доктор\". Оказало се, че мъжът е известен на полицията и е бил осъждан.Мъжът е бил задържан в ареста, като мярката му за задържане е удължена за срок до 72 часа. Срещу него вече има и повдигнато обвинение. Работата по случая продължава под наблюдението на прокуратурата.", "date": "2017.11.03", "title": "Заловиха измамник, представящ се за ливански лекар"}
{"url": "https://news.bg/politics/sotsialisti-otklikvat-na-pritesneniyata-na-dobrudzhantsi-ot-dobiva-na-gaz.html", "text": "Червените бранят Добруджа от проучванията за добив на газ. Социалистът Красимир Янков използва парламентарния контрол, за да поиска обяснение от екоминистъра по темата, провокирала гражданите на Генерал Тошево да излязат на протести.Срещу намерението на инвеститора са събрани повече от 2000 подписа, обясни червеният депутат. На 17 декември предстои местен референдум по въпроса за добива на газ. Красимир Янков припомни намерението от преди години да се проучи добива на шистов газ, отново довело до масови протести.Притеснението на хората е изключително голямо, заяви червеният депутат.Министър Нено Димов обясни, че е възложена ОВОС още от 2014 година. Инвестиционното намерение планира добив в четири зони.Находището е класическо газово находище, подчерта екоминистърът. При добива ще се използват конвенционални методи, които няма да повлияят на подземните води, увери министърът. Димов поясни, че ще се търси и второ мнение за добива от научната област и в зависимост от това ще се предприемат следващи стъпки по ОВОС.Красимир Янков е загрижен за притеснението на хората в региона, че добивът ще става в . Социалистът настоя министърът или да успокои напрежението, или да застане зад хората.Трябва да отговаряме на обществените очаквания, категоричен бе той. Янков дори поиска да се спре инвестиционното намерение за добив на газ.", "date": "2017.11.03", "title": "Социалисти откликват на притесненията на добруджанци от добива на газ"}
{"url": "https://news.bg/int-politics/makedonskata-natsiya-e-izmislena-v-kraya-na-vsv-priznaha-v-skopie.html", "text": "Македонската нация е била измислена в края на Втората световна война (ВСВ) в рамките на Югославия, като в нея е еманципирана и македонската нация, и македонският език, македонската култура, всички македонски символи и художествени достижения.Това обяви Мирослав Гърчев, който е член на Съвета за култура на Социалдемократическия съюз на Македония (СДСМ) и съветник на настоящия македонски министър на културата, съобщават македонски медии.Вестник \"Вечер\" коментира, че изказването на Гърчев било част от сценарий за задушаване на свободномислещия македонец.Точно за това бил предупредил лидерът на ВМРО-ДПМНЕ Никола Груевски, според когото крайната цел е да се попречи на всеки свободномислещ македонец, който се грижи за своята държава, обича своя народ, обича своята идентичност, език, име.", "date": "2017.11.03", "title": "Македонската нация е измислена в края на ВСВ, признаха в Скопие"}
{"url": "https://news.bg/health/200-000-balgari-zhiveyat-s-diabet-no-bez-diagnoza.html", "text": "Унас заболелите от диабет са около половин милион души. Други 200 хиляди живеят със заболяването, без то да е диагностицирано. Тези данни изнесе проф. Цветалина Танкова, началник на клиника по диабетология към УСБАЛЕ \"Акад. Иван Пенчев\"- гр. София.В световен план по данни на Световната здравна организация от 2014 г. заболелите от диабет са 428 млн. души или 8,5% от възрастното население. Лекарите отчитат, че за период от 34 -35 години от 108 млн. души заболелите са се увеличили четири пъти и са станали 422 млн. Според нея е ключова ролята на така нареченото терапевтично обучение на пациента с листовки или с указания от лекарите.Според Международната диабетна федерация през 2040 - всеки десети човек ще бъде с диабет. Друг много сериозен проблем е диабетът по време на бременност. Една от седем жени има диабет по време на бременност. Според изследванията на СЗО три четвърти от хората с диабет живеят в страни с ниски и средни доходи. 56 млн. са хората с диабет в Европа и от тях половин милион живее в България - 488 хиляди. В световен план около 12% от разходите за здравеопазване отиват за диабет. Това е едно скъпо заболяване - цената идва от тежките инвалидизиращи усложнения. Диабетът води до смърт. За една година пет милиона души умират за това, че имат диабет за сравнение от СПИН умират около 1,5 млн. души. На всеки 6 секунди някъде по света един човек умира заради диабет. Специалистите очакват след 10 години диабетът да е седмата причина за смъртност сред населението.Една от причините за увеличаване на честотата на диабета е в начина на живот на хората, освен генетичната предразположеност. Стресът, заседналия начин на живот, не здравословното хранене, тютюнопушенето допринасят развитието на диабета. Специалистите съветват винаги да следим индекса на телесната си маса. Хората с наднормено тегло имат риск от заболеваемост от - диабет тип 2, който може да увреди зрението, да доведе до слепота, инфаркт, инсулти. Хората с диабет страдат най-често от тиха есхимия тя е наблюдавана в голямо проучване при един от шест пациенти с новооткрит диабет тип 2 във Великобритания.Половината от хората с диабет не знаят, че имат заболяването, обясни проф. Танкова. У нас новорегистрираните случаи на диабет всяка година са между 12-15 хиляди души.Онлайн проучване за диабета показва, че 72% от хората на таблетки и 84% от хората, които са на инсулин знаят какво представлява гликирания хемоглобин. 28% от тези, които са на таблетки и 16% от тези, които са на инсулин не знаят какво представлява той. Това обясни проф. Танкова , позовавайки се на данните от проведеното национално представително проучване .Проф. Танкова обясни, че гликираният хемоглобин е изключително важен показател, тъй като той показва какво е било средното ниво на кръвната захар през последните три месеца. \"Това е обективен показател, който няма значение по кое време на деня ще се изследва. Тоест за пациента е лесно да отиде в лаборатория да си направи изследването, не е необходимо да отива сутрин на гладно. Всеки един пациент би трябвало да знае към какво ниво на гликиран хемоглобин се стреми\", обясни проф. Танкова.Така при младите хора той трябва да е с по-ниски стойности между 6% - 6,5%, докато като цяло при хората с диабет под 7%. При по-възрастни хора със съпътстващи сърдечно-съдови заболявания гликираният хемоглобин трябва да е около 7,5%.\"Всеки пациент трябва да знае към каква стойност се стреми, когато прави това изследване. Най-добрият вариант е изследването да се прави на три месеца\", посъветва проф. Танкова.Хората имат възможност да го изследват два пъти в годината със заплащане от НЗОК. \"В някои случаи това е достатъчно, ако диабетът върви стабилно, но при влошаване на контрола, е необходимо по-често да се изследва\", посочи проф. Танкова. Тя определи като недопустим фактът, че една част от пациентите с диабет да не знаят какво представлява изследването за гликиран хемоглобин. \"Вината за това те да не знаят е на здравните специалисти, които не са ги информирали за важността на този показател\", посочи проф. Танкова.", "date": "2017.11.03", "title": "200 000 българи живеят с диабет, но без диагноза"}
{"url": "https://news.bg/int-politics/tramp-plashi-daesh-che-shte-platyat-golyama-tsena-za-vsyaka-ataka-sreshtu-sasht.html", "text": "Американският президент Доналд Тръмп обяви, че терористичната групировка ДАЕШ (\"Ислямска държава\") ще плати \"голяма цена\" за всяка атака, която провежда срещу САЩ, след нападението с пикап в Ню Йорк от привърженик на ДАЕШ.По думите на Тръмп, американската армия е ударила ДАЕШ \"много по-тежко\" през последните два дни, след като терористите обявиха по-рано днес, че нападателят от Ню Йорк бил един от техните войници.\"Те ще платят голяма цена за всяко нападение срещу нас!\", написа Тръмп в профила си в \"Туитър\".При терористичната атака в Ню Йорк в понеделник, при която 29-годишен узбек, живеещ от 2010 г. в САЩ, се вряза с пикап на велоалея, при което загинаха 8 души и 12 бяха ранени тежко. Сред загиналите са петима аржентинци, двама американци и един германец.", "date": "2017.11.03", "title": "Тръмп плаши ДАЕШ, че ще платят голяма цена за всяка атака срещу САЩ"}
{"url": "https://news.bg/crime/uslovna-prisada-za-politsay-poluchil-podkup.html", "text": "Условна присъда получи полицай, взел подкуп от петима, за да не им състави актове, съобщиха от прокуратурата в Бургас.Обвинителният акт е внесен от Окръжна прокуратура - Бургас. Присъдата е потвърдена от Апелативния съд. Подсъдимия Божидар Й. се признал за виновен за това, че на 30 декември 2013 г. в Бургас, като полицейски служител поискал и приел дар от петима души, за да не им състави актове за установяване на административно нарушение.Божидар Й. трябва да изтърпи 3 г. \"лишаване от свобода\", което е отложено за изпитателен срок от 5 г. Той е осъден и на \"глоба\" в размер на 1000 лв., както и на \"лишаване от право да заема длъжност държавен служител\" в системата на МВР. Осъденият служител трябва да заплати в полза на държавата равностойността на предмета на подкупите - 590 лв. Решението на Апелативен съд - Бургас подлежи на обжалване пред ВКС.", "date": "2017.11.03", "title": "Условна присъда за полицай, получил подкуп"}
{"url": "https://news.bg/crime/zadarzhaha-mazh-i-zhena-za-proizvodstvo-na-metamfetamini-v-lovech.html", "text": "Специализираната операция по противодействие на наркопроизводството и наркоразпространението е проведена вчера на територията на Ловеч. Тя е реализирана от служители на ГДБОП, колегите им в Ловеч и полицаи от ОДМВР-Ловеч. Действията са наблюдавани от Окръжна прокуратура - Ловеч.В ж.к. \"Младост\" в града е спрян за проверка автомобил \"Рено Меган\", управляван от 38-годишен жител на с. Кирчево, криминално проявен. В колата пътувала и 23- годишна жена от Ловеч, известна на полицията. Последвало претърсване на лекия автомобил, в който били намерени 100 британски паунда, 100 евро и около 1200 лв.Полицаите открили и три хартиени пликчета и пластмасова кутийка, съдържащи бяло кристалообразно вещество, реагирало при полевия тест на метамфетамин. Иззето било и прозрачно полиетиленово пликче с канабис. При извършен личен обиск в джоба на връхната дреха на жената е намерено друго пликче с канабис.В хода на процесуално- следствените действия в къща и в стопанска постройка към нея в село Кирчево, обитавана от 38-годишния мъж полицаите попаднали на помещение, обособено за нарколаборатория за производство на мeтамфетамин. Оттам били иззети прекурсори и вещества, необходими за производството на наркотика, различни по обем опаковки, стъклени колби, везни и газови котлони.След изтичане на 24-часовото задържане на двамата, с прокурорско постановление мярката им за задържане е удължена за срок до 72 часа. По случая е образувано досъдебно производство за притежание на наркотични вещества с цел разпространение, работата по документирането му продължава под наблюдението на Окръжна прокуратура-Ловеч.", "date": "2017.11.03", "title": "Задържаха мъж и жена за производство на метамфетамини в Ловеч"}
{"url": "https://news.bg/crime/vap-razporedi-na-zdravna-inspektsiya-da-proveri-netraditsionnite-lechiteli.html", "text": "Върховна административна прокуратура - ВАП се самосезира по информация в медиите, че са налице данни за неспазване на нормативноустановените изисквания, касаещи неконвенционални методи за благоприятно въздействие върху индивидуалното здраве от лицата, които упражняват тази дейност.ВАП ангажира Главния държавен здравен инспектор в двумесечен срок, в съответствие с организационните и ръководни правомощия при осъществяване на държавния здравен контрол и спрямо органите на РЗИ, с оглед реализирането на проверки на територията на страната за спазване на нормативните изисквания, към дейността на лицата, които упражняват неконвенционални методи за благоприятно въздействие върху индивидуалното здраве.Според Закона за здравето право да практикуват неконвенционални методи имат български граждани и граждани на държава - членка на Европейския съюз, другите държави от Европейското икономическо пространство и Швейцария, които са психически здрави, не са осъждани за престъпление от общ характер и отговарят на високи образователни изисквания.Освен това, лицата са длъжни: да упражняват своята дейност добросъвестно, да не допускат увреждане на здравето на лицата, потърсили помощта им, да разясняват на лицата, потърсили помощта им, подробно и на достъпен език какъв неконвенционален метод ще приложат и очаквания резултат от това, да получат изричното писмено съгласие на лицата, потърсили помощта им, за прилагане на съответния метод и да не въвеждат в заблуждение лицата, потърсили тяхната помощ, включително по отношение на възможностите за повлияване на здравословното им състояние чрез практикувания неконвенционален метод.За лицата, практикуващи тази дейност има строго определен от Закона регистрационен режим, като при неспазването му регистрацията на тези лица се заличава. Налице е и забрана за упражняване на тази дейност без да е налице горепосочената регистрация.От репортажите в медиите е видно, че са налице данни за неспазване на тези нормативноустановени изисквания, което наложи предприемане на мерки за опазването на здравето на гражданите от страна на ВАП, доколкото спазването на въпросните изисквания следва да е повсеместно, предвид опасността която би възникнала в противен случай за живота на хората.", "date": "2017.11.03", "title": "ВАП разпореди на здравна инспекция да провери нетрадиционните \"лечители\""}
{"url": "https://news.bg/disasters/ozonovata-dupka-se-e-svila-do-nay-malkite-si-razmeri-ot-1988-a.html", "text": "Озоновата дупка над Антарктида се свила до най-малките си размери от 1988 г. насам, съобщиха от НАСА, цитирани от \"Асошиейтед прес\".Огромната дупка в защитния озонов слой на земята достигна своя максимум тази година през септември, а НАСА обяви, че е била широка 19,6 млн. кв. километра. Размерът на дупката се свива след средата на септември.Тазгодишният максимален размер на дупката е повече от два пъти по-голям от територията на САЩ, но е с 1,3 млн. кв. мили по-малка в сравнение с миналата година и 3,3 млн. кв. мили по-малка в сравнение с 2015 г.Пол Нюман, който е водещият изследовател на Земята в Космическия център \"Годард\" на НАСА, изтъкна, че бурните условия в горната част на атмосферата затоплят въздуха и предпазват химичните вещества хлор и бром да \"изяждат\" озона. По думите му, учените не са наясно защо някои години са по-бурни - и има по-малки озонови дупки - в сравнение с други.\"Тази година е наистина малка. Това е хубаво нещо\", успокои Пол Нюман.Той уточни, че тазгодишното свиване на дупката е предимно по естествени причини, но все пак тенденцията е към устойчиви подобрения вероятно заради забраната на изсмукващи озона химикали, което стана с международен договор, сключен през 1987 г. Озоновата дупка достигна най-големите си размери през 2000 г., като тогава е била цели 29,86 млн. квадратни километра.Озонът е безцветна комбинация от три кислородни атома. Високо в атмосферата, на около 11 до 40 км над повърхността на Земята, озонът предпазва Земята от ултравиолетови лъчи, които причиняват рак на кожата, увреждане на реколтата и други проблеми.", "date": "2017.11.03", "title": "Озоновата дупка се е свила до най-малките си размери от 1988-а"}
{"url": "https://news.bg/regions/vremenni-promeni-v-razpisanieto-na-vlakovete-mezhdu-sofiya-i-pernik.html", "text": "От 6-и ноември, понеделник, до 9-и декември ще има временни промени в движението на всички влакове, които пътуват в участъка между София и Перник, съобщиха от БДЖ.Това се налага поради ремонти по железния път, които ще бъдат в участъка между спирка Метал и гара Драгичево.По тази причина всички влакове, които преминават в участъка на ремонта в интервала от 09:30 ч. до 16:40 ч., ще се движат по маршрута - София-Драгичево-София и Благоевград-Перник-Благоевград.За пътниците на БДЖ, които ползват тези влакове, ще има осигурен превоз с автобуси в участъка между гарите Перник и Драгичево.Промяна ще има и при международния бърз влак № 361 от София за Солун, който заминава от Централна гара София в 15:00 ч. Той ще тръгва с 25 минути по-рано -в 14:35 ч. и ще пътува по-обиколен маршрут през гарите Разменна и Храбърско.Всички пътнически и бързи влакове, които се движат в сутрешните и вечерните часове, ще преминават в участъка на извършвания ремонт с намалена скорост. Това е причината се промени графика им на движение.Подробна информация за промените в разписанието на влаковете клиентите на \"БДЖ-Пътнически превози\" ЕООД могат да получат от служителите на гишетата \"Информация\" и билетните каси в съответните железопътни гари.Пътниците могат да се информират и от електронния пътеводител на официалната интернет страница на \"Холдинг БДЖ\" ЕАД (www.bdz.bg) или на националния информационен телефон 0700 10 200.", "date": "2017.11.03", "title": "Временни промени в разписанието на влаковете между София и Перник"}
{"url": "https://news.bg/society/karakachanov-otlichi-vipusknitsite-na-voenna-akademiya.html", "text": "Вицепремиерът и министър на отбраната Красимир Каракачанов връчи отличията на \"Випуск\" 2017 г. на Военната академия \"Георги Стойков Раковски\".Ген. Майор Груди Ангелов, началник на Военна академия \"Георги Стойков Раковски\" отбеляза, че днес своите дипломи ще получат 181 офицери в специалности, свързани с организацията и управлението на военните формирования. \"Един от най-вълнуващите моменти в живота на човек е, когато бъде награден в живота за положения труд и получи моралното удовлетворение от резултатите на своите усилия. Такъв е и днешният ден за вас - випускници на Военна академия. Завършвайки академията, помнете, че заветите от героичното минало и предизвикателствата, начертани от бъдещето се допълват взаимно\", обърна се началникът на Военна академия към възпитаниците.По думите му Военна академия е ярко доказателство за моста между традиции и новаторство. \"Днес ние сме не просто наблюдатели, но и активни участници във формирането и прилагането на новите аспекти в отбраната и сигурността, като гарант за националните интереси\", отбеляза още ген. Майор Груди Ангелов. Според него системата на отбраната се нуждае от качествени кадри.\"Не случайно първият стълб на визията за силите на НАТО 2040 г. е именно задълбоченото, специализирано познание\", заяви ген. Майор Груди Ангелов. Той подчерта още изключителното значение на практическата обвързаност на учебните програми с европейските тенденции в развитието на науката и образованието. Академията има водеща роля и за подготовка на военнослужещи за усвояване стандартите за работа в щабове на НАТО.\"За да бъдем равностойни партньори е необходим добре подготвен личен състав. Академията е надежден партньор в изследването на различните аспекти на сигурността в регионален и световен мащаб\", отбеляза още в словото си пред випускниците за 2017 г. ген. Майор Груди Ангелов.На церемонията по връчването на дипломите и отличията за повишаване в длъжност и в офицерско звание присъстваха началникът на отбраната ген. Лейтенант Андрей Боцев, както и много от близките и роднините на випускниците.Дипломи за висше образование получиха 181 офицери от \"Випуск 2017\" на Военната академия - слушатели в шест специализации от специалност \"Организация и управление на военните формирования на оперативно ниво\" от професионално направление \"Военно дело\". Общият им успех е \"Много добър 5.40\", а в редовната форма на обучение слушателите завършват с общ успех \"Отличен 5.66\".", "date": "2017.11.03", "title": "Каракачанов отличи випускниците на Военна академия"}
{"url": "https://news.bg/health/evropeyski-stolitsi-iskat-edinni-merki-sreshtu-zamarsyavaneto-ot-transporta.html", "text": "Девет европейски столици, сред които и София настояват в общо писмо за намаляване на замърсяването от транспорт.София, Рим, Париж, Амстердам, Мадрид, Копенхаген, Виена, Брюксел и Хелзинки изпратиха общо писмо до европейските институции, в което се настоява за въвеждане на единни мерки за намаляване замърсяването на въздуха от транспорт.Писмото е изпратено едновременно до Съвета на ЕС и до Европейската комисия. Кметовете на градовете отбелязват, че транспортът е един от секторите, при които количествата на емисиите на парникови газове продължават да нарастват.Основните действия, за които кметовете на градовете настояват са до края на годината да бъде финализирана европейската реформа за типово одобрение, като бъдат въведени задължителни автомобилни тестове на европейско и национално ниво. Иска се и строг надзор от организациите, отговорни за контрол върху тестовете на емисии на превозните средства на национално ниво.Второто от приоритетните им искания е да се изработят общи стандарти за допустимите емисии на въглероден диоксид с хоризонт 2025 г. и 2030 г. Третото изискване на кметовете е да се допълнят съществуващите регулации за въглеродни емисии от автомобили.", "date": "2017.11.03", "title": "Европейски столици искат единни мерки срещу замърсяването от транспорта"}
{"url": "https://news.bg/disasters/samolet-na-irlandskata-aviokompaniya-aer-lingus-obyavi-izvanredna-situatsiya.html", "text": "Полет EI592 на ирландската авиокомпания Aer Lingus, пътуващ от Дъблин за Мадрид, обяви извънредно положение, като се отклонил от маршрута си, за да кацне във френския град Бордо, съобщават множество европейски медии.Смята се, че полетът е обявил извънредно положение, тъй като бързо е започнал да губи височина с около 1200 м на минута, според няколко публикации в \"Туитър\".Машината е излетяла от Дъблин в 7:16 часа сутринта местно време (9:16 българско) и е трябвало да кацне в испанската столица в 11:45 часа българско време.Самолетът се очаква да кацне в Бордо в 12:35 часа българско време. Вчера друг полет на авиокомпанията Aer Lingus от Корк за Лондон беше принуден да се приземи аварийно заради пушек в пилотската кабина. Пилотите решиха да върнат самолета на летището в Корк 15 минути след излитането, като пътниците са били евакуирани чрез аварийни пързалки.", "date": "2017.11.03", "title": "Самолет на ирландската авиокомпания Aer Lingus обяви извънредна ситуация "}
{"url": "https://news.bg/politics/batakgeyt-si-e-na-sotsialistite-nastoyavat-ot-gerb.html", "text": "ГЕРБ поиска оставката на кмета на Батак Петър Паунов. \"Това, което се случва през последните години, в които той управлява, е недопустимо\", коментира пред медиите Десислава Костадинова. Тя коментира и позицията на червените, които се разграничиха от действията на градоначалника.\"През 2015 г. той се яви за 4-ти път като кандидат от БСП, той беше тяхна кандидатура\", отсече герберката и добави, че фактът, че в момента Паунов не е член на БСП, не прави социалистите по-неуязвими. Според нея в общината конфликтът на интереси е бил прикриван.Костадинова определи като нагло поведение искането на БСП за вот на недоверие за корупция. \"Това, което се случва в община Батак най-вероятно не е единственият случай\" според депутатката.Припомняме, Окръжната прокуратура в Пазарджик внесе в съда  за това, че в качеството си на кмет е продал държавен имот.Вчера, 2 ноември, ГЕРБ поискаха оставката на Петър Паунов.По-рано днес червеният депутат Александр Симов заяви, че Паунов е напуснал редиците на БСП през 2015 година. Поради тази причина БСП няма как да наложи санкция на кмета на Батак. \"Нашата  си остава принципна и е заявена след драмата \"\", заяви още Симов и добави, че Паунов трябва да понесе своята отговорност, когато изнесените данни бъдат доказани. В този контекст социалистът Антон Кутев заяви, че БСП ще помага на прокуратурата да установи има ли нарушения в действията на кмета на Батак Петър Паунов.", "date": "2017.11.03", "title": "\"Батакгейт\" си е на социалистите, настояват от ГЕРБ"}
{"url": "https://news.bg/society/bozhidar-dimitrov-otiva-da-pishe-memoari-za-nim.html", "text": "Министерство на културата отличи проф. Божидар Димитров за изключителния му принос в развитието на българската култура.С думите \"за мен е чест да отлича корифеят на българщината проф. Божидар Димитров министърът на културата Боил Банов връчи отличието на Министерство на културата.Боил Банов заяви, че се прекланя пред неистовото желание на проф. Димитров да въздига българщината и българския дух.Министерство на културата награждава с грамота проф. Божидар Димитров за изключителен принос в развитието и утвърждаването на българската култура и национална идентичност. Министър Банов посочи, че освен грамотата са подготвили и нещо изключително, което досега не е давано на българин. \"Давано е на няколко бележити личности, няколко министри, давано е на президента на Лувъра \". Проф. Димитров получи реплика на овена от така нареченото съкровище на Кубрат. \"Кубрат, който по някакъв начин на мен ми кореспондира с Божидар и овенът също по някакъв начин ми кореспондира с Божидар\", заяви Банов.Проф. Божидар Димитров заяви, че е трогнат от това изпращане и благодари за високата оценка. \"Седях и си мислих защо жена ми не е тук да чуе с какво съкровище живее, какви хубави думи казват хората за мен, а тя не\". Проф. Димитров благодари и за връченият овен и отбеляза, че той е част от съкровището на един от великите български канове, които така са направили нашата държава преди 14 века, че каквито и усилия да полагаме днес все още не можем да я разрушим.Проф. Димитров заяви, че оставя Националния исторически музей в добро състояние. Проф. Димитров разкри, че ще напише мемоари за това как е възникнала идеята за създаването на Националния исторически музей. Проф. Димитров не скри, че би се завърнал в политиката само при определени условия свързани с определени негови идеи за историята, музейното дело, демографията.", "date": "2017.11.03", "title": "Божидар Димитров отива да пише мемоари за НИМ"}
{"url": "https://news.bg/crime/nyakolko-zadarzhani-v-sofiya-pri-aktsiya-sreshtu-narkorazprostranenieto.html", "text": "Акцията на органите на реда в София срещу разпространението на наркотици е завършила с няколко ареста. В хода на специализираната операция на МВР през изминалата нощ са задържани няколко души, съобщи БНР.Акцията е проведена в района около обитаваните от роми сгради на столичния булевард \"Константин Величков\".Полицаите са намерели малко количество наркотици.От МВР обясниха само, че става въпрос за полицейска акция, в рамките на която се осъществяват противодействия на криминалната престъпност по различни направления. ", "date": "2017.11.03", "title": "Няколко задържани в София при акция срещу наркоразпространението"}
{"url": "https://news.bg/crime/unishtozhiha-13-tona-opasno-meso-v-haskovo.html", "text": "Около 13 тона опасно месо откриха данъчните в месопреработвателно предприятие в Хасково, съобщава НоваТВ.Кашоните с месото са с подменени етикети и самата стока е с изтекъл срок на годност. Опасният продукт е свинска и телешка кайма и свински гулаш.Данъчните са констатирали несъответствие между документите и стикерите. Информирали са Агенцията по храните и Икономическа полиция, а месото е унищожено.", "date": "2017.11.03", "title": "Унищожиха 13 тона опасно месо в Хасково"}
{"url": "https://news.bg/int-politics/iran-zakleymi-falshivite-novini-razprostranyavani-ot-tsru.html", "text": "Иран обвини Централното разузнавателно управление (ЦРУ) на САЩ в разпространяването на \"фалшиви новини\" за Ислямската република с новите декласифицирани документи, конфискувани през 2011 г. при спецакция в Пакистан, при която главатарят на терористичната групировка \"Ал Кайда\" Осама бин Ладен беше ликвидиран, съобщава \"Франс прес\".В сряда ЦРУ публикува 470 хил. допълнителни документа, открити през май 2011 г., когато американски тюлени нахлуха в бърлогата на Бин Ладен в Аботабад и го застреляха.Според изследователи от Фондацията за защита на демокрациите, на които им е било позволено да видят документите преди да станат публично достояние, документите хвърлят нова светлина върху тъмните отношения между сунитската екстремистка групировка и шиитски Иран.Иранският външен министър Мохамед Джавад Зариф отхвърли твърденията.Публикуването на документите идва, след като администрацията на американския президент Доналд Тръмп се опитва да засили натиска върху Иран, отказвайки да потвърди историческото ядрено споразумение между Техеран и световните сили.Иран отрича всякакви връзки с \"Ал Кайда\" и предостави финансова и военна подкрепа в помощ на борбата на сирийския режим със сунитските екстремисти и други противници.Иранската агенция \"Фарс\", която е приближена на иранските консерватори, заяви вчера, че селективното публикуване на документи от ЦРУ, свързани с \"Ал Кайда\" е част от усилията \"да се окаже натиск върху Иран\".", "date": "2017.11.03", "title": "Иран заклейми \"фалшивите новини\", разпространявани от ЦРУ "}
{"url": "https://news.bg/politics/do-30-septemvri-sa-postapili-370-molbi-za-zakrila-na-detsa-migranti.html", "text": "370 молби за закрила на непридружени деца са постъпили до 30 септември т.г. Само една трета от тях са записани в училище. Това съобщи вицепрезидентът Илияна Йотова, която в София откри конференцията \"Младите в Европа - по-добрата Европа\".Голяма част от непридружените непълнолетни и малолетни деца идват без родители. Те не познават хората, с които са пътували, не говорят езици. Децата са подложени на тежък психически натиск. Те нямат документи, напълно изгубени са и се превръщат в жертви. \"Загиналите и пропъдени в изгнание деца не са статистика\", категорична бе Йотова.В целия свят близо 50 милиона деца са били прокудени, а 28 милиона от тях са разселени от домовете си в резултат на конфликт, съобщи вицепрезидентът.По данни на УНИЦЕФ, от 2016 г. всеки ден по две деца умират, бягайки от война. Общият брой на децата бежанци и мигранти, които бягат сами, се е увеличил пет пъти в сравнение с 2010 г.През 2015-2016 г. над 300 хиляди непридружени или разделени от родителите си деца са регистрирани в 80 държави. За сравнение, през 2010 -2011 г. те са били 66 хиляди. Над един милион са децата бежанци в Турция, а непридружените деца са 92 % от тези, които пристигат в Италия.\"Според \"Европол\" 10 000 са безследно изчезналите деца от началото на бежанската криза\", посочи вицепрезидентът.Според Илияна Йотова през 2013 - 2017 г. европейските политики са били насочени преимуществено към темата за сигурността, как да се прекъснат пътищата за миграция, как да се изграждат стени. \"Много малко през тези години се говореше за това как ще посрещнем тези хора, които в голямото си мнозинство бягаха, защото търсеха сигурност и бъдеще за децата. Този голям разговор още не е започнал, надявам се да започне днес\", коментира вицепрезидентът.Йотова е категорична, че езикът на омразата може само да ражда омраза. Сред темите на конференцията са социалното включване на младите бежанци в образованието, пазара на труда и обществото, както и ролята на младежките организации в тази посока.\"Децата са нашите най-естествени съюзници и трябва не само да ги пазим - ако им дадем оръжието на образованието, ценим ги, даваме им бъдеще, те ще се върнат към света на ценностите и човешките права и няма да стават лесна плячка на радикални елементи\", заяви Йотова.Припомняме, вчера от БЧК обявиха началото на  на мигрантите със статут, които са на територията на България. Специалисти ще помагат на чужденците да попълнят необходимите формуляри за издаване на документи, за регистрация на децата в училище, за отваряне на собствен бизнес. Професионални психолози ще оказват помощ на деца и възрастни, които имат посттравматичен стрес.", "date": "2017.11.03", "title": "До 30 септември са постъпили 370 молби за закрила на деца-мигранти"}
{"url": "https://news.bg/crime/nyama-opravdanie-za-grubostta-na-turskiya-granichar-spored-mvr-shefa.html", "text": "Граничарят, който е пребил нашия съгражданин на границата с Турция, ще бъде наказан. Това стана ясно от думите на вътрешния министър Валентин Радев. \"В момента има контактна група от двете страни. Този служител ще бъде наказан, ще се вземат съответните мерки\", обясни Радев пред журналисти в парламента.Двама граничари спрели нашенеца. Единият обаче бил агресивен от страх, че не си е свършил работата по проверка на българина. Според Радев нашият съгражданин е искал да отиде някъде в Турция, но имало някакъв проблем с турската система. Турците не успели да му сложат печат и българинът се отказвал да влиза в страната.Тогава сънародникът ни направил обратен завой през границата, а турските граничари решили, че в колата има нещо съмнително и след 10-20 метра, вече в наша територия, те го спрели, обясни още вътрешният министър.Според МВР шефа няма оправдание за грубостта на турския граничен полицай. И от двете страни на границата, по думите му, правилата трябва да се спазват.По-рано днес вицепремиерът и министър на външните работи Екатерина Захариева заяви, че турските власти вече са започнали разследване по случая. Стана ясно също така, че Турция се е извинила официално за случилото се с българския гражданин.", "date": "2017.11.03", "title": "Няма оправдание за грубостта на турския граничар според МВР шефа"}
{"url": "https://news.bg/politics/balgarski-eksperti-uchastvat-v-prosvetnata-reforma-v-ukrayna.html", "text": "Българчетата в Украйна да учат българска история, идентичност и култура. За това настоява правителството, както стана ясно от коментара на външния министър Екатерина Захариева. Сега те учат български език в неделните училища.Тя коментира, че държавата ни периодично е поставяла въпроса за изучаване на майчин език в Украйна.Припомняме, темата се изостри след идеите за образователна реформа в Украйна. Нашият посланик е направил среща за законопроекта с представителите на българското малцинство и техните организации там, посочи Захариева.Само преди дни министърът на образованието Красимир Вълчев се върнал от Украйна, където е получил  език и за участие на български експерти в подзаконовите нормативни актове по просветната реформа.В момента има, където се изучава български език като чужд. През годините на прехода българската държава развива система от 57 неделни училища, които българската държава подкрепя финансово.", "date": "2017.11.03", "title": "Български експерти участват в просветната реформа в Украйна"}
{"url": "https://news.bg/comments/terorist-tarsi-rabota-pazarat-na-dzhihad-sled-daesh.html", "text": "Халифатът на ДАЕШ в Ирак и Сирия е вече в миналото, а това, което остава от него, са все по-ускорено стесняващи се териториални \"петна\" на съпротива. Това обаче далеч не означава, че заедно с \"държавността\" на ислямския радикализъм, е рухнала и идеологията, която я направи възможна. Паричните потоци и кадровите ресурси на тази идеология също остават.Колкото и да е парадоксално, предсмъртната агония на ДАЕШ допринася за активизацията на пазара за джихад. И под основните новини от региона тече едно скрито \"Търси/Предлага\".Джихадистът си пише CV: къде е бил позициониран, какви задължения е изпълнявал и какъв \"трудов стаж\" има. После криптира CV-то си чрез специална програма (например TrueCrypt, ползвана от ДАЕШ) и го качва в платформа за споделяне на файлове (например, турската dosya.co, ползвана от ДАЕШ). Следва онлайн \"интервю\" (например, чрез месинджъра Telegram, ползван от ДАЕШ) и ако кандидатстващият спечели доверието на потенциалния работодател, то следва среща с посредник или емисар, когато се взема окончателното решение.Колкото повече халифатът се приближава до окончателното му унищожение, толкова повече стават тези CV-та. Оцелелите терористи от ДАЕШ се оглеждат за нов \"работодател\". А конкурентните терористични \"брандове\" и \"фирми\" са отзивчиви. Има вече налични сведения за пренос на бойци от ДАЕШ към Тахрир ал-Шам (все още активна в сирийския Идлиб) и за контакти между емисари на ал-Кайда с хора от ДАЕШ в Сирия.Представете си го по следния начин. Имате доказана фирма, с водещи позиции в даден бранш, която изведнъж е принудена да напусне пазара. Всички останали фирми, които имат апетити към тази търговска ниша, веднага актуализират ресурсите си, влагайки ги в запълването на създадения вакуум.Не си мислете, че когато говорим за пазара на труда, поведението на фирма за паста за зъби е много по-различна от това на тази, която произвежда и експортира тероризъм. Пазарът си е пазар и почива на идентична логика, независимо дали продаваш \"кристален блясък\" на емайла или джихад. Пазарните дялове, know-how-ът, мениджмънтът, експертизата и професионализма си се ценят.В това отношение, ал-Кайда е най-близо в борбата за наследството на ДАЕШ. И двете групировки са салафитско-джихадистки и с глобални претенции, което е и една от причините за кадровия пренос от едната към другата (първо бе в посоката ал-Кайда - ДАЕШ, сега ще е по-скоро обратното).Разбира се, между тези две групировки съществуват редица различия. Някои от тях са структурни: ал-Кайда предпочита мрежовото съществуване от латентен характер, ДАЕШ - ясния физически и териториален периметър. Другите са инструментални: ал-Кайда удря и бяга, докато ДАЕШ напада и се установява. Двете имат и идеологически несъответствия: за ал-Кайда шиитите ще станат проблем, когато християните престанат да бъдат, докато ДАЕШ не прави особена разлика между тях. Стратегията им също не е идентична: ал-Кайда привижда Халифата в далечното бъдеще, ДАЕШ - тук и сега. Дори и PR-ът им е различен: ДАЕШ прекалява с пропагандата в социалните мрежи.Но не смятайте, че това са различия, които не могат да бъдат преодолени от доброто заплащане. Нито пък, че \"мениджмънтът\" на терористичните организации не е готов на промени. Ако той прецени, че \"брандът\" на групировката не предлага дългосрочно кариерно развитие, доколкото се е превърнал в магнит за американски и руски бомби, то тогава терористичният борд предлага гъвкави решения. Така фронтът ал-Нусра се пребрандира на Фатах ал-Шам, за да се преименува впоследствие на Тахрир ал-Шам. Цялата тази суматоха от имена и тирета обаче не бе особено успешна, доколкото бомбите лесно разпознаха в тях сирийския франчайз на ал-Кайда.А ако се позовем на опита от началото на тази година, то вече виждаме как Тахрир ал-Шам изглежда като временен вариант за месторабота за дезертиращите бойци на ДАЕШ. Нещо като подготвителен период или психологическа адаптация, за последваща професионална дестинация - оригинала ал Кайда.И все пак, с оглед на това, че всяка една от споменатите терористични организации е под активното военно полезрение на международната общност, каква е мотивацията на редовия джихадист да се занимава с такъв занаят?Определено не става дума обезателно, винаги и само за религия. Мотивацията има също своите конкретни икономически изражения.Така например, не толкова отдавна, ДАЕШ заплащаше на своите бойци средно между 400 и 800 долара на месец. Разбира се, сумата зависи от ранга на субекта, мястото, на което той служи, и времевия диапазон, за който говорим. Добре известно е, например, че в началото на 2016-та година халифатът намали споменатите суми наполовина. Последното се наложи поради това, че територията му се свиваше, а успоредно с нея и налозите, които той събираше като данък от местното население, и достъпът му до петролни находища.Въпреки рязкото намаляване на заплащането, сумата, която един средностатистически боец на ДАЕШ взема, е по-висока от средната заплата на редовия сирийски гражданин.Още повече, че въпросните пари представляват само основната заплата на джихадиста. Към нея се добавят допълнителни бонуси. За всяка една съпруга, която той има - по 50 долара отгоре. За всяко едно дете - по 25 долара на калпак. Последното е нещо като детски.Макар и да не се знае ценоразписът, всеки джихадист е получавал допълнителна сума към заплатата си за компенсация, ако в изпълнението на \"свещената война\" е получил физическо нараняване. Нещо като социална застраховка.В допълнение, спането и храната са за сметка на Халифата. В по-доходоносния период на ДАЕШ, на боеца са му били предоставяни и други удобства, ако той предварително не е разполагал с тях - кола, гориво и жена.Въпреки тоталитарната дисциплина и ред, на актива на ДАЕШ не е отказвана и частната инициатива. На тях им е позволено да си осигуряват допълнителни приходи - обикновено чрез продажбата на откраднати стоки, принадлежали на местното население.По този начин, ако един джихадист е от среден ранг, има две съпруги, три деца и заседнал куршум в тялото си, както и \"пазарно\" мислене, то той е получавал минимум поне 775 долара.Това, разбира се, преди \"финансовата\" криза от последната година-две. Към момента, свитият централен бюджет на ДАЕШ е само една от причините, поради които оцелелите терористи започват да търсят други \"фирми\", в които да продължат \"занаята\" си.Разбира се, най-бързият начин за спечелване на много пари за редовите бойци на ДАЕШ си остава Абу Бакр ал Багдади. Ако лидерът на остатъчния халифат е жив, доколкото няма консенсус за неговата смърт, главата му е оценена от Държавния департамент на САЩ на 25 милиона долара.Също толкова е наградата и за главата на лидера на ал-Кайда, Айман ал Зауахири.Еднакви суми за собствениците на близки \"фирми\" със сходен \"бизнес-план\".А 25 милиона долара са издръжката на бая съпруги.", "date": "2017.11.03", "title": "Терорист търси работа: пазарът на джихад след ДАЕШ"}
{"url": "https://news.bg/world/ivanka-tramp-osadi-tormoza-nad-zheni-na-konferentsiya-v-tokio.html", "text": "Тормозът на жени на работното място не може да бъде толериран. Това заяви на конференция в Токио дъщерята на американския президент Иванка Тръмп информира USA Today. Дъщерята на президента Тръмп и негов съветник говори Световната асамблея на жените посред нарастващото внимание към сексуалния тормоз над жени в Холивуд и в други индустрии в САЩ.\"Прекалено често, нашата работна култура се проваля в това да се отнася към жените с нужното уважение\", изтъкна Иванка Тръмп и добави, че това се среща в различни форми, включително тормоз, който не може никога да бъде толериран.В речта си тя акцентира също, че трябва да се положат усилия на работните места, за да се уважава стойността на жените и да се се приеме нуждата от баланс между семейство и работа.Иванка Тръмп изтъкна, че въпреки повишаващия се процент на работещи жени, очакванията на корпорациите остават \"в застои\" и продължават да упражняват общите очаквания, че майките трябва да останат вкъщи, за да осигурят пълноценна грижа у дома.", "date": "2017.11.03", "title": "Иванка Тръмп осъди тормозa над жени на конференция в Токио"}
{"url": "https://news.bg/regions/chetirima-postradaha-v-devin-pri-iztichane-na-gaz.html", "text": "Четирима мъже пострадаха в Девин след изтичане на газ при профилактика на газова цистерна в четвъртък по обед. Инцидентът е станал близо до частен имот, в който мъжете ремонтирали. Те ползвали ъглошлайф, което причинило възпламеняване на газ, съобщи БНР.Работниците са получили обгаряния по лицата и ръцете от първа и втора степен, но няма опасност за живота им. Те са получили спешна медицинска помощ в Девин. По-късно са транспортирани в Смолян. След това са превозени до Университетската многопрофилна болница \"Свети Георги\" в Пловдив.Мястото на инцидента е обезопасено от екип на пожарната в Девин. Уведомени са трудовите инспектори в Смолян. По случая е образувано досъдебно производство.", "date": "2017.11.03", "title": "Четирима пострадаха в Девин при изтичане на газ"}
{"url": "https://news.bg/bulgaria/toploizolatsionnata-sistema-na-caparol-pokriva-klas-po-reaktsiya-na-ogan-v.html", "text": "Топлоизолационните материали и топлоизолационната система на CAPAROL отговарят на всички законови изисквания на Р. България.\"Съвкупността от всички елементи на топлоизолационната система на CAPAROL покрива строителните изисквания и отговаря на клас \"B\" по реакция на огън - трудногорим продукт с много ограничен принос за неконтролирано горене\", заявиха от ръководството на DAW Benta България по повод появили се в публичното пространство публикации за некачествени топлоизолационни материали, използвани по програмата за енергийна ефективност.Системата CAPAROL е напълно подходяща за фасади на нови сгради, саниране на високи жилищни сгради и паметници на културата. Тя включва иновативния топлоизолационен продукт DALMATINA с клас по реакция на огън \"C\", който е напълно в норма с българското законодателство и е безусловно доказан, след направени тестове в началото на тази година в нотифицирани европейски лаборатории в Германия и Италия, както и от българската държавна агенция по метрология и стандартизация.Важна част от топлоизолационната система на CAPAROL са покрития на фасадата. Карбоновата мазилка на CAPAROL и нано-кварцовата технология за фасадни покрития са продукти от ново поколение и без аналог на българския пазар.Комбинацията от продукта DALMATINA и финишните покрития повишават класа на системата до клас \"B\".Марката CAPAROL е знак за високо качество и е част от голямото семейство на немската компания DAW Group - един от най-големите производители в Европа в областта на бои и довършителни материали в строителството. Основана е през 1895г. от д-р Роберт Муриан и към днешна дата разполага с производствени единици в повече от 50 държави.Високите изисквания за качество, удовлетворяване на потребителските нужди и внедряването на нови иновации са основен приоритет на компанията.Всички продукти, налични на българския пазар, са съобразени с Българската нормативна база за строителни материали.CAPAROL присъства на българския пазар чрез дъщерната компания DAW Benta България.", "date": "2017.11.03", "title": "Топлоизолационната система на CAPAROL покрива клас по реакция на огън \"В\""}
{"url": "https://news.bg/bulgaria/kabinetat-borisov-3-misli-za-koledni-dobavki-za-pensionerite.html", "text": "Правителството обмисля дали да даде коледни добавки за пенсионерите. Новината съобщи в парламента финансовият министър Владислав Горанов. Очаква се към средата на ноември вече да има решение.Едва ли обаче добавките ще бъдат за всички, поясни финансовият министър. Спекулации били твърденията, че хазната разполага с 2,5 млрд. лева за харчене. Не може да бъде направен един лев разход, категоричен бе министър Горанов. Вероятно бюджетът ще приключи балансирано или на малък излишък, коментира още той.Не очаквам някакви драматични, допълнителни разходи до края на годината, смята Владислав Горанов. Във връзка със състоянието на болниците и конкретно тази във Враца, Горанов посочи, че има много интересни неща, които ще излизат тепърва. Подобни примери има и на други места, недоволен е той.Министърът смята, че стандартите за мениджмънт в управлението, особено на държавните болници, има нужда да бъдат повишени. Има много какво да се говори по темата здравеопазване, изтъкна Горанов.Според него наблюдава се неефективност в болниците. \"За вас тайна ли е, че системата е неефективна, че се е разорила с огромен на брой договорни партньори на касата, че през някои аптеки се извършват кражби от НЗОК\", с този въпрос финансовият министър коментира интересите в сектор Здравеопазване.", "date": "2017.11.03", "title": "Кабинетът Борисов 3 мисли за коледни добавки за пенсионерите"}
{"url": "https://news.bg/crime/mvr-obyavyava-podrobnosti-okolo-snoshtnata-si-aktsiya-v-sofiya.html", "text": "Очаква се МВР да обяви днес подробности около снощната си акция в София, предаде БНТ. По непотвърдена информация тя е срещу наркоразпространението.Все още няма информация колко са задържаните.От МВР потвърдиха единствено, че акцията се провежда на определен адрес на бул. \"Константин Величков\".", "date": "2017.11.03", "title": "МВР обявява подробности около снощната си акция в София "}
{"url": "https://news.bg/disasters/islyamska-darzhava-poe-otgovornost-za-atentata-v-nyu-jork.html", "text": "Ислямската държава пое отговорност за смъртоносната атака в Ню Йорк. Информацията беше публикувана в седмичния бюлетин на групата Ал-Наба, съобщава ABCnews.\"Във вторник ,11 Сафар, един от войниците на ислямската държава, нападна редица кръстоносци на улица в Ню Йорк, близо до паметника за нападението от 11 септември, което доведе до убийството и раняването на повече от 60 кръстоносци, слава на Аллах\". Това сочи преводът на  - компания, която следи екстремистки групи.\"11 Сафар\" е позоваване на втория месец от ислямския календар.Не е ясно защо групата твърди, че 60 души са били ранени или убити. , действително уби 8 души и рани 12 други, според информацията изнесена от полицията в Ню Йорк.", "date": "2017.11.03", "title": "Ислямска държава пое отговорност за атентата в Ню Йорк"}
{"url": "https://news.bg/world/sluzhitel-na-tuitar-deaktivira-akaunta-na-tramp.html", "text": "Акаунтът на американския президент Доналд Тръмп в социалната мрежа \"Туитър\" беше деактивиран за кратко от служител на компанията. Това се е случило тази вечер, съобщават от ABC News.Оказва се, че човекът бил последен ден на работа в компанията.\"Чрез нашето разследване научихме, че това е направено от служител на екипа за поддръжка на \"Туитър\", който е извършил това в своя последен работен ден. Провеждаме пълно вътрешно разследване \", информират в свое изявление от \"Туитър\".За единадесет минути в четвъртък, посетителите на страницата @RealDonaldTrump на президента на САЩ бяха посрещани със съобщението \"Съжаляваме, тази страница не съществува!\"", "date": "2017.11.03", "title": "Служител на \"Туитър\" деактивира акаунта на Тръмп"}
{"url": "https://news.bg/regions/razdavat-ednokratnite-parichni-pomoshti-na-postradalite-v-burgasko.html", "text": "От днес започва изплащането на еднократните помощи на хората, пострадали при . Еднократната помощ е в размер на 325 лева.В Регионалната дирекция за \"Социално подпомагане\" са постъпили общи 149 молби за получаването на еднократната помощ, съобщи БНР. Оказва се обаче, че много възрастни хора не са разбрали, че имат право да получат такава помощ.Стана ясно, че повечето жители на село Ливада, което е едно от най-засегнатите населени места, също не са попълнили молби за помощ.Очаква се около 10.30 часа социални служители от Айтос да пристигнат в кметството в село Ливада. Те ще помагат на възрастните хора да попълнят молбите за еднократни помощи.Очаква се и днес на заседание на Областния съвет за намаляване на риска от бедствия в Разград да бъде представен докладът за . В хода на проверките на язовирните стени са инспектирани общо 30 язовира, коритата на 5 реки и 3 дерета.Припомняме, при наводненията в област Бургас . Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради.Припомняме и че държавният глава Румен Радев призова за по-голям обхват на кампаниите за подпомагане на бедстващите. Президентът призова и за по-широка обществена подкрепа към  за подпомагане на засегнатите от наводненията общини в област Бургас.Към 2 ноември  е събрала сумата от . Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:", "date": "2017.11.03", "title": "Раздават еднократните парични помощи на пострадалите в Бургаско"}
{"url": "https://news.bg/crime/turskite-mitnichari-prebili-balgarina-zaradi-propusnat-pechat.html", "text": "Български гражданин беше пребит от турски граничари на българска територия. За саморазправата стана ясно вчера, 2 ноември. Към момента е изяснено, че гранични служители от турски произход са използвали физическа сила спрямо български гражданин, който вече е бил преминал в родна територия - на ГКПП \"Лесово\". Мъжът пътувал от Турция към България и преминал през турския пункт \"Хамзабейли\".Пострадалият български гражданин обясни какво точно се е случило през сутринта на 29 октомври. По думите му малко преди да бъде нападнат той безпроблемно преминал граничния пункт откъм турска територия.Пред Нова телевизия българинът заяви още, че саморазправата започнала докато той чакал с автомобила си на гише \"Дезинфекция\" от българската страна на границата. Тогава турски граничар отворил внезапно вратата на колата му и ударил силно българина в областта на окото.\"Единият турски граничар ме блъскане по гърба. Другият ме риташе в бедрата. Третият ме дърпаше. Дрехите ми бяха разкъсани\", добави пострадалият. По думите му и преди е имало подобни ексцесии със служителите на турската гранична смяна.Към момента пострадалият е с отток на лявото око, както и разкъсване на устната. Мъжът е категоричен, че ще потърси съдебна отговорност от тримата граничари - ще иска по 30 хил. лв. обезщетение за причинените телесни щети от всеки граничар.От своя страна турските граничари се оправдали, че дърпали мъжа обратно към турския пункт, защото забравили да му ударят определен печат.Още вчера стана ясно, че за инцидента е уведомена Районната прокуратура в Елхово и вече по случая е образувано досъдебно производство за причиняване на лека телесна повреда. Разследват се причините за възникване на инцидента, действията на чуждестранните длъжностни лица и начина на влизането им на територията Република България. За случая е уведомен и главният прокурор Сотир Цацаров, който е разпоредил разследване в максимално кратки срокове.Вицепремиерът и министър на външните работи Екатерина Захариева заяви пред bTV, че турските власти вече са започнали разследване по случая. Стана ясно също така, че Турция се е извинила официално за случилото се с българския гражданин.", "date": "2017.11.03", "title": "Турските митничари пребили българина заради пропуснат печат"}
{"url": "https://news.bg/crime/ekaterina-zaharieva-premierat-uvazhava-lichnite-resheniya.html", "text": "\"Това е изключително тежък сектор, нуждаещ се от тежки реформи\". Така вицепремиерът и министър на външните работи Екатерина Захариева коментира оставката на здравния министър пред bTV. Тя предположи, че е възможно да се засягат и лични интереси.\"До колкото познавам премиера той уважава личните решения\", това каза външният министър относно приетата от Бойко Борисов оставка. За нея най-важно е да се запази репутацията на кабинета. \"Имаме разследване на органите, не е установено престъпление\", поясни тя за казуса на проф. Петров.На въпрос за избор на наследник на Николай Петров, Захариева каза: \"Решението ще си бъде на премиера, парламентът ще го гласува, така че пожелавам успех, на който и да е. Нека да изчакаме решението, ще разберете скоро\".Екатерина Захариева обясни, че кабинетът има ясен антикорупционен план. За нея много по-важно е как ще се прилагат законите.\"Ние можем да прием най-чудесните и прекрасните закони, въпросът е как ще ги прилагаме на практика\", отсече тя.За избора на нов Висш съдебен съвет, Захариева обясни, че това са мажоритарни избори. Две са звената, над които се набляга - корупция и организирана престъпност. Тя обясни, че в последните десет години има голям напредък в борбата с организираната престъпност. \"Не може да се казва, че няма никакъв напредък\", изтъкна Захариева и добави, че се знае къде са проблемите и се работи върху тях.Едно от най- желаните неща от съдии и съдийски организации е било силно съдийско самоуправление, обясни вицепремиерът. \"Част от политическите партии не желаеха да подкрепят силно съдийско самоуправление\", изтъкна министър Захариева.Екатерина Захариева не вижда как БСП ще искат вот на недоверие и как говорят за корупция. Тя изтъкна случая с кмета на Батак и акцентира, , но той не е техен кмет. БСП се разграничили, но кметът още е на власт. Тя натърти и че в БСП също се разследва за корупция.\"Целта на БСП не е да се бори с корупцията\", заяви Захариева и добави, че опозицията се стремяла само да вкарва ГЕРБ в обяснения, вместо да се приемат закони.Случаят на побоя на българин на турската граница се разследва, обясни външният министър. \"Веднага след този казус гранична полиция е поискала обяснение от турските си колеги\", коментира случая Екатерина Захариева. Тя обясни, че има записи на камерите, но тя не ги е гледала все още.\"Надявам се да не е честа практика\", изтъкна Захариева и добави, че за пръв път чува за такъв казус. Министър Захариева увери, че тече проверка на прокуратурата и е получено извинение от турска страна. Турските власти също ще разследват случая.", "date": "2017.11.03", "title": "Екатерина Захариева: Премиерът уважава личните решения"}
{"url": "https://news.bg/regions/kola-propadna-v-3-metrova-dupka-v-kazanlak.html", "text": "Автомобил пропадна в 3-метрова дупка в Казанлък. Дупката се намира на улица в града, съобщи Нова телевизия.Собственикът на автомобила не е пострадал. Щетите по колата не са големи.Община Казанлък временно е затворила булеварда с шокиращата дупка. Пропастта се запълва с чакъл.От ВиК дружеството са заявили, че причината за пропадането на пътната настилка по този начин е наличието на магистрален водопровод под улицата. Този водопровод не бил ремонтирам повече от 50 години, което довело до образуването на голямата яма. Предвидено е през следващата година проблемния водопровод да бъде ремонтиран.Собственикът на автомобила възнамерява да търси обезщетение за инцидента.", "date": "2017.11.03", "title": "Кола пропадна в 3-метрова дупка в Казанлък"}
{"url": "https://news.bg/world/mazh-zagina-sled-strelba-v-chikago.html", "text": "Мъж загина и двама души са ранени при стрелба в Чикаго, съобщава \"Чикаго трибюн\". Сред ранените е 12-годишно момче. Стрелбата е станала пред заведение от верига кафенета \"Старбъкс\" в четвъртък около 20:00 часа местно време.28-годишен мъж е загинал по данни на местната полиция. Членовете на семейството идентифицирали жертвата. Загиналият е 28-годишният Совиньон Уоткинс от Чатъм.12-годишното момче е с огнестрелна рана в слабините. То е откарано за лечение в детската болница в Чикаго, където е вписано в добро състояние, съобщи полицията. Другият пострадал е мъж на 24 г. Той е прострелян от лявата страна на тялото и е приет в тежко състояние в болница.Предположенията на полицията са, че стрелбата е станала след провалена наркосделка. Полицията в Чикаго съобщи, че убиецът очевидно е бил замесени в сделка за наркотици на Уилсън Авеню и Бродуей.Нападателят носил тъмни дрехи и маска. Властите обясняват, че пострадалото дете и мъжът са улучени докато стрелецът се е прицелвал в загиналия.Заподозреният е все още на свобода.", "date": "2017.11.03", "title": "Мъж загина след стрелба в Чикаго"}
{"url": "https://news.bg/politics/kmetat-na-batak-da-poeme-otgovornost-prizovavat-cherveni-deputati.html", "text": "Кметът на Батак Петър Паунов е напуснал БСП през 2015 година. Това заяви пред Нова телевизия народният представител от БСП Александър Симов.Поради тази причина БСП няма как да наложи санкция на кмета на Батак. \"Нашата  си остава принципна и е заявена след драмата \"\", заяви Симов и добави, че Паунов трябва да понесе своята отговорност, когато изнесените данни бъдат доказани.Припомняме, Окръжната прокуратура в Пазарджик внесе в съда  за това, че в качеството си на кмет е продал държавен имот.Вчера, 2 ноември, ГЕРБ поискаха оставката на Петър Паунов.Според Симов този случай показва, че темата корупция е в центъра на дневния ред на България. Той припомни и за повдигнатите обвинения срещу кмета на Асеновград, които бяха свалени от прокуратурата. Симов обясни още, че БСП няма как да прави политически чадър над когото и да е, защото левицата е опозиция, а не управляваща партия.Относно предстоящия вот на недоверие Симов заяви, че борбата с корупцията не е приоритет за ГЕРБ. Това ставало ясно от предложението на ГЕРБ председателя на антикорупционния орган да се назначава от правителството. \"Няма как това мнозинство да разследва себе си. Затова ние поставяме темата и ще видим, дали имаме сред другите партии общи позиции\", поясни Симов и добави, че вотът на недоверие всъщност е най-мощният инструмент една опозиция да постави проблем на дневен ред.Симов коментира и т. нар. . Според него в регистъра си герберите не оспорват някакви неистински твърдения, а политически позиции. Реплики на Симов също присъствали в този регистър - той казал, че искането на ГЕРБ да прави учебници за бедни и богати би било краят на държавата.\"Нека да опитат да оборят бестселъра \"Шайка\", тъй като виждам, че един от основните борци ще е . Да си опровергае книгата\", предложи още червеният депутат.Депутатът от БСП Жельо Бойчев също коментира предложението за вот на недоверие. Пред БНТ той заяви, че България има нужда от промяна. \"Има нужда от разговор за корупцията и злоупотребата с власт. Ние ще го изнесем с искания вот на недоверие\", отсече категорично Бойчев.Според Бойчев още от самото сформиране на правителството се е започнало със скандални назначения, защото политиката на ГЕРБ и ОП не била поставена на принципна основа с ясна законодателна програма.Депутатът добави, че се надява на предстоящите разговори с другите опозиционни партии по темата \"вот на недоверие\" БСП да получи подкрепа. \"Първата ни цел е да направим много съдържателни мотиви за вота\", посочи още Бойчев.", "date": "2017.11.03", "title": "Кметът на Батак да поеме отговорност, призовават червени депутати"}
{"url": "https://news.bg/world/v-sidni-osadiha-5-dushi-za-gotven-teroristichen-akt.html", "text": "Четирима мъже и един тийнейджър са осъдени в Австралия за заговор за извършване на терористична атака в Сидни, съобщава БиБиСи.В заговора са включени атаки към австралийската федерална полиция в Сидни и затвор в близкия град Литгоу, полицията го предотвратява през 2014 г.Предводителят им Сулайман Халид, е описан от съдията като \"отдаден терорист\", който го осъди на максимума от 22 години и шест месеца затвор.Върховният съд установява, че участниците в заговора са се сдобили и с оръжия и боеприпаси. Трима от обвиняемите 22-годишният Халид, 24-годишния Джибрил Алмауей,  и 17-годишно момче са се признали за виновни в планиране на терористична атака.Други двама  Алмауий и Саид се признават за виновни в съзнателно изготвяне на документ, който би улеснил терористичните актове.Другите четирима подсъдими получават максимални присъди от девет до 18 години, в зависимост от вината им.Съдия Джефри Белю коментира, че Халид координира \"много аспекти\" на заговора за период от шест седмици. \"Той е покварен от опасна, насилствена и извратена идеология, която той носи като знак на честта и няма място в нито едно цивилизовано общество\", коментира съдията.", "date": "2017.11.03", "title": "В Сидни осъдиха 5 души за готвен терористичен акт"}
{"url": "https://news.bg/politics/bsp-predlaga-pomosht-na-prokuraturata-za-batak.html", "text": "БСП ще помага на прокуратурата да установи има ли нарушения в действията на кмета на Батак Петър Паунов. Това стана ясно от думите на социалиста Антон Кутев в Народното събрание. По думите му има компетентни органи, които да установят дали има корупция.Стана ясно още , че червените нямало какво повече да направят. Не можело обаче ей така да се хвърлят обвинения срещу един човек.Припомняме, Окръжната прокуратура в Пазарджик внесе в съда  за това, че в качеството си на кмет е продал държавен имот.Вчера, 2 ноември, ГЕРБ поискаха оставката на Петър Паунов.По-рано днес червеният депутат Александр Симов заяви, че Паунов е напуснал редиците на БСП през 2015 година. Поради тази причина БСП няма как да наложи санкция на кмета на Батак. \"Нашата  си остава принципна и е заявена след драмата \"\", заяви още Симов и добави, че Паунов трябва да понесе своята отговорност, когато изнесените данни бъдат доказани.Кутев подчерта, че заради подметнати обвинения в първия мандат на ГЕРБ с вътрешен министър Цветан Цветанов държавата беше осъдена и припомни случая с варненския социалист . Кутев изтъкна, че не можело да се прави паралел между \"Кумгейт\" и \"Батакгейт\".", "date": "2017.11.03", "title": "БСП предлага помощ на прокуратурата за Батак"}
{"url": "https://news.bg/politics/dps-sabira-partiyniya-aktiv-za-da-go-chue.html", "text": "ДПС събира партийния актив, за да оценят властта. \"Това е първият Централен съвет след изборите, съвсем логично е да отидем с желание и очакване да чуем какво мислят структурите на партията за тази власт\", обяви в кулоарите на парламента Йордан Цонев.\"Отиваме да чуем какво мислят структурите по въпроса за властта, по въпроса за тази коалиция, за действията на властта и действията на ДПС от съставянето на коалицията до днес\", подчерта Цонев, като посочи и че по този начин ще се очертаят и бъдещи действия.", "date": "2017.11.03", "title": "ДПС събира партийния актив, за да го чуе"}
{"url": "https://news.bg/world/siriyskata-armiya-prevze-poslednata-islyamistka-krepost-v-deir-ez-zor.html", "text": "Сирийските войски и техните съюзници напълно освободиха Деир ез-Зор от бандите на терористите от ДАЕШ (Ислямската държава), посочват агенцията SANA, ТАСС и БиБиСи.\"Сирийската армия възстанови сигурността и стабилността на цялата територия на Deir ez-Zor, унищожавайки последните крепости на терористите в града\", се казва в изявлението.Други доклади съобщават, че сирийската армия и нейните съюзници са изчистили всички последни джобове на съпротива. ДАЕШ държеше по-голямата част от града от 2014 г., който е от стратегическо значение поради близостта му до границата с Ирак.", "date": "2017.11.03", "title": "Сирийската армия превзе последната ислямистка крепост в Деир ез-Зор "}
{"url": "https://news.bg/crime/blagoevgrad-otnovo-osamna-s-ovaglen-avtomobil.html", "text": "Лек автомобил е запален през нощта в Благоевград. Автомобилът е изгорял до основи, съобщи БГНЕС.Сигналът за пожара е бил подаден на телефон 112 в 1.30 часа през нощта. Към мястото веднага се запътили екипи на пожарната. Въпреки усилията им обаче, колата е изгоряла до основи.Запаленият автомобил е бил паркиран на улица \"Генерал Тодоров\". Огънят бързо засегнал и друга кола, намираща се до запалената.Припомняме, това е поредният случай на запален автомобил в областния град. Вчера, 2 ноември, в града също беше запалена кола. Автомобилът изгоря до основи, а пламъците засегнаха и друга кола.", "date": "2017.11.03", "title": "Благоевград отново осъмна с овъглен автомобил"}
{"url": "https://news.bg/crime/mnogo-narusheniya-tryabvat-za-da-se-vzeme-litsenz-na-firma-prevozvach.html", "text": "За да се отнеме лиценз на фирма-превозвач е необходимо да бъдат констатирани изключително много нарушения. Това обясни пред БНР зам.-министърът на транспорта Ангел Попов по повод на . Той натърти, че изначало отнемането на лиценз е трудна манипулация.Попов информира, че в министерството е получено писмо от Върховната административна прокуратура. В писмото прокуратурата е посочила конкретните пунктове, по които да бъде проверена компанията \"Юнион Ивкони\", чийто автобус катастрофира на магистрала \"Тракия\".\"В момента ние извършваме много, много, много конкретна проверка, много точна\", заяви Попов пред медията и увери, че ще действат съвместно и с други контролни органи, за да се установи състоянието на фирмата.\"Няма фирма, независимо коя е, при констатиране на нарушение да няма санкции. Бъдете сигурни, че ако ние констатираме нарушения, както сме го правили досега, санкции ще има и те ще бъдат много сериозни\", увери зам.-министърът.", "date": "2017.11.03", "title": "Много нарушения трябват, за да се вземе лиценз на фирма-превозвач"}
{"url": "https://news.bg/regions/kola-se-raztsepi-pri-tezhka-katastrofa-kray-karlovo.html", "text": "Кола се разцепи на две части след изключително тежка катастрофа. Пътният инцидент е станал по пътя Баня - Васил Левски, край Карлово.Катастрофата се е разминала без жертви, съобщи Нова телевизия. В нея имало трима души. Двама от тях са невредими. Водачът е приет в болница без опасност за живота.Пътният инцидент е станал рано сутринта. Колата се забила в дърво с изключително висока скорост. Вследствие на удара колата се е разполовила. Предната част на превозното средство останала при дървото. Задната чат обаче изхвърчала на 60 метра от предницата на автомобила.Според версията на пътните полицаи катастрофата е възникнала заради висока скорост. Предполага се, че водачът загубил контрол върху управлението на колата.", "date": "2017.11.03", "title": "Кола се разцепи при тежка катастрофа край Карлово"}
{"url": "https://news.bg/press/deputatite-odobriha-minimalna-zaplata-ot-510-leva-na-10-noemvri-premierat-vadi-nov-zdraven-ministar.html", "text": "Бюджет. \"Сега\":Депутатите одобриха минимална заплата от 510 лева Бюджетите на държавното обществено осигуряване (ДОО) и здравната каса за 2018 г. бяха одобрени в парламентарните комисии по социална политика и здравеопазване, предаде БГНЕС.Заложените разходи за здраве са в размер на 4.7 млрд. лв., което представлява 4,5% от БВП. Това е с 485 милиона лева повече от разходите за 2017 г. В НЗОК ще влязат около 406.6 млн. лв. повече. Приоритети ще са електронно здравеопазване, майчино и детско здравеопазване, профилактиката и ранната диагностика на заболяванията и качествена медицинска и дентална помощ.Бюджетът на ДОО предлага увеличение на минималните осигурителни прагове за 2018 г. с 3.9 на сто и при планираното увеличение на минималната работна заплата с 10.9 на сто.Средното увеличение на минималните осигурителни прагове през 2018 г. е около 6.8 на сто. Минималната работна заплата скача от 460 на 510 лв. Определя се минимален месечен осигурителен доход на самоосигуряващите се лица в размер на 510 лв. Здравеопазване. \"Сега\":Лекарският съюз предупреди за фалити на болнициЗа фалити на болници и поликлиники предупреждават от Българския лекарски съюз (БЛС), съобщи Нова телевизия. Виновник за финансовия колапс щял да бъде проектобюджетът на здравната каса за догодина.\"Парите не достигат за изследвания, за консултации, за профилактични прегледи. Касата заплаща едни минимални цени, които от 15 години не са се променили\", заяви д-р Николай Колев, общопрактикуващ лекар. В сравнение с тази година през следващата за джипитата ще има 7 милиона лева повече. \"Увеличението е нищожно и недостатъчно. Бюджетът е некомпетентно направен\", смята доц. д-р Любомир Киров, председател на Сдружението на общопрактикуващите лекари.За да не се задълбочава кризата, сдружението на общопрактикуващите лекари иска увеличение в размер на 25 млн. лв.Отговорът на държавата е, че средствата в сектора по принцип са лимитирани. \"Със сигурност на някои няма да им стигнат парите. Колкото и да изглеждат много 3,8 млрд. лв., здравеопазването е нещо много скъпо\", коментира зам.-министърът д-р Мирослав Ненков. Срещи. \"Монитор\":Борисов обсъди бъдещето на Западните Балкани с швейцарския президент Бъдещето на Западните Балкани и тяхното присъединяване към ЕС е била една от основните теми по време на разговора между премиера Бойко Борисов и президента на Швейцария Дорис Лойтхард. Именно Западните Балкани са основен приоритети по време на БГ председателството на ЕС, с чиито акценти Борисов е запознал Лойхард.\"Дебатът за бъдещето на Европа е свързан с дебата за европейската интеграция на тези държави, тяхното приобщаване, стабилност, просперитет и спазване ценностите на Общността\", посочил Борисов. Според него швейцарските проекти в страните от региона могат да бъдат много полезни за икономическото и социалното им сближаване с държавите от ЕС със останалите страни Европейското икономическо пространство. Лойтхард от своя страна изразила очакването си България да бъде отговорен ротационен председател на Съвета. По време на разговора са обсъдени теми като миграционната политика, както Брекзит. Борисов пък представил и постиженията ни от борбата с контрабандата и корупцията.   Министър.\"24 Часа\":На 10 ноември премиерът вади нов здравен министър Най-вероятно на 10 ноември премиерът Бойко Борисов ще внесе в парламента кандидатурата на новия здравен министър, след като проф. Николай Петров подаде оставка. Това ще стане след приемането на бюджета на първо четене, обяви шефът на ПГ на ГЕРБ Цветан Цветанов. Оставката на Петров ще бъде приета, стана ясно от думите на Цветанов. Това е негов избор и премиерът се е съобразил с желанието му, каза той: \"Стоим зад премиера и не можем да правим аналогия със случая с Делян Добрев\".", "date": "2017.11.03", "title": "Депутатите одобриха минимална заплата от 510 лева; На 10 ноември премиерът вади нов здравен министър"}
{"url": "https://news.bg/int-politics/930-zhurnalisti-sa-bili-ubiti-za-poslednite-10-godini-alarmira-oon.html", "text": "930 журналисти са били убити за последните 10 години - между 2006 и 2016 година. Тази статистика изнесе генералният секретар на ООН Антониу Гутериш. Изявлението му бе по повод на Международния ден на борбата срещу ненаказаните престъпления, извършени срещу журналисти.Той не пропусна най-пресните случаи на нападения, сред които атентатът срещу разследващия журналист от Малта Дафне Каруана Галисия. Хиляди други медийни работници се сблъскват с различни видове тормоз, се казва още в съобщението.В 9 от 10 случаи извършителите не са изправени пред съда. Покушенията срещу пресата са удари срещу цялото общество, защото то е заинтересовано от изнесената информация за корупция, конфликт на интереси или трафик, припомня още той. ", "date": "2017.11.03", "title": "930 журналисти са били убити за последните 10 години, алармира ООН "}
{"url": "https://news.bg/int-politics/papata-prizova-evropa-da-zapazi-obshtnostta.html", "text": "Папа Франциск призова Европа да запази общността, да се съсредоточи върху основните си принципи, съобщиха световните информационни агенции.Той фокусира изказването си върху опасностите пред запазването на общността - националистическите движения, които възникват върху тенденцията към индивидуализъм. Светият Отец направи изказването по време на конференция на Ватикана, посветена на 60-годишнината от подписването на Римския договор.По думите му, концепцията за свободата е недоразбрана, схващана като свобода от всички обвързаности. Заради това се появява общество, което не усеща връзка с миналото и принадлежност. То дава поле за изява на екстремистки и популистки групи, които шумно протестират, без да предлагат алтернатива и конструктивен диалог. Европа не е просто сбор от институции и статистика, а основата са хората и това би била основната заслуга на християните. Трябва да се промени усещането, че имаме просто квоти, гласове, икономически показатели, прагове на бедност и да си спомним, че зад всичко това стоят реални хора, настоя Франциск. ", "date": "2017.11.03", "title": "Папата призова Европа да запази общността "}
{"url": "https://news.bg/weather/oblachen-i-dazhdoven-petak.html", "text": "Предимно облачен и дъждовен на места петък ни очаква, съобщават от НИМХ на БАН. Над страната преминава студен атмосферен фронт. Вятърът в Дунавската равнина ще е умерен. Максималните температури ще са между 12 и 17 градуса. Атмосферното налягане ще се понижава и ще е по-ниско от средното за месеца. ", "date": "2017.11.03", "title": "Облачен и дъждовен петък"}
{"url": "https://news.bg/int-politics/tramp-s-poredni-zaplahi-kam-severna-koreya.html", "text": "Американският президент Доналд Тръмп отправи поредни заплахи към Северна Корея.Това направи той в интервю за Fox. \"Имаме един проблем. Той се нарича Северна Корея.\", заяви държавният глава и обяви, че нерешаването му няма да е добре за никого, без да прави повече уточнения. Пхенян по-рано \"препоръча\" на президента да си пие хапчетата за умопобърканост и заклейми враждебната му реторика. На Тръмп предстои 10-дневна азиатска обиколка, която включва Виетнам, Китай, Южна Корея, Филипините и Япония. Това е първото му посещение в Азия като президент на САЩ.По време на обиколката вероятно ще се срещне с руския си колега Владимир Путин. По думите на Тръмп, Путин е много важен, защото може да помогне за решаването на проблема със Севена Корея. Сеул предупреди, че Северна Корея верочно готви поредни ракетни тестове. Била е засечена повишена активност в изследователските ѝ обекти.Южна Корея обяви, че никога няма да признае КНДР за ядрена държава, като Сеул също никога няма да се стреми да се сдобие с ядрени оръжия.", "date": "2017.11.03", "title": "Тръмп с поредни заплахи към Северна Корея"}
{"url": "https://news.bg/int-politics/vzriv-raztarsi-shvedski-noshten-klub-nyama-zhertvi.html", "text": "Взрив е отекнал в клуб в шведския град Малмьо, предаде РТ. Няма данни за жертви и ранени. По времето на атаката заведението е било затворено. На място е пристигнал екип от сапьори. Изяснява се типът взривно устройство, което е било използвано. Издирва се нападателят. Очевидци твърдят, че са видели мъж да бяга след детонацията на бомбата. Експлозията е събудила живеещи в района. Това е пореден случай за града в последния месец. ", "date": "2017.11.03", "title": "Взрив разтърси шведски нощен клуб, няма жертви "}
{"url": "https://news.bg/world/irakskite-sili-vlizat-v-al-kaim-v-posledna-ofanziva-sreshtu-islyamistite.html", "text": "Иракските сили са влезли в Ал Каим, една от последните останали територии в страната, все още под контрола на ДАЕШ (Ислямска държава), съобщава съвместното оперативно командване, цитирано от \"Ройтерс\"Антитерористични подразделения, иракски военни, сунитски обединения и подкрепяните от Иран мобилизационни групи участват в офанзивата.Частите са навлезли в Ал Каим и Рава, два града, разположени в граничния район със Сирия. Иракските сили за сигурност превзеха и граничен пункт със Сирия от ДАЕШ.Според шиитската милиция през първите часове на офанзивата успешно успели да атакуват редица населени места, непосредствено близо до град Ал Кайм. Вчера войските са установили установиха контрол над 85% от граничния район.Ръководена от САЩ международна военна коалиция съобщава в изявление, че около 1500 ислямистки бойци се очаква да останат в непосредствена близост до Ал Каим.Операциите за окончателното прочистване на екстремистите от крепостите им в Ирак продължават, въпреки едновременния военен напредък в кюрдската територия на север.Централното правителство на Ирак започна офанзива на 16 октомври, за да си върне спорните територии, държани както от Багдад, така и от кюрдите, в отговор на референдума за независимост на Кюрдите, състоял се на 25 септември.В четвъртък иракските сили заплашиха да възобновят военните операции срещу кюрдите, обвинявайки ги, че забавят прехвърлянето на контрола над границите и се възползват от преговорите, за да засилят защитата си.", "date": "2017.11.03", "title": "Иракските сили влизат в Ал Каим в последна офанзива срещу ислямистите "}
{"url": "https://news.bg/int-politics/belgiya-ne-vizhda-prichina-da-predostavya-ubezhishte-na-puchdemon.html", "text": "Министърът на енергетиката, околната среда и устойчивото развитие на Белгия Мари-Кристин Маргем отхвърли възможността за предоставяне на убежище на бившия президент на Каталуния Карлес Пучдемон, тъй като няма заплаха за живота му или основание да му предоставя закрила.Тя добави, че въпросът с предоставяне на убежище на бившия каталунски лидер ще бъде разгледан в съда, ако бъде подадена подобна молба от Пучдемон.Министър Маргем подчерта, че белгийското правителство \"в никакъв случай не трябва да се намесва в работите на суверенна страна, която функционира на демократична основа\".Вчера Карлес Пучдемон не се яви пред Върховния съд на Испания, за да отговори на въпросите на прокурорите, които образуваха наказателно производство срещу него за бунт, противодържавна дейност и злоупотреба с публични средства. По-късно във вчерашния ден испанската прокуратура поиска европейска заповед за арестуването му. Според някои испански медии испански съдия е издал европейска заповед за арест, но според други информации това не е така.Белгийският адвокат на Пучдемон заяви, че бившият президент на Каталуния ще се бори срещу екстрадиция, без да се стреми към политическо убежище.\"Ройтерс\" от своя страна информира, че белгийският министър за убежището и миграцията Тео Франкен не изключва предоставянето на убежище на Пучдемон. Той обясни, че въпросът е \"до каква степен съдебният процес ще бъде справедлив\".", "date": "2017.11.03", "title": "Белгия не вижда причина да предоставя убежище на Пучдемон"}
{"url": "https://news.bg/crime/ubietsat-na-viola-poiska-proshka-ot-mayka-i.html", "text": "\"Ужасно съжалявам. Не очаквам родителите да ме разберат. Моля за прошка. И най-много от майка ѝ.\"Това бяха последните думи в съдебната зала на Стефан Станев, убил по особено жесток начин приятелката си Виола Николова.Припомняме,  бе разкрито от столични полицаи на 26 юни тази година, като убиецът Стефан Станев беше арестуван чак в Созопол. Експертиза установи комбинация от амфетамини, екстази, марихуана и кокаин в кръвта на убиеца. Самото убийство е извършено със стик за голф и няколко ножа.Тогава стана ясно още, че преди убийството на 29-годишната студентка тя е подала 5 жалби за закани за убийство срещу обвинения Стефан Станев, но само по една от петте преписки е образувано досъдебно производство. На останалите четири жалби прокуратурата не е обърнала внимание и ги е завършила с отказ.Днес Станев призна всички факти и обстоятелства от обвинителния акт и поиска да не се събират нови доказателства. Прокуратурата е категорична, че целта е била една - неизбежно да се причини смърт.Докато прокурорът четеше обвинителния акт, майката на жертвата се разплака в съдебната зала.Държавното обвинение поиска 30 години затвор за убийството на Виола.Защитата на родителите на Виола поиска присъдата да е доживотен затвор без замяна. Адвокатът акцентира върху умисъла на деянието.Адвокатът на Станев заяви, че не е чул от прокурора защо трябва да се наложи най-тежкото наказание. Според него не са взети предвид смекчаващи вината обстоятелства, а именно - чистото съдебно минало, това, че Станев не е направил опит да се укрие. Той акцентира върху това, че Станев в ареста е осъзнал какво е извършил и многократно се е разкаял. Самопризнанията, които е направил, също са смекчаващо обстоятелство според адвоката.Защитата на Станев поиска присъда от 15-20 затвор.Майката на Виола през сълзи заяви, че очаква справедлива присъда.Присъдата ще бъде произнесена в 12.45 ч.", "date": "2017.11.03", "title": "Убиецът на Виола поиска прошка от майка ѝ"}
{"url": "https://news.bg/world/potrebiteli-v-tsyal-svyat-se-oplakaha-ot-sriv-v-sotsialnata-mrezha-whatsapp.html", "text": "Паника обхвана потребители, след като услугата за незабавни съобщения на WhatsApp, използвана от повече от 1 милиард души на ден е претърпяла срив в различни части на света. Според сайта DownDetector, Messenger на WhatsApp е имал прекъсвания, а според потребители, приложението е функционирало така, сякаш телефонът не е свързан към интернет.Проблеми със социалната мрежа са имали потребители от Германия, Съединените щати, Русия, Украйна, Литва, Латвия и други страни.Припомняме, WhatsApp претърпя срив в някои райони на света и през май. По-късно проблемът беше отстранен след установена неизправност, която е причинила трудност на потребителите да получат достъп до услугата.", "date": "2017.11.03", "title": "Потребители в цял свят се оплакаха от срив в социалната мрежа WhatsApp "}
{"url": "https://news.bg/regions/3-godishno-dete-postrada-v-dzhakuzi.html", "text": "Отново инцидент с джакузи по Черноморието. Дете е пострадало в джакузи в хотел на Северното Черномирие, съобщи bTV.Майката на пострадалото дете разказва, че тя и детето ѝ били в джакузи в спа комплекс в Шкорпиловци. По едно време обаче детето започнало да крещи. Палецът на крака на 3-годишното дете е сериозно наранен, но причините към момента не са изяснени.От хотела обясняват, че джакузито не работи с помпа. Следователно няма как крака на детето да е бил засмукан. В съоръжението нямало и остри елементи, които да причинят такава травма.Очаква се Държавната агенция за метрологичен и технически надзор и Комисията за защита на потребителите да инспектират съоръжението в най-кратки срокове, за да се установи причината за нараняването на детето.Припомняме, през месец февруари тази година  в курорта \"Слънчев бряг\" и едва не се удави. Тогава детето беше засмукано от помпата на джакузито, която не е била обезопасена.  беше дълго време в критично състояние и опасност за живота. На 24 септември . То също пострада сериозно и не можеше да ходи известно време.", "date": "2017.11.03", "title": "3-годишно дете пострада в джакузи"}
{"url": "https://news.bg/regions/razpredelyat-75-ot-dareniyata-za-kameno-i-25-za-postradalite-ot-burgas.html", "text": "218 000 лв. събраха до 2 ноември 2017 г. в БЧК за пострадалите от наводнението в Бургас, съобщиха от Българския червен кръст (БЧК).На Първото заседание на Обществения съвет за управление на набраните средства за пострадалите от наводненията, което се проведе на 2 ноември 2017 г., бе решено 75% от парите да отидат за община Камено и 25% за пострадалите от община Бургас.В Съвета участват представители на: президентството на Р България, на институцията на омбудсмана, на ГД\"ПБЗН\" - МВР, на НАП, на областна администрация Бургас, на община Бургас и Камено, НСОРБ и медии.163 500 лева се предоставят на община Камено за неотложни строително възстановителни дейности на 36 най-тежко пострадали от наводнението къщи.Сумата от 54 500 лв. се предоставя на община Бургас за закупуване и предоставяне на пострадалите семейства на необходимата домакинска техника. Това е в съответствие с направеното общинско предложение и след проведена процедура по Закона за обществените поръчки (ЗОП).", "date": "2017.11.03", "title": "Разпределят 75% от даренията за Камено и 25% за пострадалите от Бургас"}
{"url": "https://news.bg/auto/avtoproizvoditelite-v-germaniya-puskat-mrezha-ot-stantsii-za-zarezhdane-na-elektromobili.html", "text": "Най-големите автомобилни производители в Германия и \"Форд\" обявиха, че съвместната им европейска мрежа за презареждане на електрически автомобили ще пусне в експлоатация първите си станции за зареждане през тази година в Германия, Австрия и Норвегия, съобщава \"Асошиейтед прес\".BMW, \"Даймлер\", \"Форд\" и \"Фолксваген\" имат равен дял в акциите на предприятието, плановете за които бяха обявени за първи път през миналата година.Автомобилните компании заявиха, че първите 20 високоенергийни зарядни станции ще бъдат отворени през тази година на 120 км разстояние една от друга по главните пътища. Те планират да разширят мрежата до повече от 100 станции през следващата година и ще разположат около 400 в цяла Европа до 2020 г.Основните компании в инициативата заявиха, че \"други автомобилни производители са поканени да помогнат за разширяването на мрежата\".Целта е да се улесни ползването на електрическите автомобили на дълги разстояния и да станат по-привлекателни за масовия пазар.", "date": "2017.11.03", "title": "Автопроизводителите в Германия пускат мрежа от станции за зареждане на електромобили"}
{"url": "https://news.bg/crime/25-g-zatvor-za-ubietsa-na-viola.html", "text": "Съдебният състав по делото за убийството на Виола Николова постанови присъда от 25 години лишаване от свобода при първоначален строг режим за убиеца Стефан Станев. Един от членовете на състава е подписал присъдата с особено мнение, като се е аргументирал с това, че присъдата трябва да е 30 г. Станев трябва да заплати и разходите по делото. До влизане на присъдата в сила той остава в ареста.Близките на Виола посрещнаха с неодобрение решението на съда. Майката Райна Николова излезе разстроена от залата и не пожела да разговаря с журналистите.Братът на Виола попита къде е държавата и защо не може да намери причината за деянието. Той припомни, че имало документи и жалби и попита защо никой не се е самосезирал.\"Ако вашето дете беше убито, вие щяхте ли да приемете извинението?\" Така Валери Николов баща на Виола коментира поднесените им извинения от Станев.Според брата на Виола, Стефан Станев не е бил искрен в извиненията си и се е държал като актьор в залата. Не били изненадани, че направил самопризнания. Направило им впечатление, че е с високо самочувствие и използва високопарни думи.Бащата на Виола заяви, че ще обжалват и поддържат искането на прокуратурата за присъда от 30 г. Адвокатът на Станев, заяви, че било добре прокуратурата да си върши адекватно работата, визирайки жалбите срещу Станев. В прокуратурата има много проблеми, констатира още той.Съдът не допусна гражданските искове на родителите на Виола да бъдат разгледани съвместно с делото. Те са конституирани като частни обвинители и граждански ищци. Райна и Валери Николови искат 700 000 лв. за причинени неимуществени щети.Присъдата от 25 години затвор за Станев може да се обжалва в 15 дневен срок пред САС.Припомняме,  бе разкрито на 26 юни тази година. Убиецът Стефан Станев беше арестуван чак в Созопол.Експертиза установи комбинация от четири вида дрога в кръвта на убиеца. Станев убил Виола със стик за голф и няколко ножа.Преди да бъде убита 29-годишната студентка е подала 5 жалби за закани за убийство срещу обвинения Стефан Станев, но само по една от петте преписки е образувано досъдебно производство. На останалите четири жалби прокуратурата не е обърнала внимание и ги е завършила с отказ.", "date": "2017.11.03", "title": "25 г. затвор за убиеца на Виола"}
{"url": "https://news.bg/world/141-martvi-tyulena-izpluvaha-po-bregovete-na-ezeroto-baykal-v-rusiya.html", "text": "Властите в руския район на Сибир разследват смъртта на 141 тюленa, които изплуваха по бреговете на най-дълбокото езеро в света Байкал, съобщава АП.Властите предполагат, че причината е болест, но коментират, че лабораторните проби не са показали какво би могло да убие животните.Общият брой на байкалските тюлени \"нерпа\" се оценява на около 130 000.Езерото близо до монголската граница, на разстояние 2 185 километра източно от Москва, съдържа 20% от световната сладка вода и е дом на 1500 вида растения и животни, които не съществуват никъде другаде по света.", "date": "2017.11.03", "title": "141 мъртви тюлена изплуваха по бреговете на езерото Байкал в Русия"}
{"url": "https://news.bg/world/ruskite-spetssluzhbi-zadarzhaha-ekstremisti-planirali-palezhi-i-napadeniya.html", "text": "Руските спецслужби - ФСБ са прекратили дейността на Московска клетка на \"Артподготовка\" (екстремистка организацията забранена в Русия), на беглеца политик Вячеслав Малцев, чиито привърженици се опитвали да предизвикат бунтове в столицата, според тайните служби, съобщава \"РИА Новости\"Членовете на организацията са планирали да подпалят административни сгради и да атакуват полицейски служители, за да предизвикат бунтове на 4 и 5 ноември. Клетките функционират в района на Москва, Красноярск, Краснодар, Казан, Самара и Саратов. Всички екстремисти са задържани, иззети са и петнадесет коктейла \"Молотов\".\"Останалите в Русия активисти на екстремистката група в редица градове в страната са създали група за извършване на екстремистки акции, насочени към дестабилизиране на социално-политическата ситуация\", съобщават властите.В интерес на разследването не се съобщават повече данни за задържаните.", "date": "2017.11.03", "title": "Руските спецслужби задържаха екстремисти планирали палежи и нападения "}
{"url": "https://news.bg/economics/peti-blok-na-aets-kozloduy-s-litsenz-za-sledvashtite-10-g.html", "text": "Председателят на Агенцията за ядрено регулиране Лъчезар Костов връчи подновената лицензия за експлоатацията на пети блок на АЕЦ \"Козлодуй\" за следващия 10 годишен период.За подновяване на лицензията е извършен и преглед на безопасността. Целта е била да се демонстрира спазването на най-високи стандарти за безопасност.Заключението е, че за следващите 10 години с подновяване на лицензията, АЕЦ \"Козлодуй\" е с още по-високо ниво на безопасност.Иван Андреев, изпълнителен директор на АЕЦ \"Козлодуй, заяви, че получаването на лицензията е било национален приоритет. Направени са много изменения в посока повишаване на безопасността. Той припомни, че ползите за обществото от работата на пети блок на централата ще са огромни.674 млн.лв струват всички дейности по увеличаване на мощността и увеличаване на срока на експлоатация на двата блока.През 2021 г изтича срокът на експлоатация, а през 2019 лицензията на шести блок.Енергийният министър Теменужка Петкова заяви, че денят е специален, защото един от приоритетите на правителството е бил удължаване на лиценза на пети блок. Удължаването на лиценза е станало със собствени средства на централата. Вървят дейности по удължаване живота на шести блок, допълни тя.Валидността на лицензията е от 6 ноември.", "date": "2017.11.03", "title": "Пети блок на АЕЦ \"Козлодуй\" с лиценз за следващите 10 г"}
{"url": "https://news.bg/crime/vzriviha-bankomat-i-v-samokov.html", "text": "Банкомат е взривен в Самоков през изминалата нощ, сигналът е получен минути преди 4 часа сутринта, съобщава БНР.Устройството е било в сграда, в района на автогарата. Полицията издирва извършителите.Няма информация за пострадали при инцидента.Преди една седмица стана ясно, че има заподозрени лица за един от  и в с. Баня.От началото на годината до сега разбитите банкомати са пет, а само преди седмица- три. Случаите нямат общо един с друг, според вътрешния министър. Групите, според него, не са организирани, а са спорадични. Припомняме,  при предишния случай на разбит банкомат.", "date": "2017.11.03", "title": "Взривиха банкомат и в Самоков"}
{"url": "https://news.bg/crime/do-10-godini-zatvor-mozhe-da-poluchi-mazh-predlozhil-podkup.html", "text": "Прокуратурата внесе обвинителен акт срещу мъж, предложил подкуп на полицай, съобщиха от Софийска градска прокуратура. В колата на обвиняемия имало чужденци, той шофирал без книжка и без документи за автомобила.Ако бъде признат за виновен, законът предвижда наказание до 10 години \"лишаване от свобода\" и глоба до 15 000 лева.На 06 август 2016 г. на АМ \"Хемус\", при разклона за село Яна с посока изход град София към град Ботевград, двама полицейски служители спрели за проверка лек автомобил \"Фолксваген Голф\".При проверката те установили, че шофьорът е без документи - Свидетелството за регистрация на моторно превозно средство (СРМПС) и Свидетелство за управление на моторно превозно средство (СУМПС).В проверявания автомобил били и седем мъже с чужд произход. Шестима от тях притежавали регистрационни карти на чужденци, а единият без документи.Полицейските служители започнали да оформят документите за установените нарушения. По това време обвиняемият извадил от джоба си свити банкноти, обърнал се към един от тях и му казал \"Това е за Вас , за да се оправим\". След това мушнал в пепелника на служебния автомобил свити банкноти. Те са иззети по съответния ред.На обвиняемият бил съставен Акт за установяване на административно нарушение (АУАН), за това че е управлявал лек автомобил без да притежава нужните за това документи.Разпитан в качеството на обвиняем мъжът заявил, че полицаите са му поискали пари, за да го пуснат, но тъй като той им дал по-малко, те го задържали. По-късно, чрез защитника си, поискал делото да се реши с \"извънсъдебно споразумение\".Спрямо обвиняемия има невлязла в сила присъда за грабеж и неприключени прокурорски преписки за противозаконно подпомагане на чужденец да пребивава или преминава през държавата.", "date": "2017.11.03", "title": "До 10 години затвор може да получи мъж, предложил подкуп"}
{"url": "https://news.bg/int-politics/poroshenko-zaracha-na-raketnite-voyski-da-badat-gotovi-da-se-varnat-v-donbas.html", "text": "Президентът на Украйна Петро Порошенко обяви, че ракетните войски и артилерията трябва да бъдат готови да се върнат на фронтовата линия в Донбас, ако това е необходимо, съобщават руски медии.\"Днес ние трябва да усъвършенстваме уменията, бързата реакция и придвижването, разгръщането на артилерийски и ракетни системи. Вас ви отведоха от фронтовата линия, но вие трябва да бъдете готови да се върнете там във всеки един момент и да влезете в бой, ако това е продиктувано от необходимостта за отбраната на Украйна\", изтъкна Порошенко по време на посещение във военна част в Киевска област.По-рано държавният глава на Украйна заяви, че 130 хил. запасни войници са готови да се върнат в строя в случай на влошаване на положението в Донбас.Властите в Киев многократно са посочвали, че ще върнат Донбас \"под украински суверенитет\". Порошенко уверява, че това ще се случи по мирен път.От своя страна ръководителят на самопровъзгласилата се \"Донецка народна република\" Александър Захарченко се зарече, че \"Донбас никога през моя живот няма да стане част от Украйна, но Украйна може да се присъедини към Донбас\".", "date": "2017.11.03", "title": "Порошенко заръча на ракетните войски да бъдат готови да се върнат в Донбас"}
{"url": "https://news.bg/energy/ban-s-doklada-si-chertae-chervenata-liniya-za-aets-belene.html", "text": "Докладът на Българската академия на науките (БАН) за АЕЦ \" Белене\" ще стане готов всеки момент. В него ще има всички възможни сценарии. Това стана ясно от думите на енергийния министър Теменужка Петкова, която присъства на връчването на удължения лиценз за експлоатацията на пети блок на АЕЦ \"Козлодуй\" за следващите 10 г.Докладът на БАН ще бъде с базова информация, която ще послужи при бъдещи преговори.Петкова беше категорична, че с доклада искат да видят коя е червената линия, която не могат да прекрачат при преговори за реализация или не. Трябва също да се знае кои са оптималните варианти, ако има такива.Тя призова за търпение, за да не се получава както през 2003-2004 г, когато е имало прогноза за режим на тока през 2010 г. Министърът уточни, че не желае такива прогнози.В доклада има клауза за конфиденциалност, но с разрешението на БЕХ, Петкова се надява резултатите да станат ясни за обществото.\"Това, което трябва да направим, е по най-добрия начин да оползотворим това, което имаме - площадка за 1,5 млрд.лв, оборудване за 1,176 млрд. лв., всички разрешителни за този проект и нотификация от ЕК\", добави Петкова.Докладът ще даде информация за всички възможни сценарии и финансиране при различно акционерно участие на една проектна компания, която ще бъде създадена и съответно да бъдат направени опити тя да бъде приватизирана или да бъде намерен стратегически инвеститор, който да се включи, ако бъде реализиран проектът.Петкова уточни, че за проектната компания са готови със счетоводни анализи, като са анализирани всички активи и пасиви.По отношение на готовността на\"Росатом\" да строи \"Белене\", енергийният министър заяви, че не изключва нито един вариант и се търси най-доброто за България.", "date": "2017.11.03", "title": "БАН с доклада си чертае червената линия за АЕЦ „Белене“ "}
{"url": "https://news.bg/world/norvegiya-shte-ima-iztrebiteli-peto-pokolenie-f-35.html", "text": "Бойната авиация на Норвегия ще има изтребители пето поколение F-35, съобщават местни медии.Скандинавската страна е получила първите три изтребителя пето поколение Ф-35, поръчани от американския производител \"Локхийд Мартин\", потвърдиха от министерство на отбраната.Планира се между 2018 и 2024 г. Норвегия да получава от САЩ по шест самолета F-35 на година.Плановете са от 2019 г. F-35 да започнат да охраняват норвежкото небе. Новите изтребители ще струват на Норвегия 71,5 млрд крони ($8,8 млрд.) по цени от 2017 г. Общите разходи за целия период на експлоатация на F-35 до 2054 г. ще възлезе на около 190 млрд крони ($23 млрд.).Средствата ще са необходими за подготовка на бази, покупка на въоръжение, резервни части и тренировочни симулатори, ремонт и модернизациа на машините, подготовка на пилотите.", "date": "2017.11.03", "title": "Норвегия ще има изтребители пето поколение F-35"}
{"url": "https://news.bg/regions/mechki-razbiha-pchelini-v-haskovsko.html", "text": "Екоинспекцията в Хасково провери нови три сигнала за нападнати от мечки пчелини в района на Държавното ловно стопанство \"Женда\".Това съобщиха от Екоинспекцията в Хасково, цитирани от \"Нов живот\".Разрушени са два кошера в село Соколите, пет в близост до ловен дом \"Женда\" и шест в махала Демерджи дере, община Черноочене.През септември отново в землището на чернооченското село Соколите мечка унищожи 12 пчелни кошера и над 240 кг мед.Съставени са протоколи и са изпратени писма до екологичното министерство с предложение стопаните да бъдат обезщетени на пазарни цени.От началото на годината сигналите за нанесени щети от мечки са общо шест. Другите са за нападнати и умъртвени телета в кърджалийските села Мурга и Пресека.", "date": "2017.11.03", "title": "Мечки разбиха пчелини в Хасковско"}
{"url": "https://news.bg/world/vse-pak-ispaniya-iska-arest-za-puchdemon.html", "text": "Испанският съд издаде европейска заповед за задържане на бившия каталунски лидер Карлес Пучдемон.Това стана, след като той не се яви, за да бъде разпитан по повдигнатите му обвинения за измяна, разхищение на държавни средства и преврат, съобщи АП.Белгия има три месеца, преди да реши дали да предаде Карлес Пучдемон на Испания.Испания беше връхлетяна от конституционна криза след провеждането на референдума на 1 октомври, незачитайки решение на испанския конституционен съд, което обяви референдума за незаконен.През миналата седмица испанския премиер Мариано Рахой наложи пряко управление върху Каталуния, разпускайки регионалния парламент и свиквайки предсрочни местни избори за 21 декември.Испанската прокуратура поиска от съдия от Върховния съд да вкара в затвора осмина от деветимата уволнени членове на каталунското правителство, които се явиха за разпит. Сред тях са вицепрезидентът, вътрешният министър, външният министър и правосъдният министър.На деветия, бившият министър на икономиката на Каталуния Санти Вила, беше наложена парична гаранция от 50 хил. евро, уточниха от прокуратурата. Той подаде оставка пред каталунският парламент преди той да гласува независимост миналия петък.", "date": "2017.11.03", "title": "Все пак Испания иска арест за Пучдемон"}
{"url": "https://news.bg/regions/otnemat-litsenza-na-firmata-s-obarnatiya-avtobus-ako-e-manipuliran-tahografat.html", "text": "Компанията собственик на катастрофиралия в понеделник автобус рискува да й бъде отнет лиценза, ако се докаже, че тахографът е манипулиран умишлено. Това коментира пред БНТ транспортният министър Ивайло Московски.Той определи като \"несериозни\" твърденията на \"Юнион Ивкони\", че не знаят дали шофьорите им карат с актове за нарушение, защото нямат механизъм да устоновят това. От ГЕРБ пък предлагат да бъде създаден съвсем нов орган - Автомобилна камара, която да регулира бранша и да предлага издаване или отнемане на лицензи на превозвачите.Ако проверките на МВР, прокуратурата и министерството докажат, че тахографът на катастрофиралия автобус умишлено е манипулиран, така че данните от злополучния понеделнишки курс да не бъдат разчетени, и се докаже, че това нарушение е система, практика в дейността на компанията - тогава лицензът ѝ ще бъде отнет. Това уточни Ивайло Московски.Досега компанията е била глобявана, защото тахографите ѝ не са работели точно поради технически причини, а не умишлена манипулация, затова лицензът й не е отнет.Като \"несериозни\" определи Ивайло Московски твърденията на \"Юнион Ивкони\", че фирмите превозвачи в България нямат механизма да знаят дали шофьорите им карат с актове за нарушения и изобщо правят ли самоволни смени по средата на курса, каквито съмнения има за шофьора на катастрофиралия автобус.Ивайло Московски, министър на транспорта, информационните технологии и съобщенията: Това са несериозни неща. Тези хора работят на трудови договори. Ами добре, той къде му е талонът? Нали като му е написан, акт му е взет талона. Къде му е талонът? Те не ги ли проверяват в компанията, като тръгват на работа, дали имат целия пакет документи, с които трябва да тръгнат? Ако примерно тахографът поради техническа причина не може да бъде отчетен коректно, каква примерно би била вината на фирмата или на водача? Има такива случаи поради техническа причина. Нали трябва да се изясни поради каква причина. Дали има умишлено манипулиране на тахографа, дали от техническа причина не може да му бъде отчетен коректно пътуването и времето за почивки.Идеята да има Автомобилна камара е тя да бъде основният представителен орган на товарните и автобусните превозвачи пред държавата и международни организации.Камарата е предвидено да събира документите на превозвачите и да предлага на министъра да лицензира една или друга фирма, ако тя отговаря на изискванията.Сега всичко това се прави от Автомобилната администрация. Издаването на лиценза си остава функция на министъра.Малките и големите превозвачи обаче днес влязоха във война по темата. Според по-малките фирми, няма как едни частни дружества да предлагат на министъра и заявиха, че големите ще оказват натиск над малките. По-големите превозвачи пък подкрепят създаването на такава Автомобилна камара, която да ги представлява по общи въпроси като Закона \"Макрон\" например, който за малко не удари български компании.", "date": "2017.11.03", "title": "Отнемат лиценза на фирмата с обърнатия автобус, ако е манипулиран тахографът"}
