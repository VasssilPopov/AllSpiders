{"url": "https://news.bg/world/mey-es-da-promeni-pozitsiyata-si-za-brekzit.html", "text": " Това заяви британският премиер и основен преговарящ от британска страна по \"развода\" с Брюксел Тереза Мей. Тя изрази увереност, че с взаимни компромиси и добра воля може да се постигне удовлетворяващо споразумение. Премиерът направи изявлението си при пристигането си за неофициалната среща на върха на ЕС, която се провежда тази вечер в австрийския град Залцбург. Тя ще има около 10 минути, за да разговаря с лидерите на 27-те страни членки, които в четвъртък ще обсъдят Брекзит в нейно отсъствие.По-рано Мей заяви в своя статия, че ако ЕС и Великобритания искат да постигнат споразумение за Брекзит, нито една страна не може да излиза с неприемливи искания към другата.Преговарящите страни възнамеряват да включат гарантираща клауза в споразумението за напускане на ЕС, за да предотвратят в бъдеще нуждата от \"твърда\" граница с Република Ирландия. ЕС иска Северна Ирландия да остане в митническата територия на блока, за да се избегнат митнически проверки на границата. Но Мей смята, че това ще създаде икономическо и конституционно разделение в Ирландско море между Великобритания и Северна Ирландия. Според нея това няма да бъде прието от нито един премиер на Обединеното кралство.", "date": "2018.09.19", "title": "Мей: ЕС да промени позицията си за Брекзит "}
{"url": "https://news.bg/crime/ivan-geshev-iska-oshte-prokurori-i-sadii-v-spetssada.html", "text": "Заместник-главният прокурор Иван Гешев иска от Висшия съден съвет (ВСС) да увеличи броя на съдиите и да обезпечи кадрово спецсъда и прокуратурата. За това призова самият той брифинг в Спецпрокуратурата.Гешев припомни редица случаи, по които работи Специализираната наказателна прокуратура. Сред тях се касае за организирана престъпна група с висящо досъдебно производство за присвояване на 2 милиарда и половина от банка, предстои внасяне на обвинителен акт за организирана престъпна група, занимаваща се с , особено важни за живота и здравето на българските граждани. Внесен е и обвинителен акт за поискан подкуп от 500 000 евро, от който са получени само 70 000 евро.Той припомни и случая за задържаната организирана престъпна група на служители от НАП, които освен, че са с най-тежката мярка за неотклонение \"задържане под стража\", в резултат на което са предприети мерки на правителството и е закрит цял сектор от НАП. Приети са още дисциплинарни мерки за над 300 служителя от сегмента \"Оперативен контрол\" на НАП. Работи се и по случай за пране на 10 млн. евро.\"Ще направим всичко възможно да прекратим съществуването на подобни структури\", закани се Гешев и добави, че не може да се очаква добро правосъдие, което да налага наказания, ако не се попълни добре кадрово.\"Ако не се решат битовите и кадрови проблеми на Специализираният наказателен съд, той ще блокира до края на годината. Не би могло да се очаква нормално правосъдие на съд, който не е попълнен кадрово и материално\", обясни заместник-главният прокурор Иван Гешев.Не си ли осигурят желаните проблеми, делата ще останат висящи и ще се отлагат за следващите месеци, изрази съжаление той.", "date": "2018.09.19", "title": "Иван Гешев иска още прокурори и съдии в Спецсъда"}
{"url": "https://news.bg/crime/komisiyata-na-bosiya-go-razoblichi-che-e-s-otneta-knizhka.html", "text": "Николай Колев - Босия се оказа рецидивист на пътя. Той е с отнета шофьорска книжка заради куп нарушения.Според него обаче той не е извършил престъпление, а само нарушения на пътя.От Главна дирекция \"Национална полиция\" представиха в ресорната комисия данни за нарушенията на Босия, извършени в периода 2002 до 2012 година.Босия е с глоба заради несъобразяване на поведението с пътните сигнали и пътна маркировка.После е хванат от КАТ, че не е пропуснал насрещно движещ се автомобил при завой. След това е заловен да кара без книжка. Карал и кола, която не е преминала технически преглед. Полицаите го залавят да шофира и с превишена скорост.Друг път пък отнел предимство на пешеходци.Заради всичко това е с отнети всички 39 контролни точки. Все още няма възстановени права за управление на МПС.\"От всички места катаджиите ми искаха пари\", подчерта той.Босия обясни, че не му се слушат глупости. Защитниците на Николай Колев скочиха и обявиха, че присъстват на трибунал. Заседанието се опорочавало. Пред медиите той посочи, че трябвало да се прави разлика между престъпление и нарушение, а той не е извършил престъпление, а е без книжка заради нарушения.Припомняме, Николай Колев - Босия в знак на протест срещу корупцията, която допуска войната по пътищата.като знак за започване на борбата с корупцията, която отнема живот. Босия започна гладната си стачка, но едва , като го посетиха и в дома му.По-късно бе сформирана , която да разгледа сигналите на Босия, но протестиращият не беше доволен от работата й, която, по думите му, беше отбиване на номера.Комисията проведе вече няколко заседания, а междувременно ръководството на , а .Утре се очаква в Народното събрание да се гласува и за ", "date": "2018.09.19", "title": "Комисията на Босия го разобличи, че е с отнета книжка"}
{"url": "https://news.bg/int-politics/tramp-ubeden-ima-ogromen-napredak-sas-severna-koreya.html", "text": "Президентът на САЩ Доналд Тръмп приветства срещата между севернокорейския вожд Ким Чен-ун и южнокорейския президент Мун Дже-ин, като обяви, че имало \"огромен напредък\" със Северна Корея на няколко фронта, включително ядреното разоръжаване на Пхенян, съобщава \"Ройтерс\".Говорейки пред журналисти в Белия дом, Тръмп коментира, че споразуменията, постигнати между двамата държавни ръководители на срещата, в която Северна Корея увери, че ще затвори окончателно своите основни съоръжения за производство на ракети със свидетели, били \"много добра новина\".\"Той е спокоен и аз съм спокоен, така че ще видим какво ще стане\", изтъкна Тръмп, имайки предвид Ким Чен-ун.", "date": "2018.09.19", "title": "Тръмп убеден: Има огромен напредък със Северна Корея"}
{"url": "https://news.bg/int-politics/yaponiya-razrabotva-hiperzvukova-raketa-no-samo-za-zashtita.html", "text": "Япония разработва хиперзвукова ракета, която може да достигне скорост Мах-5 или повече, според местни медии.\"Киодо Нюз\" съобщава, че Токио отпуска повече средства, около 57 млн. долара, за изследване и разработване на ракети в бюджета за отбрана през следващата година.Решението на японското правителство да разработи оръжието идва в момент, когато севернокорейският лидер Ким Чен-ун заяви, че подкрепя ядреното разоръжаване на Корейския полуостров.Ракетата, която Япония се стреми да развие, е способна да атакува вражески бази, но има притеснения, че това нарушават принципите на ориентираната към отбраната политика на страната според Конституция, според \"Киодо\".Японското министерство на отбраната планира да построи прототип на двигател, както и да разработи технологии за топлоустойчиви материали. Тестовете ще се провеждат от 2023 до 2025 г.Министерството на отбраната коментира, че разработката ще се използва за \"защитата на острова\" и няма да бъде използвана по начина, по който са предвидени в американската армия.Япония няколкократно е споменавала заплахата от Северна Корея и Китай, като причина за .", "date": "2018.09.19", "title": "Япония разработва хиперзвукова ракета, но само за защита"}
{"url": "https://news.bg/int-politics/es-nastoya-london-da-preraboti-predlozhenieto-si-za-brekzit.html", "text": "Председателят на Европейския съвет Доналд Туск обяви, че основни части от предложението на Великобритания за приключване на преговорите за Брекзит не отговарят на очакванията и трябва да бъдат подобрени, само шест месеца преди страната да излезе от Общността, съобщава \"Асошиейтед прес\".Туск изтъкна, че \"предложенията на Великобритания ще трябва да бъдат преработени и поставени отново на масата на преговорите\". Той отбелязал проблемите, свързани със сухопътната ирландска граница и бъдещото икономическо сътрудничество.Основният препъникамък на сделка за Брекзит е споразумение, което ще запази стоките, услугите и хората, които свободно преминават между Ирландия, която е членка на ЕС, и Северна Ирландия, която е част от Обединеното кралство.Говорейки преди срещата на лидерите на страните членки на ЕС в австрийския град Залцбург, Туск предупреди, че изтича времето за сключване на споразумение.Великобритания излиза от ЕС в края на март догодина, но и двете страни имат желание да сключат споразумение през следващите седмици, за да оставят на съответните парламенти достатъчно време за ратифициране на споразумението.Междувременно Туск обяви, че ще свика извънредна среща на върха на ЕС за Брекзит около средата на ноември, на която да се финализира споразумението с Великобритания.", "date": "2018.09.19", "title": "ЕС настоя Лондон да преработи предложението си за Брекзит"}
{"url": "https://news.bg/health/53-ot-patsientite-tarsyat-iztegleni-ot-pazara-lekarstva.html", "text": " При 53% от случаите пациентите търсят изтеглени от пазара продукти или лекарства с преустановен внос.От Българската асоциация за развитие на паралелната търговия с лекарства (БАРПТЛ) настояват да стане възможен вносът на дерегистрирани лекарства, които продължават да се търсят от пациентите, с промени в Наредбата за регулиране и регистриране на цените на лекарствените продукти.Паралелният внос създава конкуренция на лекарствения пазар по отношение на цените, но същевременно е бързото решение за преодоляване на недостиг.На кръгла маса председателят на БАРПТЛ Христофор Иванов подчерта, че паралелният внос може да понижи цените дори и с 40%. Като примери бяха дадени страни Чехия, Полша и Италия.В последните години в над 50% са държавите с високи доходи източник на износ са Скандинавските държави, а ползите за страните с ниски доходи от вноса нарастват с намаляване на цени на лекарствата с от 5 до 37%.Според председателя на Федерация Български пациентски форум Иван Димитров лекарствата трябва да бъдат достъпни у нас, не само заради разходите, но заради безопасността на хората.\"Превърнали сме се в пътуващи куфари, които купуват лекарства из цяла Европа\", подчерта той.БАРПТЛ и Европейската асоциация на Евро-фармацевтичните компании (ЕАЕР) подчертаха, че има редица случаи, в които паралелните дистрибутори съдействат на властите за разкриване на фалшиви партиди с лекарства и сигнализират за нерегламентирани практики.Паралелните дистрибутори са и един от петте участника в стартиращата в цяла Европа верификация на лекарствата, чиято основна цел е борбата с фалшифицирането на лекарства.", "date": "2018.09.19", "title": "53% от пациентите търсят изтеглени от пазара лекарства"}
{"url": "https://news.bg/int-politics/arheolozi-vyarvat-che-sa-namerili-indevar.html", "text": "Изследователи вероятно са намерили \"Индевър\", кораба на капитан Джеймс Кук. Въпреки векове на търсене, точното място остава загадка, но екип от австралийски изследователи смятат, че останките са в района в Нюпорт Харбър, Роуд Айлънд, съобщава \"Аустралиан\".Археолозите, претърсващи потопени кораби край североизточното крайбрежие на САЩ смятат, че са открили останките след щателно проучване на 13 кораба в продължение на 25 години.\"Смятаме, че сега знаем кой може да е, но това ще ни трябват още много доказателства. Съсредоточаваме се там, където трябва\", коментира морският археолог Кати Абас.Експедиция от водолази обследва останки на 5 кораба този месец в район, където се смята, че \"Индевър\" е потънал през 1778 г., като стесняват кръга от 13, датиращи от 18-ти век, до пет и накрая до два кораба.\"Ще са нужни сериозни разкопки и допълнителни проучвания и пари\", коментира Абас и добавя, че в 7 часа в събота ще проведе пресконференция в Роуд Айлънд с подробни 3D изображения на мястото.\"Мога да кажа, че екипът е свел възможностите до една, което е много обещаващо ... Сега има още много работа, анализ и изследвания, преди да можем окончателно да заявим, че сме открили останките на \"Индевър\" на Джеймс Кук\", коментира директорът на Австралийския национален морски музей Кевин Съмптън.Откритието е по-малко от две години преди 250-тата годишнина от пристигането на Кук в Австралия, а тази година се отбелязват 250 години от първото му заминаване от Англия.Съдбата на \"Индевър\" е неизвестна на историците, защото корабът изчезва от военноморските записи, след като е продаден на Джон Уилкинсън през 1775 г. след пътуването на Кук от 1768-1771 г.Абас намира архивни документи във Великобритания за преименуването му в \"Лорд Сандвич\" и че е част от 13 транспортни кораба, потопени в Нюпорт през 1778 г.Корабът е важен за няколко страни, сред които Австралия, Нова Зеландия и САЩ, и тепърва предстои битка, къде да бъдат транспортирани останките. Очаква се генералния консул на Австралия в Ню Йорк, Алистър Уолтън да присъства на официалното представяне в Роуд Айлънд.", "date": "2018.09.19", "title": "Археолози вярват, че са намерили \"Индевър\""}
{"url": "https://news.bg/int-politics/evropeytsite-vse-oshte-masovo-podkrepyat-priema-na-bezhantsi.html", "text": "Мнозинството от европейците подкрепят приемането на бежанци, въпреки че мнозина не одобряват начина, по който Европейският съюз се справи с рекордния приток на мигранти, който достигна своя пик преди три години. Това показва ново проучване на изследователския център \"Пю\", цитирано от \"Ройтерс\".В момент, когато гневът заради миграцията стимулира възхода на евроскептичните, антиимигрантски партии в цяла Европа, проучването, проведено между май и юли тази година, показва, че над 80 процента от възрастните в Испания, Холандия, Германия и Швеция подкрепят приемането на бежанци, които бягат от насилие и война.С над 70 процента, подкрепата е висока и във Франция и Обединеното кралство. Дори в Гърция и Италия, основните входни точки за мигрантите в Европа, проучването показва, че мнозинството от анкетираните все още подкрепят приемането на бежанци.Европейската страна, в която има най-силни настроения срещу мигрантите, е Унгария, като там само 32% подкрепят приема на мигранти, докато в Полша почти половината - 49 на сто.Проучването също така показва, че много европейци са критично настроени към начина, по който ЕС се е справил с наплива на мигранти.Кризата през 2015 г. разкри дълбоки разделения в рамките на ЕС, като фронтовите страни като Италия и Гърция бяха разочаровани от източноевропейските страни, които отказаха да приемат мигранти, а други, включително Швеция и Германия, приеха несъразмерно голям дял.Около 92 процента от гърците, 78 процента от италианците и 66 процента от германците и британците са изразили неодобрение от справянето на ЕС с проблема.Извън Европа, Мексико, Канада и Австралия са показали високи нива на приемане на мигранти - над 70 на сто, докато САЩ и Япония са с 66 процента.", "date": "2018.09.19", "title": "Европейците все още масово подкрепят приема на бежанци"}
{"url": "https://news.bg/world/chetirima-ubiti-pri-novi-sblasatsi-v-gaza.html", "text": "Продължаващите сблъсъци между израелските власти и палестинци в Газа взеха нови жертви. Съобщава се за най-малко четирима загинали, предадоха световните информационни агенции.Това се е случило само за 24 часа. Новината е била потвърдена от здравното министерство в Палестина. Жителите на Газа се събраха на нов протест след провалилите се опити за смекчаване на блокадата на Ивицата. Според израелската армия, реакцията на военните е била предизвикана от терористична група, действала по границата. Откакто започнаха насилствените протести на 30 март, най-малко 178 палестинци бяха убити от израелски огън, мнозинството по време на протестните демонстрации.Израел поддържа тежка блокада на Ивицата Газа, която според тях е необходима за изолирането на \"Хамас\", с които еврейската държава води три войни от 2008 г.Критици смятат, че това е колективно наказание на два милиони жители на бедния палестински анклав.", "date": "2018.09.19", "title": "Четирима убити при нови сблъсъци в Газа "}
{"url": "https://news.bg/int-politics/14-g-zatvor-za-dvama-amerikantsi-vav-vietnam-za-opit-za-svalyane-na-pravitelstvoto.html", "text": "Съд във Виетнам осъди двама американци от виетнамски произход на 14 години затвор за \"опит за сваляне на правителството\" от власт, съобщава \"Ройтерс\", цитирайки източник от съда.Джеймс Нгуен и Ангел Фан са били осъдени заедно с 10 съучастници, които са получили по-малки присъди. На всички обвиняеми са били повдигнати едни и същи обвинения.Фан и Нгуен бяха обвинени в управлението на мрежа от тайни агенти във Виетнам, някои от които са получили титли в правителството в сянка като \"губернатор на Сайгон\" или \"командир на охранителите на националната отбрана\", уточни официалният сайт на Министерството на обществената сигурност.Двамата са възлагали \"контрареволюционни\" задачи на членовете на групата във Виетнам, включително план за излъчване на антиправителствена пропаганда от местни радиостанции, организиране на протести и накърняване на имиджа на бившия комунистически президент Хо Ши Мин.\"Останалите 10 обвиняеми в същото дело получиха затвор между пет и 11 години\", отбелязаха от съда.Фан и Нгуен ще бъдат депортирани след изтърпяването на наказанието си.Според държавните медии двамата са действали от името на \"временното национално правителство на Виетнам\", което е базирана в американския щат Калифорния организация, ръководена от американски граждани от виетнамски произход, все още лоялни към вече липсващата държава Южен Виетнам.Американската организация, която е разглеждана от Ханой като \"терористична групировка\", е изпратила Фан и Нгуен във Виетнам през февруари 2017 г., за да вършат предполагаемите си дейности по време на виетнамските национални празници, твърдят от Министерството на обществената сигурност.", "date": "2018.09.19", "title": "14 г. затвор за двама американци във Виетнам за опит за сваляне на правителството"}
{"url": "https://news.bg/world/ne-harvatiya-a-germaniya-i-frantsiya-prechat-na-sarbiya-za-es.html", "text": "Не Хърватия, а Германия и Франция пречат за членството на Сърбия в Европейския съюз, предаде Б92. Това съобщава хърватският вестник Jutarnji List, който цитира сайта EURACTIV.com. В статията се припомня, че всяка страна-членка има право на вето за присъединяването. Въпреки очакванията, истинските пречки пред сръбската цел са други, според публикацията. Напрежението между Сърбия и Хърватия обаче продължава въпреки декларираното от Белград изявлението, че \"днес времената са други\".Остри реплики размениха преди месец Сърбия и Хърватия покрай болезнените спомени за войната от 1991 до 1995 година.Сръбският президент Александър Вучич сравни Хърватия по това време с Нацистка Германия.", "date": "2018.09.19", "title": "Не Хърватия, а Германия и Франция пречат на Сърбия за ЕС"}
{"url": "https://news.bg/int-politics/ministarat-za-brekzit-vtori-referendum-shte-e-printsipna-i-prakticheska-greshka.html", "text": "Британският министър за излизане на Великобритания от Европейския съюз (Брекзит) Доминик Рааб отново подчерта, че британското правителство е дало да се разбере, че няма да проведе втори референдум за излизането на страната от Общността, изтъквайки, че това би било погрешно \"по принцип и на практика\".Според писмо, изпратено до министъра за Брекзит в правителството в сянка Кейр Стармър, Рааб е поискал от Лейбъристката партия да уточни своята политика за Брекзит, след като кметът на Лондон Садик Хан предложи втори референдум, за да може страната да остане в ЕС.\"Сами казахте, че \"няма спор, че Великобритания ще напусне Европейския съюз през март 2019 г.\", но сега най-високопоставеният избран представител на Лейбъристката партия призовава за забавяне на Брекзит\", заявява Рааб на Стармър.Рааб изтъква също така, че две години след първия референдум за Брекзит и с правилно споразумение за развода \"в нашия обсег\", Лейбъристката партия се интересува само да осуети процеса\".По-рано днес финансовият секретар в британското финансово министерство Мел Страйд спомена възможността за втори референдум за Брекзит, ако планът на правителството за Брекзит не бъде одобрен от Камарата на общините (британския парламент), както вече беше обявено от някои депутати от Лейбъристката партия. По-рано през септември обаче премиерът Тереза Мей настоя, че няма да има втори референдум.", "date": "2018.09.19", "title": "Министърът за Брекзит: Втори референдум ще е принципна и практическа грешка"}
{"url": "https://news.bg/crime/piyan-lekar-preglezhda-patsienti-v-bolnitsa-v-hisarya.html", "text": "Лекар в системно нетрезво състояние преглежда пациенти, изписва грешни лекарства и гони пенсионерите, чакащи пред кабинета му в Медицинския център в Хисаря.Скандален видеоклип, запечатал непрофесионализма на медика се появи и в социалните мрежи.Тестът на доктора за алкохол, направен в Спешния център, е положителен и показва 0,5 промила. Д-р Мирослав Павлов сам признава пред медията, че е пил ракия предната вечер.Като общопрактикуващ лекар той отговаря за 800 пациенти. Колегите му също твърдят, че вече година идвал на работа пиян.От Здравната каса са започнали проверка. Възможно е да бъдат отнети и правата на лекаря.", "date": "2018.09.19", "title": "Пиян лекар преглежда пациенти в болница в Хисаря "}
{"url": "https://news.bg/regions/pozharnikari-spasiha-stado-zhivotni-ot-vodoem-kray-momina-klisura.html", "text": "Пожарникари от Белово и Пазарджик, подпомогнати от жители на беловското село Момина Клисура извадиха стадо крави и телета, попаднали във воден капан.Сигнал за случилото се е получен днес по обед в дежурния център на пожарната в Пазарджик. По първоначални данни, стадо животни попаднали във водите на водоем - изравнител на територията на беловското село Момина Клисура.Незабавно към мястото потеглил екип от трима огнеборци от РСПБЗН-Белово. Пристигайки, те установили, че общо 12 животни са във водите на хидросъоръжението. По това време дълбочината му е между 4-5 метра.Преди това кравите и телетата успели да напуснат местообитанието си заради неизправност на електронния пастир. Привлечени от водата заради високите температури, те се спуснали по стръмните и хлъзгави бетонни стени на изравнителя и попаднали във водата.На помощ на колегите си от Белово пристигнали и пожарникари от Пазарджик, оборудвани с лодка и въжета. Междувременно било уведомено териториалното подразделение на \"Напоителни системи\" за изпускане на водата за намаляване на нивото й.Двата екипа огнеборци, съвместно с местните хора започнали спасителната операция. Те успели да извадят едно по едно общо 11 животни. Само едно малко теле е било открито удавило се в централната част на съоръжението.", "date": "2018.09.19", "title": "Пожарникари спасиха стадо животни от водоем край Момина Клисура"}
{"url": "https://news.bg/world/zaginal-i-trima-raneni-pri-strelba-v-ofis-v-sasht.html", "text": "Един е загинал, а трима други са били ранени при стрелба в офис в САЩ вчера, предадоха световните информационни агенции. Нито един от простреляните не е в тежко състояние. По-късно стана ясно, че стрелецът е загинал. Той е бил ликвидиран от полицията. Нападението е станало в офис на софтуерна компания, намиращ се в близост до Медисън, щата Уисконсин. Полицията се е отзовала след сигнал за стрелба. Изпратени са били и линейки. За момента обаче няма повече информация по случая. Очевидци са съобщили за медиите, че са чули изстрели. Разпитани са били 40 души. ", "date": "2018.09.19", "title": "Загинал и трима ранени при стрелба в офис в САЩ"}
{"url": "https://news.bg/world/sasht-iran-vse-oshte-e-sponsor-na-terorizma.html", "text": "Иран все още е сред страните - спонсори на тероризма, според данните на САЩ. Това показва годишният доклад на Държавния департамент, цитиран от АП.Според документа, Техеран иска да дестабилизира правителствата в Близкия изток. Това се наблюдава в Йемен, Ливан, Ирак и други държави. Отношенията между двете държави се обтегнаха след идването на власт на президента Доналд Тръмп. Той веднага даде заявка за втвърдяване на политиката на Вашингтон. САЩ вече се оттеглиха от ядрената сделка с режима на аятоласите като опит да попречат на ядрените амбиции на Техеран.", "date": "2018.09.19", "title": "САЩ: Иран все още е спонсор на тероризма "}
{"url": "https://news.bg/politics/mzhg-spira-privatizatsiyata-na-sortovi-semena.html", "text": "Министерство на земеделието, храните и горите иска спирането на процедура по приватизация на търговското дружество - \"Сортови семена - Елит\" ЕАД.По този начин държавата ще може чрез дружеството да провежда собствена политика в семепроизводството - зърнени, житни, технически и други.Тези култури имат формират основния дял от износа на земеделска продукция в България и изискват голям обем посевен материал.Наличието на работеща държавна структура за семепроизводството като \"Сортови семена - Елит\" ЕАД, ще гарантира по-голяма устойчивост и стабилност на земеделското производство в страната.Правителството одобри проект на Закон за допълнение на Закона за приватизация и следприватизационен контрол.Законопроектът предвижда промяна в списъка на търговските дружества с повече от 50 на сто държавно участие в капитала или обособени части от тях.", "date": "2018.09.19", "title": "МЗХГ спира приватизацията на \"Сортови семена\""}
{"url": "https://news.bg/health/obzhalvat-obshtestvenata-porachka-za-natsionalna-zdravna-informatsionna-sistema.html", "text": "Обжалват обществената поръчка за националната здравна информационна система. Жалбата е постъпила на 17 септември 2018 г. в Комисията за защита на конкуренцията, съобщиха от Министерството на здравеопазването.С жалбата е поискано допускане на временна мярка \"спиране на процедурата\". Видно от публичния регистър на Комисията за защита на конкуренцията, към настоящия момент все още не е образувано производство и процедурата не е спряна.В съответствие със Закона за обществените поръчки, обществената поръчка ще бъде спряна едва след като Министерството на здравеопазването бъде уведомено за образуване на производство от КЗК.От Министерството на здравеопазването се надяват жалбата да не застраши изпълнението на проекта.Откритата обществена поръчка е с предмет: \"Избор на изпълнители за разработване на информационни системи и подсистеми в изпълнение на пет от дейностите, включени в проект \"Доизграждане на националната здравна информационна система (НЗИС) - етап 1 и етап 2\". Тя включва пет обособени позиции.В описанието на обществената поръчка се казва, че електронното здравеопазване трябва да се разглежда като комплексно решение, което също включва промени в управленските информационни процеси, които имат нужда от подходящи организационни и законови условия.Предвижда се разработка на единна подсистема за управление и съхранение на адаптирани национални номенклатури, класификатори и терминологии, елементи и набори данни, индикатори и набори от индикатори, необходими за въвеждането на семантична оперативна съвместимост в здравеопазването. Системата ще позволява създаване, въвеждане и обновяване на номенклатури и класификатори в контролиран режим и достъп.", "date": "2018.09.19", "title": "Обжалват обществената поръчка за национална здравна информационна система"}
{"url": "https://news.bg/regions/kombayner-padna-varhu-rabotesht-heder-i-otselya.html", "text": "Комбайнер падна върху работещ хедер и оцеля. Инцидентът е станал днес около 14 часа в землището на Крън, съобщава БГНЕС.Комбайнерът опитва да слезе от машината, но се подхлъзва и пада, а свидетел на инцидента е шофьорът на камиона, събиращ реколтата от слънчоглед, който подава сигнал на телефон 112.Лекари с помощта на полицаи успяват да свалят мъжа и да го откарат в старозагорската болница.Комбайнерът е със счупен крак, разкъсани мускулни влакна и няма опасност за живота му.", "date": "2018.09.19", "title": "Комбайнер падна върху работещ хедер и оцеля"}
{"url": "https://news.bg/politics/ms-odobri-18-mln-lv-dopalnitelno-za-natsionalni-nauchni-programi.html", "text": "Допълнително финансиране от 18 020 000 лева за 2018 г. одобриха на днешното заседание на Министерския съвет, съобщиха от прессекретариата на МС.Парите са за изпълнението на националните научни програми:Чрез изпълнението на националните научни програми се цели преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрация на финансови ресурси за решаване на важни за обществото проблеми и избягване на двойното финансиране.Необходимите пари за изпълнение на тези програми в размер на 18 020 000 лв. за 2018 г. са за сметка на предвидените средства по централния бюджет за 2018 г. Те ще бъдат предоставени по бюджета на Министерството на образованието и науката.", "date": "2018.09.19", "title": "МС одобри 18 млн. лв. допълнително за национални научни програми"}
{"url": "https://news.bg/world/frantsiya-i-germaniya-prizovaha-kitay-da-zatvori-lagerite-za-prevazpitanie.html", "text": "Франция и Германия призоваха Китай да затвори \"лагерите за превъзпитание\" в нестабилния Синдзян-уйгурски автономен регион, където 1 милион уйгури и други мюсюлмани се смята, че са задържани за политическо индоктриниране, информира \"Ройтерс\".Информацията за масово задържане и стриктно следене на тюрското малцинство в региона предизвика международен протест след разпространението й през миналия месец.Пекин твърди, че регионът е изправен пред сериозна заплаха от ислямски екстремисти и сепаратисти. Властите отричат, че малтретират мюсюлманите, а уверяват, че по-скоро се опитват да предотвратят разпространение на екстремизъм.Китай обвинява терористичната организация \"Ислямско движение Източен Туркестан\" за много атаки в Синдзян-уйгурския автономен регион през последните години, макар че експерти поставят под въпрос целостта на групата.Европейските сили отправиха призива по време на среща на Съвета на ООН по правата на човека във вторник. Това е първото събитие, посветено на политически чувствителния въпрос.", "date": "2018.09.19", "title": "Франция и Германия призоваха Китай да затвори \"лагерите за превъзпитание\" "}
{"url": "https://news.bg/int-politics/sadat-v-pakistan-osvobodi-ot-zatvora-bivshiya-premier-navaz-sharif.html", "text": "Съд в Пакистан постанови освобождаването от затвора на бившия премиер Наваз Шариф и дъщеря му, отменяйки присъдите им. Това обяви адвокатът му, цитиран от \"Ройтерс\".\"Днес Върховният съд в Исламабад отмени присъдата срещу Наваз Шариф, дъщеря му Мериам Наваз и зетя му капитан Сафдар и постанови тяхното освобождаване под гаранция, докато не бъде взето окончателно решение\", уточни адвокатът.Десетки ликуващи поддръжници скандираха \"Премиерът Наваз Шариф!\" пред съдебната зала след обявяването на решението.Шариф беше арестуван при завръщането му в страната през юли тази година.Съд за борба с корупцията този месец осъди него и дъщеря му съответно на 10 и 7 години затвор заради имоти, за които се предполага, че са притежавали във Великобритания след разкритията на \"Досиетата Панама\".\"Днес съдът отмени решението, което се основаваше на отмъщение\", изтъкна бившият министър Ахсан Лябал пред журналисти.\"Този съдебен процес е важен, защото дори слепец ще види в Пакистан, че решението не се основавана нито на закона, нито на конституцията, а беше просто предизборна манипулация за проправянето на пътя на Имран Хан да спечели изборите\", допълни той.", "date": "2018.09.19", "title": "Съдът в Пакистан освободи от затвора бившия премиер Наваз Шариф"}
{"url": "https://news.bg/crime/dvama-zadarzhani-za-masoviya-boy-v-tsentara-na-kazanlak.html", "text": "Случаят с масовия бой в Казанлък, станал на центъра на града на площад \"Севтополис\" в първия учебен ден на 17 септември, вече се разследва от прокуратурата. От държавното обвинение съобщиха това днес, 19 септември, след като случая излезе по медиите.Разследващите вече са установили лицата, които са участвали в мелето.Те са на възраст между 15-20 години. Двамата мъже предизвикали боя са задържани.При разминаване на две групи, един от мъжете дръпнал жена, която живее с мъж от другата компания. Това предизвикало приятеля й, който заедно с още един мъж започнали юмручен бой.Предстоят разпити на свидетели, приобщени са записите от камери, по които е назначена техническа експертиза.Районната прокуратура в Казанлък събира доказателства за реализиране на наказателна отговорност спрямо виновните лица.Припомняме, по-рано днес  заради възникналия конфликт в центъра на града.Те обвиниха кмета и полицията, че умишлено крият информация по случая.Пасторът от ромския квартал заяви, че в региона няма етническо напрежение.Въпреки това жителите на Казанлък не са спокойни, защото случаите на ромска агресия са зачестили.", "date": "2018.09.19", "title": "Двама задържани за масовия бой в центъра на Казанлък"}
{"url": "https://news.bg/economics/davat-po-70-lv-na-zaklano-prase-zaradi-chumata.html", "text": "По 70 лв. на животно ще получат собствениците за превантивно заклани домашни свине в 20-километровите зони около индустриалните ферми, съобщиха от Министерския съвет.Обезщетението е регламентирано в приетото на заседанието на МС като допълнение на Постановление № 130 на Министерски съвет от 5 юли 2018 г. То е за одобрение на допълнителни разходи/трансфери по бюджета на Министерството на земеделието, храните и горите.Обезщетението за пропуснати ползи ще получат собствениците на превантивно заклани домашни свине, които са регистрирани по Закона за ветеринарномедицинската дейност и се намират в 20-километровите зони около индустриалните свинекомплекси.Обезщетението е в размер на 70 лв. за заклано животно. Сумата е на база на парите за изкупни цени за килограм живо тегло и цена на концентриран фураж за изхранване на свине за угояване за месец август 2018 г.Основание за клането е опасността от разпространение на болестта Африканска чума по свинете в големите индустриални ферми, около които в непосредствената близост има малки стопанства, които отглеждат свине за лични нужди.Целта на превантивната мярка е да се намали рискът от проникване и разпространение на заболяването в промишлените обекти. Така ще се запази индустриалното свиневъдство у нас, което определя облика на сектора и ще се ограничи рискът от евентуални големи икономически загуби.", "date": "2018.09.19", "title": "Дават по 70 лв. на заклано прасе заради чумата"}
{"url": "https://news.bg/crime/sadyat-upravitel-na-firma-lagal-za-da-vzeme-pari-po-natura-2000-vav-vratsa.html", "text": "Окръжна прокуратура - Враца е предала на съд К.К., управител на дружество за неверни сведения с цел финансиране по Натура 2000.Обвиняемият е и едноличен собственик на дружеството \"Старинни конници\" ЕООД със седалище в с. Згориград, община Враца. Предмет на дейност на фирмата е отглеждане, подобряване и опазване на изчезващи породи коне, обучение на млади ездачи, туристическа и търговска дейност, развъждане на коне, земеделска дейност и др.През май 2014 г. К.К. депозирал в Общинска служба \"Земеделие\" Враца заявление за подпомагане по мярка Натура 2000 за код на култура - \"Постоянно затревени площи/пасища и мери за паша\". Той посочил два парцела с обща площ 271.53 хектара - единият в землището на в с. Бързия, общ. Берковица и другия във Вършец. В приложената към заявлението таблица на отглеждани животни за 2014 г. са вписани двадесет и шест коне.Близо два месеца по-късно след подаване на заявлението за подпомагане, К.К. сключва договори за пренаемане на поземлени имоти, които представлявали земеделска земя публична общинска собственост, намиращи се в местността \"Козница\".В хода на последваща проверка за окомплектоване на всички изискуеми документи по подаденото от К.К. заявление, същите били изпратени в Централно управление Държавен фонд \"Земеделие\" София. Установено е, че има презастъпвания на очертаните от обвиняемия парцели с тези на други кандидати за подпомагане.Съгласно установения ред, К.К. е уведомен за това обстоятелство, като му е определен двадесетдневен срок за предоставяне на допълнителни документи, доказващи правото му на ползване на дублиращите се с други кандидати площи, обаче той не го прави.На 15 октомври 2014 г. е извършена проверка на място от експерти от Разплащателна агенция при ДФЗ, за която обвиняемият предварително е уведомен и поканен да присъства. Той се явява, но не може да посочи със сигурност местонахождение на заявените от него парцели.Посредством GPS, направени фотоснимки, извършен оглед на парцела и направени замервания е установено, че същия е изцяло недопустим за подпомагане, поради наличие на множество храсти, хвойна, скали и камъни. Освен това, на място не са установени следи от паша на животни, както и присъствие на такива.Задължението на бенефициента, кандидатстващ за подпомагане по Натура 2000 е да коси тревата в определен период от годината или да осигури паша на животни. По този начин се осигурява поддържането на парцелите в добро земеделско и екологично състояние, запазвайки съответния им културен вид.След като вижда, че длъжностните лица констатирали несъответствие на заявените от него парцели с изискванията по програмата за подпомагане, К.К. си тръгва без да изчака края на проверката. Впоследствие той не се явява да се запознае с констатациите, отразени в контролния лист, нито прави възражения.Размерът на претендираната сума по заявената от обвиняемия К.К мярка е определена в размер на 68 241 лева. Средствата са осигурени, от Европейския земеделски фонд за развитие на селските райони (82%), а останалите от националния бюджет на Република България.Предвид направените констатации за недопустимост за подпомагане на заявените площи, паричните средства на кандидат-бенефициента не са отпуснати.Впоследствие К.К. е привлечен към наказателна отговорност за умишлено предоставяне на неверни сведения с цел получаване на средства от фондове на Европейския съюз и от бюджета на Република България.", "date": "2018.09.19", "title": "Съдят управител на фирма, лъгал за да вземе пари по Натура 2000 във Враца"}
{"url": "https://news.bg/world/london-mozhe-da-organizira-vtori-referendum-za-brekzit-ako-planat-na-mey-bade-othvarlen.html", "text": "Великобритания в крайна сметка може да проведе втори референдум за членството си в ЕС, ако планът на премиера Тереза Мей за Брекзит бъде отхвърлен от парламента.Това заяви представител на правителството пред Скай нюз, цитиран от \"Ройтерс\".Крилото в подкрепа на Брекзит в Консервативната пария ще бъде много обезпокоено, ако това споразумение не бъде одобрено, те ще се окажат в ситуация, при която можем да проведем втори референдум и може да се окаже, че няма да напускаме ЕС. Има опасност да се случи, коментира Мел Страйд, финансов секретар към Министерството на финансите на Великобритания.Страйд е първият представител на правителството, който признава, че може да бъде организиран втори референдум за Брекзит.Според него торите в подкрепа на Брекзит могат да решат да одобрят сделка, основана на плана от \"Чекърс\", вместо да рискуват с втори референдум.По-рано днес Тереза Мей предупреди, че Великобритания вече проведе референдум и второ национално допитване би \"унищожило доверието към политиците\".", "date": "2018.09.19", "title": "Лондон може да организира втори референдум за Брекзит, ако планът на Мей бъде отхвърлен"}
{"url": "https://news.bg/int-politics/kolegi-v-partiyata-na-silniya-chovek-v-rumaniya-iskat-da-si-hodi.html", "text": "Трима високопоставени членове на управляващата Социалдемократическа партия в Румъния призоваха влиятелния председател на партията Ливиу Драгня да подаде оставка от заеманите от него постове, изтъквайки, че той трябва да го стори заради присъда за злоупотреба с власт, съобщава \"Асошиейтед прес\".Подписалите нарочно писмо, сред които са кметът на Букурещ Габриела Фирея, изтъкват, че при управлението на Драгня репутацията и популярността на партията е пострадала заради спорни съдебни реформи, критикувани от Европейския съюз и САЩ.Хиляди румънци редовно протестираха срещу реформата, която според тях ще затрудни наказателното преследване на корупцията по високите етажи на властта.През юни Драгня получи условна присъда от 3 години и половина за злоупотреба с власт. Той обжалва присъдата. Подписалите писмото нарекоха присъдата \"постоянен източник на недоверие у нас и в чужбина\". Той е разследван и за злоупотреби с европейски средства. Критиките се засилиха срещу Драгня, след като при протест срещу корупцията през миналия месец бяха ранени стотици след непропорционална намеса на полицията.Драгня многократно отказва да подаде оставка. Той не заема пост в изпълнителната власт, но е най-влиятелната политическа фигура в момента в Румъния. ", "date": "2018.09.19", "title": "Колеги в партията на силния човек в Румъния искат да си ходи"}
{"url": "https://news.bg/politics/105-ot-902-merki-izpalneni-otchete-savetat-za-razvitie-kam-ms.html", "text": "105 мерки от Управленската програма на правителството за периода 2017-2021 г. са изпълнени. Тя е за период от четири години и съдържа 65 приоритета, 236 цели и 902 мерки, информираха от Министерския съвет след заседанието на Съвета за развитие към МС.690 мерки са в процес на изпълнение, като значителна част от тях са с дългосрочен хоризонт и/или постоянен срок на изпълнение. Тъй като програмата е до 2021 г., изпълнението на част от мерките е планирано да започне на по-късен етап или след като бъдат изпълнени други мерки.На заседанието бяха споменати предстоящите действия, както и мерките, с които да се преодолее забавянето или неизпълнението на взетите решения.Съветът за развитие одобри доклада за изпълнение на Националната програма за развитие: България 2020. Министърът на финансите Владислав Горанов докладва постиженията и напредъка в изпълнението на целите и мерките на националната програма в съответствие с последния план за действие, одобрен от Министерския съвет в края на 2017 г.Одобрен беше и плана по разработването на проект на Национална програма за развитие: България 2030.На заседанието на Съвета за развитие бе поканен и присъства и Волен Сидеров - председател на парламентарната група \"Обединени патриоти\" и член на Коалиционния съвет.", "date": "2018.09.19", "title": "105 от 902 мерки изпълнени, отчете Съветът за развитие към МС"}
{"url": "https://news.bg/interviews/velikobritaniya-nay-golemiyat-danachen-ray-sled-brekzit.html", "text": "Френското политическо списание Le Nouvel Observateur интервюира поотделно френски журналист и британски политик, които застъпват противоположни тези по тази гореща тема. Дейвид Лидингтън , вторият човек в правителството на Тереза Май, уверява: \"Обединеното кралство и Европа ще продължат да работят заедно, изграждайки нови отношения, които винаги са икономически взаимноизгодни за тях \".От друга страна, за Марк Рош, кореспондент на френската преса в Лондон, \"страната ще излезе от Брекзит различна и много опасна за Европа, защото ще бъде по-офшорна и по-неравностойна и ще е решила миграционния си проблем\".Ирландският въпросДейвид Лидингтън: Мисля, че вече сме изминали 80% от пътя към споразумението. Основният въпрос, който остава без отговор, е точното устройство на \"защитната мрежа\" на ирландската граница (бел. ред : Брюксел иска гаранции, че няма да има възстановяване на физическата граница между двете Ирландии). До края на 2020 г. можем да постигнем временно решение, до влизането в сила на следващото ни партньорство. Когато тази точка бъде уредена, почти ще сме постигнали споразумение. Убеден съм, а и британското правителство е, че ще постигнем споразумение тази есен.Марк Рош: Проблемът е, че правителството на Тереза Май до голяма степен зависи за мнозинството си от \"Демократичната юнионистка партия\" на Северна Ирландия (ДЮП). Но решение ще има, защото никой не иска да поставя под въпрос мирните споразумения, установявайки твърда граница между двете Ирландии, най-вече защото демографията ще направи така, че в краткосрочен план католиците да бъдат мнозинство на север. Но те се борят за обединение с Южна Ирландия и ще играят тази карта на една единствена република Ирландия. Много британци, които никога не са стъпвали в Северна Ирландия, изобщо не се вълнуват от този въпрос. В Лондон никога не съм срещал британец, който да е ходил в Белфаст!Данъчен райДейвид Лидингтън: Дадохме много ясни гаранции с плана \"Чекърс\"(по името на града, където се проведе заседание на правителството), по въпроси като социалните стандарти и екологичните гаранции. Мисля, че това може да успокои европейските ни партньори. Освен това, това са социални и екологични стандарти, които британците искат сами за себе си. Що се отнася до финансовите услуги, ние подкрепяме подобрена система за еквивалентност [...]. Работим, за да осигурим най-високата възможна гаранция за защита на нашите собствени потребители. Мога дори да цитирам примери, които показват, че сме отишли по-далеч от европейските стандарти. По отношение на изискванията за капитализация на банките, ЕС постигна съгласие по набор от минимални стандарти. Искахме да засилим капиталовите изисквания, защото искахме данъкоплатците в Обединеното кралство да бъдат напълно защитени от риска, породен от инвестиционните банки.Марк Рош: Великобритания вече е данъчен рай! Доказателството: руският олигарх Роман Абрамович може да продаде футболния клуб Челси, който е купил с черни пари от разграбването на СССР, без да му се задават никакви въпроси. Със своята мрежа от офшорни територии в британските отвъдморски територии и бившите колонии на Короната той вече е най-голямото данъчно убежище, а Ситито помпа мускули от търговията и обработката на средства, репатрирани от тези райони. Една трета от данъчните убежища в света са британски.Какво ще се промени с Брекзит? Освободен от европейските разпоредби, но не и от международните разпоредби на ОИСР, Г-20 и Банката за международни разплащания, Лондон може само да просперира. Ограниченията на бонусите на банкерите ще бъдат премахнати. Ще има слабо прехвърляне на дейността в Париж и Франкфурт. Нито една банка, освен HSBC в Париж, не е преместила много работни места. Говорим за десетки, най-много стотици. Най-вече развиващите се страни, особено Китай, ще се чувстват много комфортно в пост-Брекзит Великобритания. Лондон ще стане финансовият център и троянският кон на китайските фондове. От Дейвид Камерън през 2010 г. насам Обединеното кралство разиграва китайската карта. Това е единствената страна, която продава ядрената си енергия на Китай. От 2010 г. насам Великобритания приветства китайските банки, заобикаляйки пруденциалния надзор на Bank of England до такава степен, че \"Файненшъл таймс\" се трогна от системните рискове, които това би създало. Градът е единственият истински европейски център, участващ в интернационализацията на китайската валута, юана. И Лондон раздава на килограм позлатени паспорти на всички богати китайци, които искат да се установят в Обединеното кралство, без да задават въпроси относно източника на средства.Нов референдум?Дейвид Лидингтън: Не виждам желание нито от страна на Лейбъристката партия, нито от страна на консерваторите да се върнат и да преиграят мача. И дори да го направим: защо да няма и трети референдум след година или две? Не, единственото разумно нещо, което трябва да направим, е да приемем присъдата на демокрацията, независимо дали ни харесва или не.Марк Рош: Беше проведен референдум, чийто резултат беше много ясен: 52% срещу 48%, с разлика от 12 пункта между вота за напускане или оставане в самата Англия, която е най-важната част от страната (82 % от населението). Ето защо въпросът за втори референдум изобщо не стои на дневен ред. Онези, които го изискват, са или \"has been\"като Тони Блеър, или политици, откъснати от провинциалния електорат и избирателите про Брекзит, които все още са мнозинство, въпреки проучванията на общественото мнение. Много британци казват: \"Да дадем шанс на Брекзит\".Имиграция Дейвид Лидингтън: Няма съмнение, че имиграцията е една от най-важните теми в кампанията. Когато тръгнах да тропам по вратите на хората, много от тях ми споделиха притесненията си. Много избиратели не правят разлика между свободното движение на европейските граждани и имиграцията от трети държави. В много случаи те повдигнаха въпроса, че не можем да контролираме броя на хората, които идват в нашата страна. Въпросът не беше дали да бъдем по-рестриктивни или по-щедри, а че нямаме капацитета да контролираме бройката. Това мотивира много хора, макар да не беше единственият им мотив да гласуват.Марк Рош: Имиграцията, в частност заради излизането на голям брой граждани от страните от Източна Европа, вече не е сред основните притеснения на британците. Сега говорим за жилища, бъдещето на про-Брекзит, образованието, националната здравна служба, но най-вече за имиграцията. Свободното движение на европейците, което за мен беше естествено и най-вече източноевропейците, най-накрая се оказа отрицателно, със закъснение. Това беше дискриминационна концепция срещу онези, които не бяха европейци, а африканци, азиатци, австралийци, американци, и които искаха да се установят в Обединеното кралство. Това обяснява защо мнозина антилци и избиратели от индийския субконтинент гласуваха за \"Брекзит\", въпреки расистката реторика на редица политици, прокламиращи излизане от ЕС.", "date": "2018.09.19", "title": "Великобритания - най-големият данъчен рай след Брекзит?"}
{"url": "https://news.bg/world/zabavyat-se-poshtenskite-pratki-v-sasht.html", "text": "Пощенският оператор в САЩ уведомява, че поради пораженията, нанесени от урагана \"Флорънс\" в Северна и Южна Каролина и Западна Вирджиния, някои пощенски служби са преустановили дейността си. Най-засегнати са районите с пощенски кодове от 27000 до 29999 и от 23000 до 23999.Клиентите на \"Български пощи\" ЕАД ще бъдат уведомени за развитието на ситуацията чрез сайта на дружеството.Припомняме, според някои изчисления щетите от урагана \"Флорънс\" са в размер на 2,5 милиарда долара. Към момента броят на жертвите на природната стихия са най-малко 35 души.", "date": "2018.09.19", "title": "Забавят се пощенските пратки в САЩ "}
{"url": "https://news.bg/crime/57-shofyorski-knizhki-za-neplateni-zadalzheniya-sa-otneli-ot-kat-samo-za-den.html", "text": "Катаджиите са отнели 57 шофьорски книжки за неплатени задължения по Закона за движение по пътищата. По време на акцията са връчени общо 424 електронни фиша, отчитат от КАТ.Само във вторник, 18 септември, са проверени 5586 автомобила и 7474 души по време на спецакции по пътищата в страната, съобщиха от КАТ.Издадени са 2157 фиша, 844 акта за установени административни нарушения. Установени са 1477 случая на превишена скорост и са издадени 159 заповеди за принудителни административни мерки.До края на септември продължават проверките на полицията в рамките на ежедневния засилен контрол по пътищата на страната, уверяват от Пътна полиция.", "date": "2018.09.19", "title": "57 шофьорски книжки за неплатени задължения са отнели от КАТ само за ден "}
{"url": "https://news.bg/disasters/nay-malko-21-pochinali-desetki-otroveni-ot-falshiv-alkohol-v-malayziya.html", "text": "Полицията в Малайзия разследва случай на алкохолно отравяне, при който са починали най-малко 21 души и още десетки са се натровили и са настанени в болници, като повечето от тях са граждани на други азиатски страни, съобщиха властите, цитирани от \"Ройтерс\".Евтините, домашно произведени спиртни напитки са популярни сред бедните работници мигранти в преобладаващо мюсюлманска Малайзия, която има високи акцизи върху алкохола.Общо 57 случая на отравяне с метанол е имало в столицата Куала Лумпур и в околния щат Селангор, разкри министърът на здравеопазването Джулкефлай Ахмад.\"Броят на случаите се очаква да се увеличи, тъй като още пациенти идват за лечение\", посочи той по време на пресконференция.Метанолът, алкохолно съединение, използвано при производството на фалшив алкохол, е безвреден в малки количества, но е смъртоносен в по-големи концентрации.Петима малайзийци са сред засегнатите, докато останалите са чужденци от Бангладеш, Индонезия, Мианмар и Непал.Властите са тествали няколко вида алкохолни напитки, за да открият някакви проби, съдържащи метанол в по-големи концентрации от разрешените.Полицията е арестувала седем души при специални акции в 12 обекта, където са конфискували близо 3000 бутилки и кутии уиски и бира, в опит да идентифицират замърсените напитки и да ограничат разпространението на фалшивия алкохол.Полицията разследва смъртните случаи, като наказанието за подобно престъпление е затвор до 10 години, глоба или двете.В съседна Индонезия, която също е преобладаващо мюсюлманска страна, повече от 50 души починаха през април, след като са консумирали домашен алкохол, в който е имало съставки като репелент срещу комари.", "date": "2018.09.19", "title": "Най-малко 21 починали, десетки отровени от фалшив алкохол в Малайзия"}
{"url": "https://news.bg/disasters/mikroplastmasite-se-razprostranyavat-i-chrez-letyashtite-nasekomi.html", "text": "Микропластмасата може да се разпространи извън замърсените води чрез летящи насекоми, разкрива ново проучване, замърсявайки нови екосистеми и застрашавайки птици и други същества, които се хранят с насекоми.Учените са захранили с микропластмаса ларви на комари, които живеят във вода, но са установили, че частиците пластмаса остават вътре в насекомите, след като те се трансформират в летящи възрастни. Други неотдавнашни проучвания са установили, че половината от ларвите на еднодневките и ручейниците в реките в Уелс съдържат микропластмаса.Тревогата заради замърсяването с микропластмаса се засилва бързо, тъй като се открива във все повече места, а са направени много малко изследвания за това как това може да навреди на дивата природа или на хората. Частиците могат да приютяват бактерии или да инфилтрират токсични химикали.Микропластмаси са откривани в чешмяна вода по света, в огромни количества в океаните и морските създания и дори в затънтените швейцарски планини.\"Това е шокираща реалност, а именно, че пластмасата замърсява почти всяко кътче на околната среда и нейните екосистеми\", предупреждава проф. Аманда Калахан от Университета в Рединг, която е водещият автор на новото проучване за комарите, допълвайки: \"Напоследък се обърна сериозно внимание на пластмасите, замърсяващи нашите океани, но това изследване разкрива, че то е и в нашите небеса.\"В новото проучване, публикувано в сп. Biology Letters, са използвани комари от вида Culex pipiens, тъй като те се срещат в целия свят в много местообитания. Изследователите са открили, че ларвите на комарите с охота консумират флуоресцентни микропластмасови частици, които са с размер 0,0002 см.Калахан подчертава, че е \"много вероятно\" и други летящи насекоми, които започват като водни ларви, също да ядат и задържат микропластмаси. Птици, прилепи и паяци се сред видовете, които ядат голям брой насекоми, което предполага, че те също така поглъщат микропластмаси.\"Това е изключително депресиращо. Тези пластмаси ще бъдат в хранителната верига завинаги\", отчаяна е авторката на проучването.Пластмаси са откривани в много морски птици, но това е първото изследване, което показва, че сухоземни птици, които ядат насекоми, са изложени на риск, като учените засега не са наясно какво ще бъде въздействието върху цялата екосистема.", "date": "2018.09.19", "title": "Микропластмасите се разпространяват и чрез летящите насекоми"}
{"url": "https://news.bg/society/pozhar-ostavi-yazovir-rogozen-bez-otvodnyavane.html", "text": "Осемте сифона, които осигуряват отводняването на язовир Рогозен в община Хайредин изгоряха при пожар, съобщи БНР.Сигналът за пожара е подаден вчера вечерта.Огънят е неутрализиран от пожарникарите, но тръбните сифони са изгорели напълно. Всеки от тях е дължина 6 метра.Също така е изгоряла и растителността по северната част на язовирната стена и дерето след нея.Според кмета на Хайредин Тодор Алексиев става въпрос за умишлен палеж от недобросъвестни пастири, които са запалили близкото стърнище.Предстои подмяна на изгорелите сифони с нови, които имат в резерв. \"Преливникът на язовира е почти готов и дори да завали дъжд няма да има никаква опасност за населението на село Рогозен\", увери Тодор Алексиев.От началото на годината сифоните осигуряват допълнителното отводняване на язовира, докато тече аварийният ремонт на преливника му.  ", "date": "2018.09.19", "title": "Пожар остави язовир Рогозен без отводняване"}
{"url": "https://news.bg/world/tsik-v-rusiya-prizova-za-nov-vot-v-dalechniya-iztok-zaradi-izborna-izmama.html", "text": "Централната избирателна комисия на Русия е предложила на избирателната комисия в Приморски край да признае резултатите от изборите за губернатор за недействителни и да организира нови избори, съобщават \"Ройтерс\" и ТАСС.Стотици поддръжници на Комунистическата партия на Русия организираха демонстрация във Владивосток в понеделник, за да протестират срещу нарушения на изборите за губернатор на Приморски край.На изборите спечели настоящият губернатор Андрей Тарасенко от \"Единна Русия\", който е подкрепян от руския лидер Владимир Путин. Той победи кандидата на комунистите Андрей Ишченко.Председателят на ЦИК Ела Памфилова заяви, че в рамките на три месеца трябва да се проведат нови избори, ако резултатите от първото гласуване бъдат отхвърлени.", "date": "2018.09.19", "title": "ЦИК в Русия призова за нов вот в Далечния изток заради изборна измама"}
{"url": "https://news.bg/politics/karakachanov-i-simeonov-iskat-pozitsiya-na-ms-za-protsedurata-sreshtu-ungariya.html", "text": "В Министерския съвет да започне процедура по изготвяне на позиция на Република България за съответните формати на Съвета на Европейския съюз, в които да се отрази, че България не подкрепя предложението на Европейския парламент за започване на процедура срещу Унгария по чл. 7 от Договора за Европейския съюз.За това призова вицепремиерът и министър на отбраната Красимир Каракачанов на брифинг в Министерския съвет след редовното заседание на кабинета \"Борисов-3\".Каракачанов изрази мнение, че санкциите срещу Унгария са наложени поради нейната твърда политика срещу нелегалните мигранти. Според него едно подобно решение е прокарано абсолютно тенденциозно, по абсолютно идеологическо причини и без да се отчете гласът на въздържалите се.В наложените тежки санкции върху Унгария вицепремиерът видя и нарушение на суверенитета на равноправна страна-членка на Европейския съюз. Каракачанов посочи, че подобни тежки санкции биха могли да се стоварят както върху Полша, така и срещу България.\"Ако нашето решение не се хареса на една или друга парламентарна група в Европейския парламент, си е лично техен проблем, а не е проблем на суверенната държава. Опитите да се унищожи или да се принизи суверенитета на страните-членки и да бъде иззет от институции, които на практика никой не ги избирал по никакъв начин, България винаги е възразявала и защитава суверенитета и националните интереси\", обясни Каракачанов.Той поясни, че санкциите срещу Унгария са наложени заради налагането на опит за репресивна мярка и опит за нарушаване на общите европейски ценности.Вицепремиерът и лидер на НФСБ Валери Симеонов също коментира, че България трябва да изготви своя позиция против налагането на подобни тежки санкции, тъй като по думите му утре би могла да бъде наложена санкция не само върху българската страна, но и върху друга страна-членка от Европейския съюз.\"Едно такова решение задължава всяка една държава да изрази своята позиция\", отбеляза лидерът на НФСБ и добави, че неолибералният състав на Европейския парламент към настоящия момент ще бъде сериозно подменен във влизането на по-широк спектър от патриотични и националистически партии при предстоящите евроизбори.Симеонов припомни, че България е приела датата 19 октомври 2015 г. за дата на дружба между българския и унгарския народ.Екоминистърът Нено Димов допълни, че всички държави имаме сходни проблеми и сме лесна мишена за такива санкции, но заедно бихме могли да отстояваме подобни проблеми, в рамките на голямото европейско семейство.", "date": "2018.09.19", "title": "Каракачанов и Симеонов искат позиция на МС за процедурата срещу Унгария"}
{"url": "https://news.bg/politics/borisov-obsazhda-s-liderite-na-es-migratsiyata.html", "text": "Министър-председателят Бойко Борисов ще участва в неформална среща на държавните и правителствени ръководители на ЕС на 19 и 20 септември в Залцбург.Основната тема на дискусиите ще бъде миграцията. Лидерите ще обсъдят постигнатото по отношение на намаляването на броя на нелегалните мигранти и сътрудничеството с трети държави.Такъв ще бъде и фокусът на Срещата на върха в Австрия на 20 септември.Ръководителите ще направят преглед и на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество.Срещата ще приключи със заседание за обсъждане на въпросите, свързани с Брекзит.Заседанието предоставя възможност за разглеждане на състоянието на преговорите с Обединеното кралство и следващите стъпки.", "date": "2018.09.19", "title": "Борисов обсъжда с лидерите на ЕС миграцията"}
{"url": "https://news.bg/world/arestuvaha-ekspremiera-na-malayziya-nadzhib-razak.html", "text": "Агенцията за борба с корупцията в Малайзия съобщи, че е арестувала бившия премиер Наджиб Разак за кражба на милиони долари от държавен инвестиционен фонд. Разак ще се изправи пред съда за повдигане на обвинения, информират АП и \"Ройтерс\".Агенцията поясни, че Наджиб е арестуван в офиса си и днес ще се изправи пред съда. По-рано срещу него бяха повдигнати обвинения в корупция, злоупотреба с доверие и пране на пари по скандала с държавния фонд 1MDB. Наджиб не се признава за виновен.Той е обвинен в прехвърлянето на 10,3 милиона долара в свои банкови сметки от SRC International - бивш клон на фонда 1MDB. Според международни разследващи приближени на Наджиб са откраднали милиарди от фонда.Днес от агенцията поясниха, че обвиненията са свързани с прехвърляне на 628 милиона долара в сметки на бившия премиер.Бившият министър-председател създава фонда, когато поема властта през 2009 г., за да насърчи развитието на икономиката, но фондът натрупва огромни дългове и това принуждава САЩ и няколко други държави да започнат разследване на трансгранични злоупотреби и пране на пари.", "date": "2018.09.19", "title": "Арестуваха експремиера на Малайзия Наджиб Разак"}
{"url": "https://news.bg/society/nad-24-mln-kasovi-belezhki-uchastvat-v-lotariyata-na-nap.html", "text": "Над 24 милиона касови бележки са регистрирани до този момент за участие в надпреварата за 50 000 лв. във втория сезон на лотарията с касови бележки на НАП.Големият победител ще стане ясен на 10 декември.Данните, които трябва да бъдат въведени за участие, са стойността на покупката, и датата и часа, в който е издадена касовата бележка.От НАП обясняват, че няма ограничения за минимална или максимална стойност на покупките.Фискалните бонове, записани в играта досега, са на обща стойност 333 млн. лв. Средно от старта на лотарията един участник регистрира по около 340 касови бележки.Най-активни са участниците от Видин - със средно регистрирани по 418 фискални бона на човек, както и в Ямбол - с по 416 бележки.Следващата седмична награда ще бъде изтеглена в почивния 24 септември.Късметлията ще получи чисто нов телевизор.Месечният победител с награда от 2000 лв. ще бъде определен на 15 октомври.В данъчната лотария имат право да участват всички български граждани, които са навършили 14 години и регистрират фискалните си бонове в интернет.", "date": "2018.09.19", "title": "Над 24 млн. касови бележки участват в лотарията на НАП"}
{"url": "https://news.bg/world/merkel-namekna-za-obshto-proizvodstvo-na-baterii-za-elektricheski-koli-v-evropa.html", "text": "Изправена пред пречки при изпълнението на целта по германските пътища да има 1 милион електрически коли до 2020 г., канцлерът Ангела Меркел съобщи, че сътрудничеството с други европейски държави може да доведе до откриване на съвместно производство на батерии за автомобили, информират световни агенции.Германският лидер говори на конференция, където Националната платформа за електромобилност представи доклад, в който съветници на правителството признават, че целта ще бъде изпълнена не през 2020 г., а през 2022 г. при настоящата динамика.Самата Меркел призна преди година, че целта, обявена през 2010 г., не е реалистична.Последните данни показват, че има над 290 000 електрически и хибридни автомобила от началото на годината или 400 000 коли, ако се добавят регистрираните през последния месец. Анализ показва, че Германия изостава от Китай, САЩ и Норвегия.В Германия има 13 500 обществени и получастни станции за зареждане на електрически автомобили. За един милион автомобила са необходими около 80 000 станции.", "date": "2018.09.19", "title": "Меркел намекна за общо производство на батерии за електрически коли в Европа"}
{"url": "https://news.bg/economics/pod-5-padnal-delat-na-kontrabandnite-tsigari-v-stranata.html", "text": "Делът на контрабандните цигари у нас е паднал до под 5%, като това е най-ниското ниво, което държавата ни достигна за първи път от 2010 г. насам,Резултатите от борбата с контрабандата, както и традиционното проучване на пазара, осъществявано от инициативата \"Срещу незаконната търговия\" бяха представени в пресконференция в София.И за това тримесечие се отчита намаляване на дела на контрабандните цигари.Проучването е проведено в 20 града. Най-разпространена у нас е контрабандата с цигари в Хасково. След него се нареждат Велико Търново, Плевен и Перник. В допълнителна извадка сред по-малките градове Свиленград е на първо място по високо ниво на незаконна търговия с цигари.Наблюдава се голям дял на неидентифицирани марки, а сред най-разпространените в изследването са известни марки цигари като Karelia. Тенденциите по отношение на тютюневите изделия с надпис duty free и неидентифицираните марки и тяхното разпределение се запазват.България се нарежда със сериозен спад на незаконната търговия с цигари сред останалите европейски държави. \"Всички тези данни, които получаваме, ни карат да мислим, че има още възможности за подобрения\", заявиха от Инициативата.\"Заедно с всички усилия, които държавата полага, показват изключително добри резултати. Предстои въвеждането на проследяване и наблюдение на тютюневите изделия с уникални идентификационни кодове\", допълниха представители на компаниите. От май 2019 тютюневите компании ще работят усилено с Агенция Митници по плавното въвеждане на това изискване от Директивата.МВР проведе няколко следствени експеримента с машини в Карнобат, при които е разкрито нелегално производство на цигари. Прокуратурата е предприела действия в Тутракан и село Ветрен, Пазарджишко.\"Ние направихме изключително успешни реализации в чужбина с Европол, с партньорски служби. В Испания имахме няколко реализации, огромни фабрики за милиони евра, арестувани българи и разбира се, испански граждани\", заяви премиерът Бойко Борисов. По думите му, има компании, до които МВР не може да стигне повече от година и половина, защото \"се оказва, че работят изключително конспиративно\", добави още той.\"Всички фабрики за нас са щета за бюджета. Поехме ангажимент да ги свалим под 5%\", напомни Борисов.За да има контрабанда на цигари, задължително има митничар, полицай, граничен полицай, прокурор и разбира се, политически чадър, призна Борисов.Той увери, че Вътрешното министерство и прокуратурата работят съгласувано и за намаляване на нивата на незаконна търговия с алкохол, месо, горива и захарните изделия. \"Най-видно е като материален израз парите, вкарани в бюджета. Тези пари десетилетия наред замърсяваха не само политическата среда\", коментира премиерът.Министър-председателят се похвали, че България е на първо място в Европа по задържани трафиканти, повдигнати обвинения и включително осъдени за трафик на хора. Това е една от темите, които Борисов ще обсъди на среща На срещата присъства и главният прокурор на Бавария Райнхард Рьотле. \"Резултатите наистина са много впечатляващи. Контрабандата на цигари заема огромен дял от организираната престъпност и в Германия е също добре позната\", каза Рьотле. Той отбеляза и напредъка на България в борбата с контрабандата на цигари и изрази надежда, че конфискуваните пари ще бъдат вложени в бюджета на прокуратурата и полицията.Премиерът поздрави вътрешния министър в оставка Валентин Радев, който също присъства на пресконференцията, и му благодари за времето, в което е ръководил министерството. От утре бившият главен секретар на МВР Младен Маринов ще заеме поста министър на вътрешните работи, след като тази сутрин .", "date": "2018.09.19", "title": "Под 5% паднал делът на контрабандните цигари в страната "}
{"url": "https://news.bg/int-politics/turtsiya-namalyava-finansovite-iziskvaniya-za-grazhdanstvo-na-chuzhdentsi.html", "text": "Турция улеснява чужденците да стават турски граждани чрез намаляване на финансовите и инвестиционните критерии, изисквани за гражданство. Това става с указ на президента Реджеп Тайип Ердоган, съобщава \"Франс прес\".Чужденците сега трябва да имат само 500 хил. долара депозити в турски банки, докато досега трябваше да имат 3 млн. долара, а инвестициите, изисквани за предоставяне на гражданство, в основен капитал бяха намалени от 2 млн. долара до 500 хил. долара.Междувременно отделни лица могат да получат гражданство, ако дават работа на 50 души, докато досега изискването беше за 100 души. Онези, които притежават собственост на стойност 250 хил. долара, могат да станат турски граждани, като досегашната необходима стойност беше 1 млн. долара.Указът е последният от поредицата, издадени Ердоган в това, с които се опитва да подкрепи закъсалата турска лира и икономиката, която се забави през второто тримесечие.През миналата седмица турският държавен глава нареди да не се допускат договори за продажба, наемане и лизинг на имоти в или индексирани в чуждестранна валута.Турската валута се срина спрямо американския долар през август след един от най-острите конфликти между Анкара и Вашингтон заради задържането на американски пастор в Турция.Лирата загуби близо една четвърт от стойността си спрямо долара през август.Но имаше опасения от страна на инвеститорите за вътрешната икономическа политика и продължаващото противопоставяне на Ердоган срещу високите лихвени проценти, въпреки че централната банка агресивно повиши основния лихвен процент през миналата седмица.", "date": "2018.09.19", "title": "Турция намалява финансовите изисквания за гражданство на чужденци"}
{"url": "https://news.bg/politics/i-tazi-godina-nyama-da-modernizirat-armiyata-spored-shefa-na-otbranata.html", "text": "Около 270 млн. лв., планирани за модернизирането на Сухопътните и на Военноморските сили на армията, вероятно няма да бъдат усвоени тази година. Това стана ясно от изявлението на началника на отбраната генерал Андрей Боцев пред БНР.По думите на шефа на отбраната военното ведомство ще иска препланиране на 171 млн. лв. за модернизация на флота.\"Ние имаме 90 дена срок, в който ще върви процедурата\", уточни техническия аспект на процедурата ген. Боцев.Според него, ако тази година не се сключи договор, може да се изпрати до Министерство на финансите разрешението за 2018-та и парите да се препланират за 2024-та-2025-та.Припомняме, на 25 октомври 2017 г. бе отворена  за военноморските сили. От заявилите интерес още шест компании, четири отговориха, че не могат да представят предложение в отговор на поканата, а от две не е получен отговор, обясниха тогава ситуацията.В края на 2017 г., след като бе одобрена офертата, компанията производител, която е българска, се отказа. От МТГ \"Делфин\" са депозирали писмо до МО, че се оттеглят от преговорите и подписването на договора за реализация на заради намалената с 20% стойност на проекта за инвестиционен разход. Намалението се наложи заради въведения от 1 януари 2017 г. ДДС върху всички военни сделки.Ген. Боцев допуска, че ще има отлагане на проекта за модернизация и на Сухопътните войски, планиран за 100 милиона лева.Според Андрей Боцев не всички фирми са дали предложения по проекта за нов тип изтребител. Питания бяха изпратени до САЩ, Португалия, Израел, Италия, Германия, Франция и Швеция за нови и употребявани машини. Очакват се още оферти, защото има уверение, че ще бъдат подадени.До крайния срок има почти 10 дни.", "date": "2018.09.19", "title": "И тази година няма да модернизират армията, според шефа на отбраната"}
{"url": "https://news.bg/int-politics/kitay-smekchava-pozitsiyata-si-za-izkustveniya-intelekt.html", "text": "Китай може и да е в търговска война със САЩ, но призовава за по-приятелски подход към развитието на AI - изкуствения интелект. На Световната конференция за изкуствен интелект в Шанхай тази седмица, китайският вицепремиер Лиу Хе заяви, че AI ще зависи в голяма степен от международното сътрудничество, съобщава MIT Technology Review\"Надяваме се, че всички страни, ще се подкрепят взаимно, за да можем да реагираме на ефекта на новите технологии с техните две страни на монетата. AI представлява нова ера. Международното сътрудничество е неизбежно\", коментира Лиу Хе.Президентът Си Дзинпин изпрати подобно писмено послание към конференцията и обяснява, че Китай ще \"споделя резултати с други страни в областта на изкуствения интелект\". Той също така призовава за сътрудничество между народите по въпросите за AI, като етика, право, управление и сигурност.Този нова, по-смекчена позиция е малко повече от година, след като китайското правителство обяви амбициозен и агресивен план за AI. Тогавашният план призова китайските научни среди и изследователи на AI да са водещи в света до 2030 г., а местните компании да изградят индустрия на стойност над 150 млрд. долара.Амбициите и напредъкът на Китай до този момент доведоха до състезание по оръжейни системи със САЩ. Всъщност технологията до голяма степен е продукт на сътрудничество между изследователи от цял ​​свят.В бъдеще, въздействието на AI може да бъде определяно от съперничеството между големи американски и китайски компании. Влиянието на технологичната индустрия в Китай нараства в международен план, тъй като нейните компании изнасят AI в други части на света чрез \"облачни\" услуги.Все още не е разработен модел за национално сътрудничество. Алгоритмите вече са широко споделяни от изследователи и технологични компании, но информацията за моделите за самообучение на машини са ревниво пазени.Правителството на САЩ увеличава разходите за AI, но Белият дом все още не е формулирал ясна позиция по отношение на технологиите.Изявленията на китайските политически лидери могат да се приемат и като игра на умерена сила. Как технологията се разпространява до останалата част от света все още е въпрос на преговори и Китай без съмнение иска да насочи дискусиите относно стандартите и нормите. Такива дебати могат да се окажат критични и трудни, особено по въпроси като неприкосновеността на личните данни и наблюдението с помощта на AI.Китайското правителство има желание да води международни дискусии, като се има предвид начина, по който САЩ и други държави определят нормите и стандартите по отношение на други технологии, включително интернет.", "date": "2018.09.19", "title": "Китай смекчава позицията си за изкуствения интелект"}
{"url": "https://news.bg/politics/davat-oshte-35-mln-lv-za-uchastaka-mezhdu-yablanitsa-i-boaza.html", "text": "Правителството отпуска допълнителни средства в размер на 35 256 000 лева за изграждането на 9,3-километровата отсечка от АМ \"Хемус\" в между Ябланица и Боаза.Средствата ще се използват за разплащане на извършени строителни дейности и консултантски услуги.Изграждането на АМ \"Хемус\" е приоритет в програмата на правителството и има стратегическа цел за ускоряване процеса на икономическо и социално развитие на регионално ниво.Завършването на участъка ще допринесе за подобряване безопасността на пътуващите и намаляване вероятността от катастрофи.По този начин се помага и за развитието на регионите от Северозападния район на страната.", "date": "2018.09.19", "title": "Дават още 35 млн.лв за участъка между Ябланица и Боаза"}
{"url": "https://news.bg/world/v-lvovska-oblast-v-ukrayna-zabraniha-kulturni-sabitiya-na-ruski-ezik.html", "text": "В Лвовска област в Украйна забраниха културни събития с песни на руски език и \"руски културни продукти\", съобщават местни медии.Забраната беше подкрепена от 57 местни депутати при необходими 43. Тя ще остане в сила до прекратяване окупацията на украинска територия от руснаците.Администрацията е инструктирана да приеме мерки за създаване на междуведомствена работна група за системно обяснение на забраната на граждани и фирми.Депутатите от Лвов обмислят да се обърнат към Върховната рада с молба забраната да се въведе в цяла Украйна.През 2016 г. местният съвет в Лвов забрани на територията на областта представления с певци и артисти, които участват в културни събития в Русия. ", "date": "2018.09.19", "title": "В Лвовска област в Украйна забраниха културни събития на руски език"}
{"url": "https://news.bg/society/do-10-dushi-se-stopi-protestat-za-smyana-na-sistemata.html", "text": "На до 10 души се стопи протеста пред Народното събрание в четвъртия си ден. В предварително обявения час на жълтите павета се събраха 7 души, които малко по-късно се увеличиха на 10.Протестиращите носеха познатите и от предишните дни плакати: \"Народен парламент - да спасим България от мафиополитици и ислямизация\", \"Да освободим България от политици - еничари от Българско и Турско 2\", \"Не на партийния геноцид и корупция\" и \"Алтернатива: Движение България на народа, а не на десни и партийни мафии\".Това е четвъртия ден на протест, който . Предварителните заявки от организатора Емил Русанов бяха, че ще се съберат над 30 000 души, според заявените харесвания във фейсбук страницата на протеста, а самият протест бе обявен като протест на българите в чужбина и за смяна на системата.На  а днес вече те са 10 души. Едва ли ще се състои и обявеното шествие към Министерски съвет.Емил Русанов обяви и исканията за промяна на Конституцията, смяна на модела на управление, като предлагат България да се управлява по швейцарския модел с референдуми.", "date": "2018.09.19", "title": "До 10 души се стопи протестът за смяна на системата"}
{"url": "https://news.bg/politics/lekarite-sas-zadalzhitelna-zastrahovka-ot-bolnitsite.html", "text": "Задължително застраховат медиците. Това решиха министрите от кабинета \"Борисов-3\" по време на днешното правителствено заседание като приеха Наредба за задължителното застраховане на лицата, упражняващи медицинска професия.С нея се изпълняват разпоредбите на чл. 189 от Закона за здравето. Застраховката е за причинени вреди, вследствие от виновно неизпълнение на професионалните задължения на лицата, които упражняват медицинска професия на територията на страната.Въвеждат се единни критерии за задължителност на застраховката по определени минимални застрахователни лимити на отговорност. С тях може да се компенсират вреди, причинени на пациентите, вследствие от доказано виновно неизпълнение на професионалните задължения на лицата, упражняващи медицинска професия.Застраховките ще се сключват от болниците. Лимитите на отговорност по различните специалности в системата на здравеопазването са разделени в два вида дейности и три рискови групи, в зависимост от специалността, по която лицето упражнява дейност.Предвидено е сключване на застраховка с покритие над минимално установеното в Наредбата, като по този начин се счита, че условието за сключване на застраховка \"Отговорност на лицата, които упражняват медицинска професия\", е изпълнено.", "date": "2018.09.19", "title": "Лекарите със задължителна застраховка от болниците"}
{"url": "https://news.bg/politics/agentsiyata-po-gorite-s-vremenen-shef.html", "text": "Инж. Росен Попсавов е временният изпълнителен директор на Изпълнителна агенция по горите, съобщиха от Министерството на земеделието, храните и горите.Оставката на досегашния директор Григор Гогов е приета, съобщават от ведомството.Припомняме, до оставката се стигна след сигнал за конфликт на интереси. От ведомството били направили проверка, която не установила конфликт на интереси с това, че , която е доставчик на колчетата за свинската ограда по българо-румънската граница. Оградата бе изградена, за да спира румънските прасета да идват у нас. Предварителната информация е, че колчетата за нея са доставени на доста по-висока цена.Проверката по случая във ведомството не установила причини за притеснения. След пресконференция на \", на която поискаха оставката на земеделския министър Румен Порожанов, на шефа на БАБХ д-р Дамян Илиев и на шефа на ИАГ Григор Гогов, от МЗХГ заявиха, че Гогов си е подал оставката, а сигналът е предаден на комисията за конфликт на интереси.Временният шеф на ИАГ инж. Попсавов до сега бе зам.-изпълнителен директор на ИАГ.", "date": "2018.09.19", "title": "Агенцията по горите с временен шеф"}
{"url": "https://news.bg/politics/prezidentat-podpisa-ukaza-za-mladen-marinov.html", "text": "Президентът Румен Радев е подписал указа за освобождаване на главния секретар Младен Маринов. Това потвърдиха източници на news.bg от президентската институция, а по-късно през деня от прессекретариатаМалко по-рано от секретариата потвърдиха, че в президентската институция са внесени необходимите документи в съответствие със съгласувателната процедура, предвидена в чл.32, ал.2 от Устройствен правилник на Министерския съвет и на неговата администрация.\"След като правителството се съобрази със закона и задейства съгласувателната процедура за освобождаването на г-н Младен Маринов от поста главен секретар на МВР, днес подписах указа\", написа Радев във Фейсбук.\"Слабостите, пропуските и скандалите в работата на министерството допълнително обосновават това решение. С намерението си да предложи г-н Маринов за министър на вътрешните работи министър-председателят и управляващото мнозинство поемат отговорност за кадрово решение, което се приема критично от обществото\", добави в своята публикация президентът.Припомняме, неиздаденият от  от поста главен секретар на МВР  в кабинета Борисов 3 на мястото на подалите оставка заради .Същия ден обаче рокадите в правителството бяха спънати и с . На негово място този понеделник бе избран Росен Желязков.След фалстарта на рокадите в правителството, първите коментари бяха, че  и се очакваше да направи това този понеделник.Вчера обаче стана ясно, че президентската администрация счита съгласувателната процедурата по освобождаването на Младен Маринов от поста главен секретар за неспазена., като заяви, че лидерите се разминават с институционалния тон и коалиционният съвет не е законов орган. Това бе разтълкувано от председателя на ПГ на ГЕРБ Спорът продължи и с коментара  и Държавният глава Румен Радев отвърна, заявявайки, че явно за правителството е непосилна задача да спазват закона.Тази сутрин в парламента продължаваха да чакат указа, като с оглед на подписването му, се очаква гласуването на новите министри да стане утре.", "date": "2018.09.19", "title": "Президентът подписа указа за Младен Маринов"}
{"url": "https://news.bg/world/sabotazhat-s-iglite-v-yagodite-e-sravnim-s-terorizam-obyavi-premierat-na-avstraliya.html", "text": "Поставянето на шевни игли в ягодите в супермаркетите е сравнимо с \"тероризъм\". Това обяви премиерът на Австралия Скот Морисън и настоя за по-строги наказания в отговор на възникналата паника в страната, информира АФП.Призовавайки австралийците да готвят торта \"Павлова\" с ягоди през този уикенд, за да помогнат на засегнатите фермери, Морисън поиска промяна в законодателството за налагане на наказания до 15 г. за подобни престъпления.\"Няма да останем безразлични\", предупреди министърът-председателят, след като бяха открити ягоди с игли и топлийки.Наричайки извършителя \"страхливец и мърльо\", Морисън призова парламента бързо да увеличи максималната присъда за подобно умишлено замърсяване на храната от 10 на 15 г. затвор.Според него такава присъда се налага за \"неща като притежание на детска порнография и финансиране на тероризъм\".\"Така сериозно се заемам с това\", отбеляза министър-председателят.Новината доведе до изтегляне на ягоди от супермаркети, а някои магазини в Нова Зеландия временно забраниха продажбата на австралийски ягоди.Фермерите бяха принудени да спрат заплащането на берачите заради падането на цените.Морисън призова австралийците да купуват ягоди и да бъдат внимателни при консумацията.Властите предложиха ягодите да се режат преди да се консумират.Австралийската полиция обяви, че все още не е установила мотивите и продължава да издирва извършителите.", "date": "2018.09.19", "title": "Саботажът с иглите в ягодите е сравним с тероризъм, обяви премиерът на Австралия"}
{"url": "https://news.bg/crime/mladezhat-prostrelyal-politsay-v-sofiya-ne-e-registriran-v-psihiatriyata-u-nas.html", "text": "21-годишният младеж, прострелял на 18 септември полицай в главата, не е регистриран като психично болен в България. Това потвърди директорът на Трето районно управление в столицата комисар Дойчин Дойчинов, пред bTV. Според него екипите на място са действали абсолютно адекватно.Дойчинов уточни, че срещу 21-годишния мъж се води досъдебно производство за опит за убийство. Тепърва съдебномедицинска експертиза ще установява дали той може да носи наказателна отговорност.Според комисар Дойчинов не може да се прави връзка между вчерашния случаи и този в Лясковец, когато психично болен мъж уби полицай. В Лясковец е имало информация за психичното състояние на мъжа и също, че се е барикадирал.При вчерашния случай майката на младежа, която е подала сигнал към полицията, не е информирала, че синът й е въоръжен.Предстои съдебномедицинска експертиза да установи психическото състояние на 21-годишния мъж и може ли да носи наказателна отговорност.Междувременно стана ясно, че простреляният полицай в столичния кв. \"Илинден\" вече е контактен. Негови колеги сутринта са го посетили в \"Пирогов\".", "date": "2018.09.19", "title": "Младежът, прострелял полицай в София, не е регистриран в психиатрията у нас"}
{"url": "https://news.bg/world/stormi-danials-seksat-s-tramp-e-nay-malko-vpechatlyavashtiyat-v-zhivota-mi.html", "text": "Американската порноактриса Сторми Даниълс разкрива в нова книга, която предстои да бъде издадена, че физическият контакт с президента на САЩ Доналд Тръмп е \"най-малко впечатляващият секс\", който е имала в живота си, пише вестник \"Гардиън\", цитиран от АФП.В книгата си \"Full Disclosure\" Даниълс също така представя графично описание на половите органи на Тръмп.\"Гардиън\" отбелязва, че се е сдобил с копие на книгата преди публикуването й на 2 октомври - един месец преди ключовите частични избори в САЩ.Проноактрисата твърди, че е преспала с Тръмп преди повече от десетилетие. Американският лидер отрича, но неговият бивш адвокат Майкъл Коен се призна за виновен, че е извършил финансови нарушения по време на предизборната кампания, свързани с предоставянето на 130 000 долара на Даниълс преди президентските избори през ноември 2016 г., за да мълчи за сношенията си с Тръмп.Сторми Даниълс твърди, че е спала с Тръмп по време на голф турнир на езерото Тахо през 2006 г. В този период Мелания ражда Барън - най-малкият син на президента на САЩ.В книгата тя пише, че тогава за първи път е видяла милиардера. Порноактрисата пише още, че е правила секс с Тръмп, след като тя била поканена на вечеря с милиардера от телохранителите му.\"Може би е най-малко впечатляващият секс, който съм правила, но той не споделя това мнение\", отбелязва тя.Актрисата си спомня, че през 2016 г. не е можела да повярва, че Тръмп е близо до президентския пост.\"Той дори не искаше да бъде президент\", подчертава тя в книгата си.Майкъл Авенати, адвокат на Даниълс, написа в \"Туитър\" във връзка с материала на \"Гардиън\", че \"най-важното нещо в книгата не е описанието на секса с господин Тръмп, а по-скоро описанието на живота й и ролята на съвременна жена, която не се страхува да каже истината\".", "date": "2018.09.19", "title": "Сторми Даниълс: Сексът с Тръмп е \"най-малко впечатляващият\" в живота ми"}
{"url": "https://news.bg/regions/trima-rabotnitsi-propadnaha-v-asansyor-v-burgas.html", "text": "Трима работници са пострадали в Бургас при пропадане на асансьор, съобщиха от МВР-Бургас.Инцидент е станал в частна фирма за автостъкла в Южната промишлена зона. Асансьор, ползван за превоз на стъкла, е паднал от височина от около 4 м.Работниците са ранени от счупените стъкла, но без опасност за живота. Те са в  УМБАЛ-Бургас. Единия е с фрактура на петата на крака (придобита при падането от височина), а другите двама с прорезни рани в областта на краката.Припомняме, ден по-рано. То отивало на урок, когато колелото, което превозвало, най-вероятно е създало проблем с асансьора.", "date": "2018.09.19", "title": "Трима работници пропаднаха в асансьор в Бургас"}
{"url": "https://news.bg/politics/lozan-panov-napravi-zabelezhka-na-deputatite-za-formata-na-obshtuvane.html", "text": "Председателят на ВКС Лозан Панов не харесва обажданията по телефона между институциите. Но пък две години чакал среща със законодателите. Това стана ясно от думите му пред Народното събрание.Миналата седмица той трябваше да уважи депутатите, които  за 2016 и 2017. Липсата му тогава ядоса законотворците.Днес Павел Шопов от \"Атака\" дори поиска съдия номер едно да не бъде допускан в зала. Предложението му обаче не мина.В продължение на 2 години очаквам покана от Народното събрание, сподели Лозан Панов.\"Миналата седмица получих обаждане по телефона ден преди заседанието. Отговорих писмено с надеждата, че ще бъда разбран правилно, че формата ни на общуване не е допустима\", оправда отсъствието си миналата седмица той. И вчера получил обаждане по телефона днес да се яви в пленарна зала.Вероятно съм последният, който не е разбрал, че телефонните повиквания отдавна са заменили епистоларната форма на общуване между законодателната и съдебната власт, сподели Лозан Панов. По-сензитивните приеха моето отсъствие миналата седмица като неуважение към парламента, захапа той депутатите.\"Нямам представа колко много се е скъсила дистанцията между властите в България\", продължи той.Заместник-председателят на НС Емил Христов се засегна и настоя председателят на ВКС да говори по същество.Основният проблем пред съдиите остава натовареността, стана ясно от докладите. Затова Лозан Панов иска законодателни мерки за решаване на проблема. Той критикува в края на изявлението си качеството на законотворчеството.Утре като обикновени граждани ще трябва да живеете по правилата, които сте създали, изтъкна той.", "date": "2018.09.19", "title": "Лозан Панов направи забележка на депутатите за формата на общуване"}
{"url": "https://news.bg/world/nasilie-na-protesti-v-gartsiya.html", "text": "Насилие по време на демонстрации в няколко града в Гърция, организирани във връзка с пет години от убийството на рапъра Павлос Фисас, довело до предприемане на мерки срещу крайнодясната политическа партия \"Златна зора\", информира АП.В близост до Атина и в градовете Патра и Солун възникнаха сблъсъци между протестиращи и полицията. Група демонстранти нападна полицейски кордон, хвърляйки камъни, бутилки и коктейли \"Молотов\". Полицията отговори със сълзотворен газ.През 2013 г. властите арестуваха доброволец от \"Златна зора\" за убийството на Фисас, който беше намушкан на улицата и по-късно почина от получените наранявания на 34-годишна възраст. Лидерите на партията са съдени за ръководене на престъпна организация. \"Златна зора\" има 15 депутати в 300-местния гръцки парламент.", "date": "2018.09.19", "title": "Насилие на протести в Гърция"}
{"url": "https://news.bg/politics/raste-nedovolstvoto-ot-rabotata-na-prezidenta-kabineta-i-ns.html", "text": "Скандалите през месец август и високият градус на политическо напрежение се отразиха на основните индикатори, които изследователски център \"Тренд\", залага в ежемесечните си проучвания. Никоя институция не остава незасегната от общественото недоволство, обобщават социолозите, на база проучване сред 1006 пълнолетни граждани. Изследването е направено между 4 и 11 септември.В очакванията за бъдещето на страната се отчита динамика, въпреки че оптимистите продължават да са повече (47%) от песимистите (43%). На въпрос: \"Вие лично оптимист или песимист сте за бъдещето на България\", в последните три месеца отговорите са следните - оптимистите през юли, август и септември са съответно 48%, 51% и 47%. Песимистите са 40% през юли, 39% през август, а през септември те вече са 43%.Понижена е оценката за работата на парламента в последните три месеца. През септември 20% от анкетираните декларират, че имат положителна оценка за работата на институцията срещу 69%, които не я одобряват. Одобрението спада от 24% през юли, 22% през август, 20% през септември. Неодобрението се увеличава от 64% през юли и твърдото 69% през август и септември.  Спад има и в оценката спрямо правителството. Според социолозите спадът е само през септември без да се отчита негативна тенденция за няколко месеца.По данните им през юли и август положителната оценка за правителството е 33%, през септември - 28%. Същевременно отрицателната оценка за дейността на правителството расте от 56% през юли, 58% през август до 61% през септември.В оценката за работата на президента също се отбелязва негативна динамика, като отрицателните оценки се повишават с 5% - от 22 до 28% за последните три месеца. Положителните оценки за дейността на държавния глава падат с 3% от 61% до 59% от юли до септември.Въпреки негативния тренд и на индикатора за необходимост от предсрочни парламентарни избори, 53% от анкетираните смятат, че правителството ще изкара пълен мандат.Независимо от негативната тенденция относно оценката на основните институции, партийните предпочитания на българите се запазват сходни с предишните месеци. Дистанцията между двете основни партии се запазва на около 3%. За ГЕРБ биха гласували 22,9% от анкетираните през септември, за БСП - 19,7%.ДПС и Обединени патриоти остават с разлика в рамките на един процент. В сравнителен план, с предишните месеци, разликите са в рамките на статистическата грешка.Според 55% от всички запитани, оставките на министрите на вътрешните работи, регионалното развитие и транспорта няма да внесат промяна в работата на кабинета. 15% смятат, че правителството ще се подобри след кадровите смени, а 9% остават скептични.", "date": "2018.09.19", "title": "Расте недоволството от работата на президента, кабинета и НС"}
{"url": "https://news.bg/regions/58-godishen-rabotnik-zagina-na-stroezh-kray-selo-stryama.html", "text": "58-годишен мъж загина на строеж в индустриалната зона край село Стряма. Сигналът е подаден минути преди 9 часа, съобщи БНР.Двама работници се издигнали с вишка, а трети направлявал съоръжението отдолу. Паднал строителен панел ударил от 10-метрова височина вишката. След това се строполил върху работника на земята, който е починал на място.Ранени са и двамата работници на вишката, които са на 29 и на 26 години. Пострадалите са в болница.Трудовата злополука е станала на новострояща се логистична база на голяма верига магазини.Полицаи от Раковски и трудови инспектори разследват на място на произшествието. Резултати от проверката се очакват най-рано идната седмица, каза директорът на пловдивската инспекция по труда Атанас Чернаев.Междувременно в Бургас пропадна асансьор с трима работници, пренасяли стъклопакет. Тримата са в болница.", "date": "2018.09.19", "title": "58-годишен работник загина на строеж край село Стряма"}
{"url": "https://news.bg/society/zhiteli-na-kazanlak-nastrahnaha-zaradi-masov-boy-v-parviya-ucheben-den.html", "text": "Масов бой в първия учебен ден породи напрежение сред жителите на Казанлък, съобщи Нова телевизия.Те обвиниха кмета и полицията, че умишлено крият информация по случая. Местните се събраха на протест срещу престъпността. Целта е да бъдат взети мерки.\"Инцидентът е между две групи младежи и е на битова основа\", заяви пред Нова телевизия Христо Петров, зам.-началник на полицията в Казанлък.Първоначалната версия е, че причината за сбиването е момиче. Пасторът от ромския квартал заяви, че в региона няма етническо напрежение.Въпреки това жителите на Казанлък не са спокойни, защото случаите на ромска агресия са изключително много.Подадени са множество сигнали, но те не са получили адекватна реакция.Във връзка със случая общинските съветници от БСП в града настояват да се проведе извънредно заседание на Общинския съвет. На сесията да бъдат изслушани кметът на общината, РУ на МВР - Казанлък, Районна прокуратура, Местната комисия за борба с противообществените прояви на малолетните и непълнолетните и Отдела \"Закрила на детето\".Според тях трябва да се набележат спешни мерки за превенцията, контрола и гарантиране сигурността и спокойствието на гражданите.По думи на местните съгражданите им се притесняват да изразят мнението си по въпроса, защото след това получават натиск от работодателите си с цел да се запази етническият мир.Те твърдят, че е трудно да се работи с местната администрация, тъй като те толерират свои хора.Жителите се притесняват и от репресии заради двойното отношение.", "date": "2018.09.19", "title": "Жители на Казанлък настръхнаха заради масов бой в първия учебен ден"}
{"url": "https://news.bg/world/ne-se-mesim-v-delata-na-sasht-otgovori-kitay.html", "text": "Китай отрече намеса на предстоящите през ноември частични избори в САЩ, информират АФП и \"Ройтерс\".Говорител на външното министерство на азиатската държава увери, че Китай не се намесва във вътрешните работи на други държави.Коментарът е в отговор на съобщение в \"Туитър\" на американския президент Доналд Тръмп, който обвинява Китай в оказване на влияние на изборите в Щатите.Вчера Тръмп написа, че Китай \"активно се опитва да окаже влияние и да промени нашите избори чрез атакуване на фермерите и индустриалните ни работници заради лоялността им към мен\".", "date": "2018.09.19", "title": "Не се месим в делата на САЩ, отговори Китай"}
{"url": "https://news.bg/regions/snimat-na-patya-imame-li-vinetka-prashtat-chestitka-u-doma.html", "text": "Коли със специално оборудване ще заснемат и проверяват останалите автомобили дали имат платени пътни такси. Колите ще имат камери и ще могат и през деня, и през нощта да регистрират, преминаващите автомобили като разчитат техните номера.Това заяви Радослав Николов, съветник на регионалния министър в оставка Николай Нанков пред БНТ.С новата система шофьорите може да не бъдат спирани за проверка на пътя дали имат винетка, но ще получават известия както за нарушенията на пътя от камерите на \"Пътна полиция\".В автомобила ще има таблет или нотбук, на който ще се визуализират преминаващите автомобили. Ще бъде проверявано в централната база данни в реално време дали преминаващият автомобил има платена винетка за автомобилите до 3,5 т или пътна такса за превозните средства над 3,5 т.В проверяващите автомобили ще има и ПОС терминали, така че при проверка, ако шофьорът не е платил съответната такса, ще може да го направи с банкова карта и да заплати на място компенсаторна такса, ако е в нарушение.С дебитни или кредитни карти ще се купува от 1 януари 2019 г. електронна винетка от терминалите за самообслужване, от уеб портал или от мобилно приложение.500 ще са терминалите за самообслужване. Те ще са разположени на удобни за шофьорите места по републиканската мрежа, обясни още Николов.Терминалите ще оперират на осем езика - български, английски, немски, руски и на езиците на съседните на България държави - гръцки, румънски, сръбски и турски.Шофьорите, които искат да си закупят винетка, ще трябва да въведат регистрационния номер на автомобила, срока за валидност на електронната винетка - годишна, тримесечна, месечна, седмична или уикенд, и началната дата за стартирането й.При закупуване по електронен път последната стъпка, преди плащането, е потвърждаване на въведената информация. С плащане в брой потребителите ще могат да купят електронна винетка в офис от разпространителската мрежа - бензиностанциите, офисите на областните пътни управления на АПИ. ", "date": "2018.09.19", "title": "Снимат на пътя имаме ли винетка, пращат \"честитка\" у дома"}
{"url": "https://news.bg/politics/tsvetanov-i-siderov-dovolni-ot-prezidenta.html", "text": "Лидерът на \"Атака\" Волен Сидеров е доволен, че президентът Румен Радев се е коригирал и е . Иначе, по думите му, следвала война на институциите напук.Радвам се, че е надделял здравният разум, похвали националистът държавния глава. Обединените патриоти ще подкрепят новите министри.Иначе лидерът на \"Атака\" изказа недоволоството си от това, че Румяна Бъчварова е шеф на кабинета на премиера. По думите на Сидеров близки до нея атакували правителството.Макар и без да назовава конкретни имена Волен Сидеров има предвид оттеглянето на първия предложен за поста на Ивайло Московски зам.-икономическия министър Александър Манолев,  и се мотивира с нежеланието си да влиза в обяснителен режим със статия в изданието \"Капитал\".И председателят на ПГ на ГЕРБ Цветан Цветанов изказа задоволството си от развитието на ситуацията около освобождаването на главния секретар Младен Маринов.\"Тази сага вече приключи\", отчете заместник-председателят на ГЕРБ Цветан Цветанов след подписания президентски указ.Радвам се, че разумът надделя, изтъкна той.Според Цветанов войната между институциите била затворена страница. Дори конституционалисти казали, че тази съгласувателна процедура за освобождаване на Младен Маринов била излишна.Според Цветанов се е стигнало до тази ситуация, защото държавният глава слушал своите съветници и затова заемал хард позиция.Нека имаме уважение към всяка една институция, призова той. Цветанов припомни, че всички предишни президенти са идвали в Народното събрание, уважавали са институциите и са правили изказване пред депутатите.Припомняме, неиздаденият от  от поста главен секретар на МВР  в кабинета Борисов 3 на мястото на подалите оставка заради .Същия ден обаче рокадите в правителството бяха спънати и с . На негово място този понеделник бе избран Росен Желязков.След фалстарта на рокадите в правителството, първите коментари бяха, че  и се очакваше да направи това този понеделник.Вчера обаче стана ясно, че президентската администрация счита съгласувателната процедурата по освобождаването на Младен Маринов от поста главен секретар за неспазена., като заяви, че лидерите се разминават с институционалния тон и коалиционният съвет не е законов орган. Това бе разтълкувано от председателя на ПГ на ГЕРБ Спорът продължи и с коментара и Държавният глава Румен Радев отвърна, заявявайки, че явно за правителството е непосилна задача да спазват закона.Тази сутрин в , като с оглед на подписването му, се очаква гласуването на новите министри да стане утре.", "date": "2018.09.19", "title": "Цветанов и Сидеров доволни от президента"}
{"url": "https://news.bg/world/vuchich-govori-za-mir-a-v-sashtoto-vreme-se-vaorazhavat-nedovolstva-izetbegovich.html", "text": "Членът на председателството на Босна и Херцеговина Бакир Изетбегович обвини сръбския президент Александър Вучич, че говори за мир, а в същото време Белград се въоръжава, информира RTKLive.В интервю за местна медия Изетбегович подчерта, че Вучич използва \"големи думи\" в опит да успокои част от сръбското радикално мнение преди да предприеме стъпки по казуса с Косово.\"Ясно е, че настъпи времето за окончателно решение за развързване на възела с Косово\", изтъкна той.Коментирайки възможната размяна на територии между Косово и Сърбия, Изетбегович каза, че се страхува от такъв ход, тъй като може да увеличи апетита на Република Сръбска за независимост.Вчера стана ясно, че Сърбия ще се сдобие с безпилотни самолети от Китай. Балканската държава в последно време получи руска бойна техника.", "date": "2018.09.19", "title": "Вучич говори за мир, а в същото време се въоръжават, недоволства Изетбегович"}
{"url": "https://news.bg/int-politics/opozitsionnata-nova-demokratsiya-boykotira-gratskata-darzhavna-televiziya.html", "text": "Основната опозиционна гръцка партия \"Нова демокрация\" обяви, че бойкотира държавната телевизия ERT, като е наложила забрана членове на партията и нейни депутати да се появяват по телевизията, съобщават гръцките медии.Според съобщението, публикувано от партията, тя е взела решение за това, след като журналист на ЕРТ оприличи лидера на \"Нова демокрация\" Кириакос Мицотакис с италианския фашистки диктатор Бенито Мусолини.\"Нова демокрация\" изпрати писмо до ръководството на ЕРТ, обвинявайки телевизията, че е \"направила обществената телевизия за посмешище с вулгарна пропаганда\".В изявление ЕРТ посочи, че ще продължи да отразява дейностите на \"Нова демокрация\", но добави, че не била готова \"изпреварващо да цензурира\" своите коментатори.", "date": "2018.09.19", "title": "Опозиционната \"Нова демокрация\" бойкотира гръцката държавна телевизия"}
{"url": "https://news.bg/int-politics/verigata-walmart-izteglya-ot-prodazhba-stokite-sas-simvoli-na-sssr.html", "text": "Американската мрежа супермаркети Walmart заяви, че изтегля от продажба стоките със символи на бившия СССР - в отговор на искането на Литва, Латвия и Естония. Новината беше огласена от пресаташето на литовското външно министерство Раса Якилайтене.\"Във връзка с писмото, което беше изпратено до управата на Walmart , посланикът на Литва в САЩ получи отговор, в който се обещава, че в най-скоро време ще бъдат изтеглени от продажба стоките със съветска символика.\" - заявява Якилайтене, цитирана от агенция BNS.По-рано литовският дипломат Роландас Кричшунас изпрати апел до компанията, в който се подчертава, че по време на съветската окупация са пострадали стотици хиляди литовски граждани.Той напомня че \"под съветския сърп и чук бяха извършени ужасни престъпления\" и използването на тези символи е свързано с огромна болка за хората.\"Тениските и другата продукция със символите на масови убийства трябва да бъдат изтеглени незабавно от продажба\", призова Кришчунас.Аналогичен апел беше изпратен до Walmart и от група депутати от Литва, Латвия и Естония.", "date": "2018.09.19", "title": "Веригата Walmart изтегля от продажба стоките със символи на СССР"}
{"url": "https://news.bg/weather/slanchevo-tiho-bez-valezhi.html", "text": "Денят ще бъде слънчев и почти безоблачен - в продължение на ясното и тихо време през нощта.Единствено над планините през втората половина на деня ще се развие купеста облачност, но като цяло не се очакват валежи.Над страната ще има слаб вятър от изток и североизток, в източните райони - до умерен.Над по-голямата част от страната минималните температури са между 8 и 13 градуса, по-високи по Черноморието и крайните югозападни райони - около 16 градуса.Максималните температури са предимно в интервала 24-29 градуса, малко по-ниски по Черноморието, където температурите на въздуха и на морската вода ще бъдат изравнени. Край морето максималната температура на въздуха е 22-24 градуса, а на водата - 24.", "date": "2018.09.19", "title": "Слънчево, тихо, без валежи"}
{"url": "https://news.bg/crime/sadat-ostavi-minyu-staykov-za-postoyanno-v-aresta.html", "text": "Собственикът на \"Винпром Карнобат\" Миню Стайков остава в ареста за постоянно. Това реши след 12-часово заседание Апелативният специализиран наказателен съд, предаде БНТ.Стайков е обвинен за данъчни престъпления и пране на пари. Освен него бяха задържани Белун Хазърбасанов и синът на кмета на Карнобат - Иван Димитров, които също остават в ареста.Съдът прие, че прокуратурата е събрала достатъчно доказателства, за да се направи обосновано предположение, че тримата заедно с още петима други, са участвали в организирана престъпна група с цел производство и разпространение на цигари без бандерол. Те са заподозрени също и за данъчни престъпления, и за пране на пари.Според апелативните магистрати обаче, липсват достатъчно доказателства за извършването на изброените вторични престъпления с изключение на нерегламентираното производство на цигари.В групата участва и синът на Миню Стайков, който се издирва с европейска заповед за арест.На днешното заседание прокуратурата представи нови 6 тома доказателства, според които Миню Стайков е усвоявaл неправомерно европейски средства чрез програмата \"Млад фермер\", за което е използвал младежи до 28 години - деца на негови служители във фирмата \"Сис Индъстрис\".", "date": "2018.09.19", "title": "Съдът остави Миню Стайков за постоянно в ареста"}
{"url": "https://news.bg/crime/vaorazheni-ograbiha-rozhenskiya-manastir.html", "text": "Въоръжен грабеж е извършен тази вечер в Роженския манастир, предаде БНТ.Според първоначалната информация, маскирани въоръжени лица са нахълтали в черквата на светата обител. Те са нападнали свещеника и са го завързали. Иманярите са били петима или шестима.Целта на обирджиите може да е била закопано, според някаква легенда, имане, тъй като са копали с кирки в една от стените. Откраднали са обаче пари и, по непотвърдена официално информация, икони.Кметът на Рожен Сашо Филипов заяви, че свещеникът не е пострадал, не е бит, отървал се е само с уплах.На мястото са изпратени полицейски екипи.Съобщава се, че нападателите са успели да избягат. Органите на реда ги издирват.", "date": "2018.09.19", "title": "Въоръжени ограбиха Роженския манастир"}
{"url": "https://news.bg/int-politics/i-johanes-han-prizova-makedontsite-da-podkrepyat-novoto-ime.html", "text": "Еврокомисарят по разширяването Йоханес Хан, който пристигна в Скопие, призова македонците да подкрепят споразумението с Гърция за промяна на името на страната. При разговорите си с македонския премиер Зоран Заев той изтъкна значението на референдума по темата, който ще се проведе в края на месеца, предаде БНТ в кореспонденция от Скопие.\"Всяка среща с представители на Европейския съюз в тази фаза на нашия път към членство в общността е голяма подкрепа. Нашият напредък ще се увенчае с началото на преговорите за членство през юни 2019 г. На 27 септември ще започне прегледът за преговорите.\" - коментира Заев.Вчера американският министър на отбраната Джеймс Матис също призова македонците да подкрепят договора за новото име на страната. Преди седмица това направи и генералният секретар на НАТО Йенс Столтенберг, както и председателстващата ЕС Австрия в лицето на канцлера Себастиан Курц.", "date": "2018.09.19", "title": "И Йоханес Хан призова македонците да подкрепят новото име"}
{"url": "https://news.bg/press/oshte-nervi-okolo-prezidentskiya-ukaz-za-marinov-meteorolozite-se-razvedoha-s-ban-11-martvi-ovtse-v-bolyarovo.html", "text": "Все още несъстоялите се смени на тримата министри, които подадоха оставки, продължават да са сред актуалните теми на всекидневниците.\"Премиерът Бойко Борисов е внесъл в парламента три отделни проекта за персонални промени в правителството, които вече са качени на сайта на Народното събрание и ще бъдат гласувани в четвъртък. Целта е мнозинството да може да смени поне двама от министрите, след като президентът Румен Радев не бърза да подпише указа за освобождаването на Младен Маринов като главен секретар на МВР, за да може да стане той вътрешен министър. Министър-председателят предлага на депутатите да освободят първо Ивайло Московски като транспортен министър и да назначат Росен Желязков за негов наследник, след това да смеят Николай Нанков като регионален министър с Петя Аврамова и накрая - Валентин Радев с Младен Маринов. Тримата министри подадоха оставки по искане на министър-председателя след тежката катастрофа край Своге, в която загинаха 17 души. Смените в кабинета трябваше да бъдат гласувани миналата седмица, но в началото на заседанието на парламента се оказа, че президентът не е подписал указа за Маринов. Неговият мотив е, че е нужна съгласувателна процедура между двете институции, а според премиера Бойко Борисов тя е формалност и е важно желанието на Маринов да бъде освободен от поста...\" - в. \"Дневник\".\"Борисов: И ние можехме да спрем Радев да стане президент Във вътрешнополитически план от всяко нещо се създава скандал. Пример е оставката на главния секретар на МВР Младен Маринов. Когато един човек направи волеизявление, че не иска да е на даден пост, какво трябва да направя? И ние можехме да не разрешим на Румен Радев да стане президент, но му разрешихме. Можехме да го спрем. Това заяви премиерът Борисов, който се среща с членовете на Американската търговска камара в България, предаде дир.бг. \"Аз не мога да спра Младен Маринов да не бъде главен секретар. Само президентът може да го спре, да го разубеди. Има си началници на кабинетите. Ако някой е сбъркал, кажете, извинете се. Няма нищо лошо. Сега съм казал на парламентарните ни групи, докато не се разпише искането за Младенов, да не се вкарва в НС. Да не предизвикваме нови бури. И сега аз ли водя войната? Винаги съм уважавал Президентството и хората в него\", заяви още Борисов. \"Младен Маринов не иска да е главен секретар, а министър - както от командващ ВВС искаш да станеш президент. Логиката ми е била, че когато един човек направи волеизявление, че не иска да е на дадения пост, съгласуването е формално\", заяви Борисов и допълни, че ако например посланик Ерик Рубин не иска да е на този пост, каквото и да се съгласува, той иска да си отиде и да стане министър. \"Както от командващ ВВС искаш да станеш президент. Кой да те спре? По тази логика тогава можеше да не го освободим. Но главният секретар иска да стане министър. Какви мотиви да напишем? Моля, подпишете, защото той иска да стане министър. Добре, ще напишем това\", обясни премиерът и заяви, че по тази причина счита, че всичко е формално. \"Затова взехме решение, приехме оставката на Министерски съвет и я изпратихме на президентството. Ако аз съм предложил един нов главен секретар в този документ, съм в тотална грешка. Ние не сме предложили нов главен секретар, а казваме само - подпишете, за да може в четвъртък да стане министър и да спре политическата криза. Трима министри чакат да бъдат освободени. Това ми е била логиката. Новият главен секретар ще бъде съгласуван и назначен при съгласие с президента\", добави премиерът. В момента се чака президентът Радев да подпише указ, с който да освободи от поста главния секретар на МВР Младен Маринов и той да стане вътрешен министър, след като бе номиниран за такъв от премиера Борисов. От управляващата коалиция ГЕРБ - Обединени патриоти отправиха покана до държавния глава за среща, за да обсъдят създалата се ситуация...\" - в. \"Сега\".\"Считам, че много енергия от всички страни се хвърли по темата за оставката на Младен Маринов. Несъвместимост по отношение на постовете, в които в момента заема, след като заеме новата позиция, ще възникнат, но след като той е подал искане да му бъде прекратено правоотношение, коректно беше Министерският съвет да гласува с предложение до президента за издаване на указ - т.е от уважение и зачитане към президентската институция правителството внесе документи в президентството. Така коментира Цецка Цачева пред bTV ситуацията около отлагането на освобождаването на Младен Маринов от поста му като главен секретар на МВР. Това стана, защото президентът отложи указа си последните дни. Младен Маринов е предложен за министър на вътрешните работи, но за да встъпи в длъжност, трябва да бъде освободен от поста си на главен секретар на МВР. Към този момент в Министерството на правосъдието все още няма указ за полагане на държавния печат. Чисто юридическо ми мнение е, че е възможно да се приеме решение от Народното събрание за освобождаването на Младен Маринов. Но пак повтарям - правителството го направи като уважение към президентството, заяви още министърът на правосъдието. Това решение, което премиерът взе, е правилното решение. Министърът на правосъдието Цецка Цачева отрече информацията, че има предложение да стане посланик на България в Черна гора. В предаването \"Лице в лице\" тя допълни, че не е обсъждано тя да поеме пост в Конституционния съд. \"Повече от месец, в различни медии се въртят тази новини - посланик в Черна гора или кандидатура за Конституционния съд. Такива предложения нямам. Много колеги ме питаха защо не го опровергавам, но не е сериозна да се оправдавам, че нямам брат. Това би означавало бягство от отговорностите и задълженията, които в момента изпълнявам\", посочи Цачева...\" - в. \"24 часа\".\"Президентската институция, в лицето на президента на страната, търси поредния опит за конфронтация с изпълнителната власт и с Народното събрание. Това е стил на поведение, което го забелязваме от полагането на клетвата на президента на страната и направи първото си обръщение в българския парламент\". Това заяви пред NOVA лидерът на ПГ на ГЕРБ Цветан Цветанов, който коментира неиздадения още указ за освобождаване на главния секретар на МВР Младен Маринов. Цветанов подчерта, че Маринов е подал заявление за освобождаване от длъжност и не са необходими никакви мотиви от страна на Министерския съвет при взимане на това решение. \"Трябва да се пристъпи към завършване на процедурата с издаване на указ\", заяви Цветанов. Той даде пример с времето, когато Румен Радев напуска поста във ВВС. \"Тогава президентът Плевнелиев издаде указ и Министерски съвет стартира тази процедура, при положение, че се предполагаше, че Румен Радев ще бъде предложен от БСП за президент на страната\", каза Цветанов.\" - в. \"Стандарт\".\"Изобщо не става въпрос за война между институциите. Тук става въпрос за спазване на закона, коментира президентът Румен Радев пред журналисти в отговор на въпрос за последните изказвания на управляващите във връзка с неподписания указ за освобождаване от поста на главния секретар на МВР Младен Маринов. Законът не се коментира, а се спазва. Изглежда, за правителството е непосилна задачата да спазят закона и това не е първият случай, добави държавният глава. Елементарно е и е много лесно, стига да се изпълни това, което повеляват нормативните документи, каза президентът Радев, попитан дали има обозрим срок, в който е решил да подпише указа. Той добави, че винаги е отворен и готов за конструктивни решения. Елементарно е, трябва да се изпълни писмена съгласувателна процедура, която се дължи по закон, коментира отново той...\" - в. \"Стандарт\".\"Не бих искал да наричам диалога между Борисов и Радев война, по-скоро е излишна конфронтация. Някой юридически съветник е заблудил президента.\" Това обяви министърът на отбраната Красимир Каракачанов пред БТВ...По думите на военния министър държавният глава бърка указа за назначаване с този за освобождаване от пост. Също като премиера Бойко Борисов той коментира, че ако утре Радев не издаде указ, няма как Маринов в четвъртък да бъде избран за министър от парламента...\" - в. \"Труд\".Вестниците в сряда проследяват и раздялата между института по метеорология и БАН.\"Подписано е споразумението между Националния институт по метеорология и хидрология (НИМХ), Българската академия на науките (БАН), Синдиката \"Висше образование и наука\" към КНСБ, като Министерството на образованието и науката е гарант за изпълнението на споразумението. Това съобщи за БТА бившият директор на НИМХ проф. Христомир Брънзов и отбеляза, че няма да се спират 24-часовите дежурства на метеоролозите, тъй като от утре (днес - б.р.) ще има вече назначен директор на НИМХ... По този начин първата част за започване на нормална работа на НИМХ е решена и остава втората част, свързана с трансформацията и с излизането на института от БАН, каза проф. Брънзов. По думите му в това е смисълът на този документ - на споразумението, който дава добра основа за бъдещето на НИМХ. Излизането на НИМХ от БАН ще е в началото на следващата година, но след подписване на споразумението ще започнат процедурите за подготовката на това излизане, обясни проф. Брънзов. Той каза, че \"излизането ще стане факт с новия бюджет за 2019 г., но целта е да започнат подготвителните действия\"...\" - в. \"Стандарт\".\"Учените от Националния институт по метеорология и хидрология (НИМ) прекратяват протеста си. Това става, след като синдикат \"Висше образование и наука\" към КНСБ, Българската академия на науките (БАН) и Министерството на образованието (МОН) постигнаха съгласие, съобщава КНСБ. Споразумението, подписано между четирите страни, гласи, че в срок до 31 октомври 2018 г., МОН ще разработи и внесе в Министерския съвет проект на постановление за създаване на изследователски институт към МОН. Новата научна институция ще поеме всички функции и дейности на досегашния НИМХ към БАН. Тя ще придобие безвъзмездно имуществото на НИМХ при Българската академия на науките, включително архива му. До приключване на бюджетната година НИМХ ще разполага и ще се разпорежда със средствата от субсидията от държавния бюджет, както и със средствата от собствени приходи съгласно утвърдения бюджет на института... Това се случва, след като в края на април метеоролозите изразиха несъгласие с начина на разпределение на средствата от БАН. След като преговорите им с БАН не дадоха резултат, те преминаха в активни протести и поискаха да преминат към Министерство на образованието, а директорът им проф. Христомир Брънзов беше отстранен от поста си заради съмнения за злоупотреби. Синоптиците заплашваха, че има реална опасност да преустановят дейността си заради липса на ръководство, както и директор, който да подписва документи.\" - в. \"Дневник\".Заразата в с. Болярово също е сред темите на всекидневниците.\"Вече 11 овце са умрели във ферма в Болярово, където не допускат ветеринари Спешна епизоотична комисия свикват за чумата в Болярово след нови случаи на починали животни - в стопанството, чиито собственици отказаха да допуснат ветеринари за втора проба, са умрели 11 овце, предаде bTV. Смъртните случаи са от последните пет дни, като тази сутрин също е имало починало животно, каза собственичката на стопанството Ани Петрова. Според нея причината е преяждане... Епизоотичната комисия в областната управа ще набележи действията на ветеринарите с оглед на смъртните случаи в стопанството. На нея присъства заместник-министърът на земеделието Янко Иванов.\" - в. \"24 часа\".\"Лекият автомобил на ветеринарните власти от Българската агенция по безопасност на храните (БАБХ) е обграден, блъскан и надраскан с пирони от провокатори по време на участието на експертите в днешното заседание на Областната епизоотична комисия в Ямбол, съобщава ведомството. По време на срещата са обсъдени мерки, свързани със смъртта на 11 животни в стопанството на Христо Христов в Болярово, където е установена чума по дребните преживни животни. Експертите са били обиждани и заплашвани от неизвестни организатори, а представителите на областната управа са били възпрепятствани да влязат в сградата. Ветеринарните власти бяха подложени на агресивни и заплашителни действия от страна на съмишленици на стопаните Христо Христов, сина му Тодор и снаха му Ана в Болярово, които вече втори месец не допускат специалистите във фермата, блокирайки работата по обезвреждането на огнището на заразата и успешното блокиране на разпространението на инфекцията, съобщава агенцията. След днешния вандалски акт Българската агенция по безопасност на храните (БАБХ) е получила съдействие от полицията и е успяла да влезе в обекта, като експертите са успели да вземат проби, за да се установи причината за смъртта на животните. Въпреки получените и потвърдени лабораторни резултати за наличие на заразно заболяване във фермата в Болярово стопаните твърдят пред медиите, че животните са здрави. От 18 юли (датата, на която е направен опит за връчване на протокола) до днес обаче са починали 11 животни. Ситуацията допълнително се усложнява от факта, че едно от тези животни не е от стадото в Болярово, а от стопанство в Твърдица. Това доказва нерегламентирано движение на овце в ситуация на повишена опасност от инфекция. Самата Ана от Болярово отрича смъртта на животните й да се дължи на чума. Твърди, че ставало дума за преяждане. Заболяването във фермата е открито при изследването на стадата в 10-километровата зона около село Воден, където за пръв път в България и в Европейския съюз бе констатирана чума по дребните преживни животни. Пробите от стопанството бяха изследвани, а получените резултати - потвърдени в Националната референтна лаборатория. Огнището влезе в системата на ЕС за опасни заболявания по животните и в системата на Международната организация за болести по животните. Със заповед на изпълнителния директор на агенцията Дамян Илиев фермата в Болярово е обявена за огнище на чума по дребните преживни животни. \"Поради възпрепятстването на ветеринарните власти обаче огнището все още не може да бъде приключено, което може да доведе до удължаване на рестрикциите за България в засегнатите региони\", заявява агенцията. \"Адекватните мерки налагат унищожаване на всички дребни преживни животни в обекта в Болярово, основно почистване и дезинфекция\", посочи изпълнителният директор на БАБХ д-р Дамян Илиев в писмо до главния прокурор Сотир Цацаров и министъра на правосъдието Цецка Цачева. В него той моли да бъдат предприети действия, които да създадат възможност за законовото прилагане на мерки за спиране на заразата. Също така настоява да се потърси административна и финансова отговорност от лицата, възпрепятстващи работата на ветеринарните власти.\" - в. \"Дневник\".\"Агенцията по безопасност по храните е изпратила писмо до главния прокурор Сотир Цацаров заради отказа на една от фермите в град Болярово да осигури достъп на ветеринарите до дребните животни, отглеждани там. През юли властите взеха проби от животните в града и установиха, че има чума, но втори месец собствениците на местна ферма и техните съмишленици не ги допускат до стопанството. Така те пречат на ветеринарите да ликвидират огнището на заразата и да спрат разпространението на инфекцията, съобщиха вчера от Агенцията по храните. Според стопаните пък заразяване няма, а животните измрели от преяждане. \"Адекватните мерки налагат унищожаване на всички дребни преживни животни в обекта в Болярово, основно почистване и дезинфекция\", пише шефът на Агенцията по храните Дамян Илиев в писмото си до главния прокурор Сотир Цацаров и до правосъдния министър Цецка Цачева. Той настоява прокуратурата да помогне, за да могат ветеринарите да влязат в стопанството. И настоява да се потърси \"административна и финансова отговорност\" от фермерите и съмишлениците им. След ликвидирането на огнището в село Шарково единственият източник на заразата остава фермата в Болярово. Стопаните й Христо Христов, синът му Тодор и снаха му Ана обаче твърдят пред медиите, че животните са здрави, въпреки получените и потвърдени лабораторни резултати за наличие на заразното заболяване, съобщават още от Агенцията по храните. Междувременно на 14 септември Ана Петрова подава два сигнала - в Областната дирекция по безопасност на храните - Ямбол, и на телефон 112, че в стадото й са умрели животни. До 15 септември издъхналите овце са 8. Стопанката отрича смъртта им да се дължи на чума и твърди, че те са преяли. \"Предвид вече констатираното заразно заболяване за мен няма съмнение, че смъртността се дължи на неговата проява\", коментира Илиев. Той обясни, че в тези случаи ранната намеса на ветеринарите е от особено значение. \"Всяко забавяне може да нанесе непоправими щети на съответния бранш, селското стопанство и дори на икономиката на страната. Действия, подобни на видените в Болярово, са заплаха за националната сигурност\", пише още той в писмото си до прокуратурата.\" - в. \"Сега\".", "date": "2018.09.19", "title": "Още нерви около президентския указ за Маринов, метеоролозите се разведоха с БАН, 11 мъртви овце в Болярово… "}
{"url": "https://news.bg/int-politics/uvolniha-shefa-na-germanskoto-vatreshno-razuznavane-hans-georg-maasen.html", "text": "Директорът на германското контраразузнаване - Федералната служба за защита на конституцията - Ханс-Георг Маасен, е освободен от поста си и ще бъде назначен като заместник-министър на вътрешните работи, предаде Дойче веле.Причината е лавината от критики след негови коментари за разпространено в мрежата видео от Хемниц, на което са заснети екстремисти, които гонят мигранти. Той определи записа като \"целенасочена дезинформация\". По-късно се отрече от думите си с твърдението, че е бил разбран погрешно.Решението беше взето след среща на лидерите на партиите от \"голямата коалиция\": канцлера Ангела Меркел и вътрешния министър Хорст Зеехофер. По-късно към тях се присъедини и председателката на Социалдемократическата партия на Германия Андреа Налес. По-рано генералният секретар на социалдемократите Ларс Клингбайл изрази категорична позиция, че Маасен трябва да напусне поста си.Според в. \"Die Welt\" Меркел също е била на подобна позиция, докато вътрешният министър Зеехофер застъпваше обратното мнение. Маасен обаче трябва да се оттегли, независимо от това, отбелязва изданието.Канцлерката Меркел отправи срещу него критики, че се меси в политическите процеси, макар че постът му изключва подобна намеса.Ханс-Георг Маасен беше обвинен неправомерно споделяне на информация с фракцията на популистката \"Алтернатива за Германия\". Става дума за непубликуван доклад на оглавяваната от него служба.", "date": "2018.09.19", "title": "Уволниха шефа на германското вътрешно разузнаване Ханс-Георг Маасен"}
{"url": "https://news.bg/society/otbelyazvame-evropeyskiya-den-bez-zaginali-na-patya.html", "text": "Днес отбелязваме Европейския ден без загинали на пътя. България е лидер в Европейския съюз по брой загинали при катастрофи на 1 милион души.Страната ни се включва в инициативата за трета поредна година.Операцията, наречена EDWARD (Еuropean Day Without A Road Death), е по идея на Европейската мрежа на службите на пътната полиция - ТИСПОЛ. Тя е част от Европейската седмица на мобилността, която се провежда от 16 до 22 септември.Целта на инициативата е през този ден да няма нито един загинал човек по пътищата на стария континент.Мотото на седмицата на мобилността е \"Мултимодалност\" с подтема \"Комбинирай! Движи се!\". Идеята е хората да използват различни превозни средства, за да се придвижват алтернативно и по-безопасно.Мотото на днешния ден за България е \"Безопасни мобилни комбинации за живот\". Целта е повече хора да се убедят във възможностите и удобството на използването на алтернативни варианти за придвижване.", "date": "2018.09.19", "title": "Отбелязваме Европейския ден без загинали на пътя"}
{"url": "https://news.bg/world/tsarkvata-na-belarus-sashto-iska-nezavisimost-ot-moskva.html", "text": "Православната църква на Беларус смята да поиска официален статут на автокефалия по примера на украинската, съобщи радио \"Свободна Европа\". Сега тя се нарича автокефална, но не е призната официално за такава от Вселенската патриаршия.Новината беше огласена от първойерарха на беларуската църква архиепископ Светослав Логин.Това е третата подобна инициатива след исканията на Украйна и Македония за автокефалия.Архиепископ Светослав Логин заяви, че православната общност на Беларус подкрепя стремежа на Киев към църковна независимост.\"Ние, разбира се, подкрепяме това решение. Нашата цел е и в Беларус да се легализираме и да получим официален статут на автокефалия.\" - сподели духовникът.\"Исторически ние имаме многовековна православна традиция. През миналия век нашата църква е предприемала различни стъпки, за да бъде призната.\" - посочи той.Архиепископът допълни, че в миналото украинската и беларуската църква са имали единна митрополия. Църквата на Беларус води началото си от Киевската митрополия.\"По-късно това беше Киевско-Литовска митрополия с център в Новогрудка - тя беше унищожена от Московската църква. И досега Москва прави всичко възможно, за да не получат Украинската и Беларуската църква автокефалия.\" - подчерта архиепископ Светослав Логин.Припомняме, борбите на българския народ за църковна независимост по време на Възраждането също са срещнали яростен отпор от страна на Москва.", "date": "2018.09.19", "title": "Църквата на Беларус също иска независимост от Москва"}
{"url": "https://news.bg/world/kndr-i-republika-koreya-sas-stapka-kam-traen-mir-na-koreyskiya-poluostrov.html", "text": "Лидерът на Северна Корея Ким Чен-ун и президентът на Южна Корея Мун Дже-ин се подписаха под съвместна декларация по време на втория ден на визитата на Мун в Пхенян, а също така двете страни сключиха военно споразумение за премахване на заплахата от конфликт на полуострова, съобщава \"Йонхап\".Споразумението беше подписано по време на церемония в държавната резиденция Paekhwawon в Пхенян. Церемонията беше предавана на живо в Сеул. Топ военните представители на Южна Корея и Северна Корея се подписаха и под военно споразумение за намаляване на напрежението на полуострова.Северна Корея се е съгласила да предприеме допълнителни стъпки към ядрено разоръжаване на Корейския полуостров и премахване на заплахите от въоръжен конфликт, което е очевиден жест за рестарт на преговорите със САЩ.Мун Дже-ин обяви, че двете Кореи са постигнали споразумение да \"премахнат опасността от война на Корейския полуостров\". Той добави, че КНДР ще затвори полигон за изпитания на ракетни двигатели и ще позволи инспекции.\"Югът и Северът също обсъдиха стъпки за ядрено разоръжаване за първи път\", съобщи Мун на пресконференция с Ким.\"Северна Корея се съгласи окончателно да затвори обекта Dongchang-ri за изпитания на ракетни двигатели и ракетна площадка в присъствието на експерти от различни държави\", разкри южнокорейският президент.От своя страна Ким отбеляза, че са се договорили с Мун да премахнат всички ядрени оръжия и заплахи на Корейския полуостров.\"\", изтъкна Ким Чен-ун.КНДР се ангажира да затвори научноизследователския център \"Йонбьон\", в който има ядрен реактор.Кореите са постигнали съгласие да изтеглят 11 охранителни поста от демилитаризираната зона до декември, като целта е един ден да се премахнат всички. Те също така за първи път се съгласиха да проведат издирване на останки на войници на границата, убити по време на Корейската война. Освен това двете страни се споразумяха да разоръжат контролно гранично селце, започвайки с премахване на мините.Сеул и Пхенян ще установят 10-километрова буферна зона по границата, където всички артилерийски учения или маневри ще бъдат забранени. Ще сформират съвместна военна комисия за преглед прилагането на мерки за намаляване на напрежението и 24-часова комуникация за предотвратяване на бъдещи конфликти.Северна Корея и КНДР постигнаха договореност заедно да се борят за домакинство на Летните олимпийски игри на Корейския полуостров през 2032 г.Двете страни се съгласиха да започнат работа по свързване на железопътните линии и пътища през границата до края на годината. Те ще подновят работата на индустриалния парк в Кесон и програми за туризъм.Южнокорейският президент разкри, че Ким Чен-ун се е съгласил да посети Сеул в близко бъдеще - първата визита на лидер на КНДР. По думите на Мун в близко бъдеще означава до края на годината, ако не възникнат непредвидени обстоятелства.Това е третата среща между двамата лидери за тази година.Тридневното посещение на Мун Дже-ин приключва в четвъртък.", "date": "2018.09.19", "title": "КНДР и Република Корея със стъпка към траен мир на Корейския полуостров"}
{"url": "https://news.bg/world/tramp-razsekretih-dokumenti-za-da-izoblicha-koruptsiyata-v-razsledvaneto-na-fbr-za-rusiya.html", "text": "Президентът на САЩ Доналд Тръмп заяви, че е наредил да се разсекретят конфиденциални документи, свързани с разследването на руска намеса на президентските избори през 2016 г., за да се изобличи \"корупцията\" в разследването на ФБР.Тръмп направи коментара в интервю за Hill.TV.Американският лидер подчерта, че изобличаването на злоупотребите на ФБР ще бъде едно от \"най-значимите постижения\" на мандата му.\"\", каза Тръмп и добави, че \"това, което правим, е в голяма услуга на държавата, наистина\".Той съжалява, че не е действал различно по случая с бившия директор на ФБР Джеймс Коми, подчертавайки, че Коми е трябвало да бъде уволнен по-рано, а не да чака до май 2017 г.\"Трябваше да го уволня в деня, когато спечелих първичните\", смята той.", "date": "2018.09.19", "title": "Тръмп: Разсекретих документи, за да изоблича „корупцията” в разследването на ФБР за Русия"}
{"url": "https://news.bg/int-politics/izrael-shte-prodalzhi-da-bombardira-iranski-pozitsii-v-siriya.html", "text": "Армията на Израел ще продължи да бомбардира иранските военни укрепления в Сирия. Това съобщи израелският премиер Бенямин Нетаняху в телефонен разговор с руския президент Владимир Путин след катастрофата с руския военен самолет Ил-20 в Сирия, съобщава \"Times of Israel\".Припомняме, летателният апарат бееш свален от сирийските военни с руска ракета докато изпълняваше мисия. Москва обаче обвини за инцидента израелската армия, която по същото време е атакувала позиции на иранските сили.Нетаняху е заявил пред Путин, че Израел цели да не допусне укрепване на иранските военни в Сирия.През нощта срещу 18 септември израелските военни атакуваха сирийски военен обект в провинция Латакия - оттам е било планирано да се прехвърли в Ливан \"смъртоносно оръжие\" за Иран и за шиитската групировка \"Хизбула\".Нетаняху е заявил също, че ще предостави на руската страна информация за предприетата въздушна атака.", "date": "2018.09.19", "title": "Израел ще продължи да бомбардира ирански позиции в Сирия"}
{"url": "https://news.bg/world/senatat-na-sasht-odobri-finansirane-za-pravitelstvoto-do-7-dekemvri.html", "text": "Сенатът на САЩ прокара законопроект за разходите на няколко департамента за следващата фискална година, съобщават световни агенции.На департаментите на труда, образованието, отбраната, здравеопазването и човешките услуги им е осигурено финансиране до 7 декември, което означава, че правителството не е заплашено от прекъсване на работата до тази дата.93-ма сенатори срещу седем прокараха законопроекта за отделяне на 854 милиарда долара. До края на годината проектозаконът ще пристигне на бюрото на президента на САЩ Доналд Тръмп.675 милиарда долара отиват за военното министерство и за увеличаване заплатите на военните с 2,6% - най-голямото увеличение за последните 9 г., информира АП. 147,9 милиарда долара са за военна техника и модернизация. От тях 24,2 милиарда долара отиват за 13 бойни кораба, включително две подводници клас \"Вирджиния\". 9,3 милиарда долара ще бъдат похарчени за 93 нови изтребителя Ф-35 и 4 милиарда долара за хеликоптери.206 милиона долара допълнително ще бъдат отделени към 3,8 милиарда долара за борба със зависимостта от опиати.Сега законопроектът ще бъде подложен на гласуване в Камарата на представителите, където конгресмените се очаква да го одобрят през следващата седмица. Проектозаконът трябва да бъде приет до 30 септември или правителството ще спре работа заради липса на финансиране.Бюджетната рамка не включва обещанието на Тръмп за отделяне на средства за изграждане на стена по границата с Мексико. Лидерите на Републиканската партия обявиха, че предпочитат да разрешат казуса след частичните избори на 6 ноември.Двете камари на Конгреса преговарят за одобряване на законопроект за отделяне на финансиране за вътрешното, земеделското, транспортното и други министерства, както и за федералните съдилища.През миналата седмица Сенатът одобри така наречения пакет \"минибус\" от три законопроекта.Новата фискална година в САЩ започва от 1 октомври.", "date": "2018.09.19", "title": "Сенатът на САЩ одобри финансиране за правителството до 7 декември"}
{"url": "https://news.bg/world/maduro-mogat-da-me-ubiyat-ako-otida-na-sesiyata-na-oon-v-nyu-jork.html", "text": "Президентът на Венецуела Николас Мадуро съобщи, че Китай ще помогне за възстановяването на икономиката на латиноамериканската страна, информират световни агенции.След завръщането си от визита в Пекин Мадуро обяви, че Венецуела ще удвои износа на петрол за Китай до 1 милион барела на ден.Мадуро подчерта, че китайското правителство ще финансира развитието на петролния сектор в страната му, за да се увеличи производството.През последното десетилетие Китай отпусна заем на членката на ОПЕК от 50 милиарда долара. Каракас връща заема с петролни доставки. Латиноамериканската държава все още дължи 20 милиарда долара на Пекин.В същото време Мадуро съобщи, цитиран от АП, че може да отмени планираното посещение в САЩ през следващата седмица, защото се безпокои, че противниците му могат да се опитат да го убият, ако пътува в чужбина.Мадуро поясни, че се е надявал да участва на ежегодната сесия на Общото събрание на ООН в Ню Йорк, на която не е бил от 2015 г., за да се бори с американската кампания на омраза към социалистическото му правителство.Но той подчерта, че опонентите му, подкрепяни от САЩ, продължават да търсят начини за отстраняването му и от съображения за сигурност може да пропусне сесията.\"Все още обмислям дали да отида на Общото събрание на ООН, защото знаете, че те се опитват да ме убият\", каза той.\"Това е постоянна конспирация\", смята Мадуро.", "date": "2018.09.19", "title": "Мадуро: Могат да ме убият, ако отида на сесията на ООН в Ню Йорк "}
{"url": "https://news.bg/world/kim-chen-un-se-saglasi-da-dopusne-yadreni-inspektsii-obyavi-tramp.html", "text": "Президентът на САЩ Доналд Тръмп приветства споразумението между КНДР и Южна Корея, съобщават световни агенции.Тръмп подкрепя ангажиментите на Ким за ядрено разоръжаване, включително и затваряне на ядрен полигон и допускане на международни наблюдатели в КНДР.\"\", написа Тръмп в \"Туитър\".Мун и Ким съгласуваха конкретни стъпки за ядрено разоръжаване по време на среща в Пхенян. Лидерът на КНДР подчерта, че срещата ще \"открие по-високо ниво на подобряване на отношенията между двете държави...и ще ги доближи до ерата на мир и просперитет\".", "date": "2018.09.19", "title": "Ким Чен-ун се съгласи да допусне ядрени инспекции, обяви Тръмп"}
{"url": "https://news.bg/politics/porozhanov-vodi-pri-borisov-golemite-targovtsi-da-govoryat-za-tsenata-na-hlyaba.html", "text": "Търговските вериги са регулатори на цените. Има много сив сектор в производството на хляб. Това каза земеделският министър Румен Порожанов в студиото на Нова телевизия.Той призна, че разговаря с представители на търговските вериги като ги увещава надценката за хляба да е само толкова, колкото да покрива брака и разходите в самата верига. Дори да има увеличение, то да е по-скоро на входа, не на печалбата, каза Порожанов.Министърът бе категоричен, че не може да се подписва съглашение с големите търговски вериги, защото това би означавало картелно споразумение. След като проведе разговори с всички търговски вериги, ще иска те да се срещнат и с премиера Бойко Борисов, въпреки че не може да се подписва картелно споразумение.Според земеделския министър Румен Порожанов основната предпоставка за поскъпване на хляба е по-високата цена на пшеницата до около 350 лв. на тон. Това са 18-20%, които създават предпоставки, но поскъпване с 20-30 ст. за кг хляб е много, цената на пшеницата не с комулативен ефект, смята Порожанов.Относно искането за по-ниска ставка на ДДС за хляба, министърът каза, че в повечето страни на ЕС има най-ниска ставка за насъщните продукти. Намаляването на ставката ДДС дава възможност сивият сектор да излезе на светло. Министерството на финансите трябва да направи оценка, допълни Румен Порожанов за възможностите да се намали ставката на ДДС за хляба.Припомняме, на 18 септември от БСП поискаха разговор с финансовия министър Владислав Горанов за диференцирана ставка на хляба.Относно ареста на шефовете на горските дирекции на София и на Своге по обвинението, че от 2014 г. са покровителствали незаконно изсичане на дърва, вместо да опазват горите. В база в село Батулия са крити пет незаконни пушки и боеприпаси. Георги Танев и сина му Петър Георгиев - Петела са собственици на базата, информираха от медията. Към обвиненията на групата, арестувана за спекулации с дървен материал, е умишлен палеж на кола, кражба на авточасти.Румен Порожанов заяви, че му е трудно да коментира конкретния случай. Базата няма как да бъде на горски служители. Тя е на собственици. Нашите горски служители освен проверка нямат друга работа в тази база. Ако има информация, трябва да се вземат мерки. Основните проблеми на софийската дирекция са големите набези от ромското население, каза министърът.Оградата, която бе направена на румънската граница не е най-стабилното съоръжение, но е надеждна да спре движението на животни от Румъния към България. Успяхме да направим тази ограда преди да се появят тези движения, каза Порожанов.Припомняме, заради евентуална свързаност на бившия вече директор на ИАГ Григор Гогов с доставката на колчета за тази оградата по сухопътната граница с Румъния, той е освободен, временно има назначен друг човек. Проверява се дали фирмата, доставчик на колчета за оградата, ръководена от съпругата му, е продавала с голяма надценка този дървен материал.Чумата по свинете не е зоонозна, не поразява хората. Заразата в месото се разпространява само ако не е термично обработено. Ако човек изхвърли обелка от суджук и тя падне върху кочината, то домашното прасе може да се зарази, твърди Порожанов.Искаме край индустриалните ферми да има пръстен (няколко километрова зона - б.р.), допълни министърът.Относно стадото на Ани в Странджа, което вече два месеца се пази от доброволци, за да не бъдат допуснати там ветеринари, тъй като се съмняват в тяхната добросъвестност, министърът заяви, че някои проби от животните са клонели между положителни и съмнителни.Те трябва да осигуряват 24-часов достъп на ветеринарните лекари. Може да им е отнет статута. Там са застанали сподвижници, които побъркаха тази жена, заяви Румен Порожанов.Вчера ветеринарите са допуснати да вземат проба само от едно животно - взети са от далак, лимфни възли. Търси се провокация, смята Порожанов и допълни, че се очаква резултат от тези проби.", "date": "2018.09.19", "title": "Порожанов води при Борисов големите търговци да говорят за цената на хляба"}
{"url": "https://news.bg/world/florans-ubi-35-dushi-v-sasht-zagubite-okolo-usd2-5-mlrd.html", "text": "Загиналите в резултат на урагана \"Флорънс\" в САЩ достигнаха най-малко 35 души, съобщават американски медии.27 смъртни случая са регистрирани в Северна Каролина. По предварителни данни повечето от фаталните случаи в Северна Каролина и Южна Каролина са в автомобила на пътя. 20 души са загинали, заклещени в автомобилите си при възникналите от урагана наводнения, а също така и при автомобилни катастрофи.Най-засегнат е щатът Северна Каролина, където ураганът от Категория 1 нанесе сериозни щети в продължение на няколко дни от петък.Най-малко 6 души са загинали в Южна Каролина и двама души във Вирджиния.Анализ на вестник \"Лос Анджелис таймс\" показва, че 80% от загиналите са от мъжки пол, а 2/3 са на възраст над 55 г. Най-малко три деца са загинали. Четирима души са загинали вследствие падане на дървета.Днес президентът на САЩ Доналд Тръмп ще посети засегнатите райони в Северна Каролина.Според някои изчисления щетите от урагана са в размер на 2,5 милиарда долара.", "date": "2018.09.19", "title": "„Флорънс” уби 35 души в САЩ, загубите около $2,5 млрд."}
{"url": "https://news.bg/politics/deputatite-oshte-chakat-prezidentski-ukaz-za-mladen-marinov.html", "text": "Народните избраници от 44-ия парламент чакат още указа на президента Румен Радев за освобождава главният секретар на МВР Младен Маринов, за да стане министър на МВР.Това стана ясно от думите на заместник-председателя на парламента Емил Христов. Въпреки това утре ще има ремонт на кабинета. Ако постъпи указ ще се гледат трите министерски оставка.Ако ли пък не - само двете. Те са за министър на транспорта и за регионален министър. За тях номинирани са Росен Желязков и Петя Аврамова.Междувременно от администрацията на президента съобщиха, че в президентската институция са внесени необходимите документи в съответствие със съгласувателната процедура, предвидена в чл.32, ал.2 от Устройствен правилник на Министерския съвет и на неговата администрация.Припомняме, текстът на правилника гласи: \"(1) Членовете на Министерския съвет съгласуват въпросите, на които те са вносители, с останалите министри.(2) Вносителите съгласуват с президента проектите на актове, съдържащи предложения за издаване на укази.\".От \"Дондуков\" 2 не уточняват кога тези документи ще бъдат разгледани.", "date": "2018.09.19", "title": "Депутатите още чакат президентски указ за Младен Маринов"}
{"url": "https://news.bg/world/amazon-otvori-i-v-turtsiya.html", "text": "Американската компания \"Амазон\" съобщи, че е започнала дейност в Турция, предлагайки продукти в 15 категории на клиентите в цялата държава, информира \"Ройтерс\".\"Ние сме ангажирани да изградим бизнеса си в Турция през следващите месеци чрез разширяване на нашата селекция и възможностите за доставка\", обяви мениджърът Сам Никълс, управител на Повече от 1000 търговци са се присъединили към мрежата на \"Амазон\" в Турция, в която има повече от 1 милион артикула, като в началото ще има специални оферти.", "date": "2018.09.19", "title": "„Амазон” отвори и в Турция"}
{"url": "https://news.bg/world/referendumat-v-rumaniya-sreshtu-ednopolovite-brakove-shte-struva-eur35-mln.html", "text": "Правителството на Румъния отдели 35,2 милиона евро за организирането на референдума за промяна на дефиницията за семейство в конституцията на страната, информира Romania Insider.Парите ще дойдат от резервния фонд на правителството.Националното допитване ще се проведе на 6 октомври, събота, и на 7 октомври, неделя, между 07,00 часа и 21, 00 часа.Румънците са призовани да отговорят на следния въпрос: \"Съгласни ли сте със закона за изменение на Конституцията на Румъния във формата, приета от парламента?\".Съгласно закона, приет от парламента, основният закон на Румъния ще бъде изменен, така че семейството да бъде определяно като брак между мъж и жена. В момента в текста се казва, че бракът се основава на брак между съпрузи.Инициативата за промяна на конституцията е на неправителствена организация, известна като \"Коалиция за семейството\", която защитава традиционните семейни ценности. Коалицията събра 3 милиона подписа, включително и голяма подкрепа от Румънската православна църква.", "date": "2018.09.19", "title": "Референдумът в Румъния срещу еднополовите бракове ще струва €35 млн. "}
{"url": "https://news.bg/world/81-zaginali-i-70-izcheznali-ot-tayfuna-manghut-vav-filipinite.html", "text": "Стотици спасители продължават да издирват десетки изчезнали след огромно свлачище, причинено от тайфуна \"Мангхут\", който отне живота на 81 души във Филипините, информира ДПА.Най-малко 70 души са в неизвестност, след като най-силният циклон през тази година премина през Филипините.Повечето от загиналите и изчезналите са в Кордилерския административен регион, включително в най-тежко засегнатата провинция Бенгет, където възникна голямо свлачище в стара мина до град Итогон.Преди четири дни тайфунът връхлетя Филипините с пороен дъжд и силен вятър.Повече от 236 000 души са разселени.Загубите за селското стопанство са в размер на 270 милиона долара.Филипините са връхлитани средно от 20 циклона на година, които причиняват наводнения и свлачища.Тайфунът \"Хаян\" отне живота на повече от 7 300 души и остави без дом над 5 милиона души в централната част на Филипините през 2013 г.", "date": "2018.09.19", "title": "81 загинали и 70 изчезнали от тайфуна \"Мангхут\" във Филипините"}
{"url": "https://news.bg/society/otkriha-brutseloza-po-drebnite-prezhivni-zhivotni-v-kyustendilsko.html", "text": "Открита е положително реагирала овца на бруцелоза в стадото на частен стопанин в село Вуково, община Бобошево, област Кюстендил. Това съобщиха от Агенцията по безопасност на храните (БАБХ)Заболяването е опасно за здравето и на животните, и на хората. Започнало е взимане на проби за изследване за бруцелоза на всички едри, дребни преживни животни, отглеждани в село Вуково.В селото се отглеждат 28 овце и 21 кози.Животните положително реагиралите за бруцелоза подлежат на незабавно умъртвяване по хуманен начин.БАБХ налага забрана за придвижването на домашни животни към и от животновъдните обекти в селото.Изключение правят животните, предназначени за незабавно клане при гарантиране здравния статус на животните. Наличните мляко и млечни продукти в обекта със случая на бруцелоза животно също ще бъдат унищожени.", "date": "2018.09.19", "title": "Откриха бруцелоза по дребните преживни животни в Кюстендилско "}
{"url": "https://news.bg/world/mey-prizova-es-da-ne-otpravya-nepriemlivi-iskaniya-kam-london-za-brekzit.html", "text": "Ако ЕС и Великобритания искат да постигнат споразумение за Брекзит, нито една страна не може да излиза с неприемливи искания към другата.Това предупреждава британският премиер Тереза Мей в коментарен материал за германския вестник \"Велт\", информира \"Политико\".Докато евролидерите се подготвят за неофициална среща в Залцбург, Австрия, британският премиер изрази вижданията си преди работната вечеря днес. Тя ще има около 10 минути, за да разговаря с лидерите на 27-те страни членки, които в четвъртък ще обсъдят Брекзит в нейно отсъствие.Преговарящите страни възнамеряват да включат гарантираща клауза в споразумението за напускане на ЕС, за да предотвратят в бъдеще нуждата от \"твърда\" граница с Република Ирландия. ЕС иска Северна Ирландия да остане в митническата територия на блока, за да се избегнат митнически проверки на границата. Но Мей смята, че това ще създаде икономическо и конституционно разделение в Ирландско море между Великобритания и Северна Ирландия. Според нея това няма да бъде прието от нито един премиер на Обединеното кралство.\"Ние сме близо да постигнем порядъчно регулирано напускане, което е основна база за изграждане на по-тясно бъдещо партньорство\", пише Мей и допълва, че за да има успешен завършек, ЕС трябва да покаже гъвкавост като Великобритания.\"Нито една страна не може да иска неприемливото от другата, например като външна митническа граница между различни части от Великобритания\", поясни тя.Вчера главният преговарящ на ЕС за Брекзит Мишел Барние сигнализира, че Брюксел е склонен да \"подобри\" условията в предложението за границата с Ирландия. В същото време Обединеното кралство ще представи свои предложения, които включват искане за демократично съгласие от Северна Ирландия при всяка промяна в регулациите, които ще бъдат наложени.", "date": "2018.09.19", "title": "Мей призова ЕС да не отправя неприемливи искания към Лондон за Брекзит"}
{"url": "https://news.bg/crime/nameriha-blizo-hilyada-starinni-moneti-v-kashta-v-zetyovo.html", "text": "Старинни монети и предмети с историческа стойност откриха полицаи от ОДМВР - Стара Загора.Вчера, служители на сектор \"Противодействие на криминалната престъпност\" при ОДМВР - Стара Загора и на РУ - Чирпан влизат в къща в с. Зетьово, обитавана от 58-годишен мъж.Полицаите намират металдетектор, 53 различни старинни монети, предмети - пръстени и висулки, и колективна находка от 917 медни монети (коруби) от византийската епоха.Мъжът е задържан за срок до 24 часа. Образувано е досъдебно производство и е уведомена Окръжна прокуратура - Стара Загора.", "date": "2018.09.19", "title": "Намериха близо хиляда старинни монети в къща в Зетьово"}
{"url": "https://news.bg/politics/mrrb-gotvi-analiz-na-sastoyanieto-na-obshtinskite-patishta.html", "text": "Подготвят анализ за състоянието на общинската пътна мрежа. На негова база ще финансират общини, които се нуждаят спешно от средства за ремонт, заяви зам.-регионалният министър Валентин Йовев пред БНР.Припомняме, след катастрофата , в която загинаха 17 души, а 21 бяха ранени, стана ясно, че е имало няколко оплаквания за състоянието на пътната отсечка там. Ден преди фаталната катастрофа на  от Института за пътна безопасност (ИПБ) са представили становище за недоброто състоянието на път II-16 София-Своге-Мездра.По този повод бяха поискани  - регионалния Николай Нанков, вътрешния Валентин Радев и на транспортния Ивайло Московски. При подаването на оставката на Московски дисидентът , която беше срещу корупцията и купуването на шофьорски книжки.Към момента базата данни включва пътища, които по функции отговарят на изискванията за местен общински път. Това е според правилника за прилагане на Закона за пътищата.Според Любомир Дацов, член на Фискалния съвет, в България има добра законова база и изградени административни структури. Според него повечето от парите, които се преразпределят, са от преструктуриране на разходи, а не от преизпълнение на приходи. \"Има липса на добро планиране на бюджета, което е проблем и на общините, и на държавата\", каза Дацов.По думите на бившия зам.-финансов министър основният проблем е, че в България няма механизъм за капиталово бюджетиране. Един от най-големите пропуски в Закона за устройството на държавния бюджет е, че липса глава, която да регламентира процеса и модела на капиталово бюджетиране. Според Дацов, проблемът не е на общинско ниво, а на държавно ниво.Според кмета на Гоце Делчев Владимир Москов, който е и член на Националното сдружение на общините в Република България (НСОРБ), причината е, че общините нямат възможност да инвестират в пътищата. От НСОРБ поискаха увеличение на капиталовите разходи на общините с 110 млн. лева от догодина. От тях 80 млн. са за ремонт на общинските пътища.\"Тъй като общините се декапитализираха и нямат възможност да инвестират необходимите средства ние се обърнахме към МРРБ, за да поискаме увеличение на средствата. Готови сме да предложим варианти и изискания, по които да бъдат разпределени средствата и да решим реални проблеми\", каза Москов.", "date": "2018.09.19", "title": "МРРБ готви анализ на състоянието на общинските пътища"}
{"url": "https://news.bg/crime/hvanaha-obirdzhiite-na-rozhenskiya-manastir.html", "text": "Петима са задържани за опита да ограбят Роженския манастир. Работата по случая и изясняването на мотивите за посегателството продължават, заяви директорът на ГДНП главен комисар Христо Терзийски.Около 20 и 47 часа на 18 септември полицейски служител от РУ-Сандански получават обаждане от Роженския манастир с информация за извършено престъпление на територията на обителта. Според съобщеното, след като неколцина влезли на територията на манастира, завързват свещенослужител и взимат различни лични вещи и собственост на манастира.След сигнала незабавно е сформирана група за оглед и под ръководството на РП-Сандански, като за по-малко от 24 часа са извършени три огледа, четири претърсвания, приобщени са множество материали, включително и документи, намерени са вещи и са събрани множество доказателства.Със заповед за задържане до 24 часа са задържани петима жители на различни населени места на територията на община Сандански, като работата по установяването на тяхната съпричастност съм случая продължава. Част от тях са криминално проявени.Установява се и местонахождението на още двама души. Продължава работата за изясняване на причините и целите на извършеното престъпление.По-рано, по информация на БТВ, обирджиите не са носели маски, охранителните камери ги заснемат и властите успяват да ги идентифицират Един от тях е задържан в Кърджали, друг в София, а другите в Петрич и Сандански. Те счупили камерите, но забравили тази над вратата.", "date": "2018.09.19", "title": "Хванаха обирджиите на Роженския манастир"}
{"url": "https://news.bg/politics/ms-prie-razshiryavane-na-natsionalniya-savet-po-antikoruptsionni-politiki.html", "text": "Промени в Постановление № 136/2015 г. за създаване на Национален съвет по антикорупционни политики приеха министрите от кабинета \"Борисов-3\", съобщиха от пресцентъра на Министерския съвет.Според тях членовете на Гражданския съвет към Националния съвет се увеличават от 9 на 11, като се предвижда освен представители на неправителствени организации, в него да могат да участват сдружения, представляващи малките и средните предприятия и представители на работодателските организации.С промените се създават и правила за преместване на членовете на Гражданския съвет. Целта е прозрачност, равнопоставеност между членовете и кандидатите за членове и приемственост в състава и работата на съвета по антикорупционни политики.Разширява се и съставът на самия Национален съвет. Членове на Съвета ще бъдат и заместник-председателят на Комисията за противодействие на корупцията и за отнемане на незаконно придобитото имущество (КПКОНПИ) и заместник-председатели на Върховния касационен съд (ВКС) и на Върховния административен съд (ВАС).Съветът ще провежда заседанията си на четири месеца, а извън този срок той ще може да бъде свикван от председателя по негова инициатива или по предложение на трима негови членове или на две трети от членовете на Гражданския съвет.", "date": "2018.09.19", "title": "МС прие разширяване на Националния съвет по антикорупционни политики"}
{"url": "https://news.bg/politics/pravitelstvoto-plashta-obezshtetenie-sled-sporazumenie-pred-evropeyskiya-sad.html", "text": "Правителството одобри изплащането на 3500 евро и 1550 лв. обезщетение след споразумение по жалба пред Европейския съд по правата на човека.Жалбоподателят е журналист, осъден за клевета от бившия директор на дружество \"Пазари Изток\" ЕАД, изцяло притежавано от Софийска община.Българското правителство сключи приятелско споразумение с Янко Долапчиев, като прие да заплати на жалбоподателя предложената от съда сума и с това да сложи край на делото.", "date": "2018.09.19", "title": "Правителството плаща обезщетение след споразумение пред Европейския съд"}
{"url": "https://news.bg/int-economics/kipar-i-egipet-stroyat-gazoprovod-pod-sredizemno-more.html", "text": "Преговорите между Египет и Кипър за строителството на подводен тръбопровод в Източното Средиземноморие изглежда са достигнали до положителен резултат, като това е част от съвместните усилия за комерсиализиране на количествата газ, открити край бреговете на двете страни, съобщават кипърските медии.Според информацията още днес ще бъде подписано споразумение.Отбелязва се, че Никозия и Кайро са се договорили да започнат строителството на този тръбопровод, за да създадат единна зона за сигурност и мрежа от партньорства в Източното Средиземноморие.Този тръбопровод ще започне от морето в кипърската изключителна икономическа зона, пренасяйки природния газ от Кипър до Египет, който разполага с необходимата инфраструктура за преработката и превръщането му във втечнен природен газ (LNG), като целта е да го изнася за Европа.Стартът ще бъде даден с кипърското газово находище \"Афродита\".\"Това е взаимноизгодно споразумение не само за Кипър и Египет, но главно за Европа\", коментира Тарек ел Мола, който е министър на петрола и минералните ресурси на Египет.Напомня се, че италианската енергийна компания ЕНИ, американският гигант ExxonMobil и френската \"Тотал\" са активни в Кипър.Египет междувременно постигна споразумение с холандската компания \"Шел\" и малайзийската \"Петронас\" за проучване на район западно от река Нил на стойност 1 млрд. долара, като ще бъдат извършени общо 12 сондажа за откриването на потенциални петролни и газови полета.Този ход е част от по-големите опити на Египет да се превърне в регионален енергиен хъб, фокусирайки се основно върху втечнения газ, особено след откриването на залежи от ЕНИ, което привлече международни инвестиции и геостратегически интерес.", "date": "2018.09.19", "title": "Кипър и Египет строят газопровод под Средиземно море"}
{"url": "https://news.bg/world/pravitelstvoto-na-orban-pode-kampaniya-zashtiti-ungariya-sled-vota-v-ep.html", "text": "Правителството на премиера на Унгария Виктор Орбан предприе медийна кампания срещу решението на Европейския парламент да се санкционира унгарската държава за нарушаване на върховенството на закона, информират местни медии, цитирани от \"Политико\".В първото видео, създадено като част от кампанията и публикувано на профила на правителството във \"Фейсбук\", се говори, че \"промигрантското мнозинство в Европейския парламент иска да ни затвори устата, защото защитаваме родината си и Европа с ограда\". На клипа, който също включва призив унгарците да \"защитят Унгария\", са качени изображения с холандския евродепутат от Зелените Джудит Саргентини, която води проверката дали се спазва върховенството на закона в Унгария, унгарско-американския бизнесмен Джордж Сорос и либералния евродепутат Ги Верхофстад.Кампанията е в отговор на решението на европарламента от миналата седмица. ЕП одобри резолюция, която призовава Европейския съвет да съгласува санкции срещу унгарското правителство заради системни проблеми с независимостта на съдебната система, медийната свобода и правата на бежанците и малцинствата.Унгарското правителство отговори тази седмица, че ще оспори решението на ЕП в съда, като твърди, че гласовете не са валидни, тъй като не са взети под внимание въздържалите се. Днес говорител на евросъда коментира, че все още не са получили официално оплакване от Будапеща.Съветът също направи преглед дали е законен вотът в Европейския парламент след оплакване на Унгария и заключи, че \"не е компетентен да прави преглед на процедурата на друга институция\".Финансираната от унгарското правителство кампания също включва реклами по радиото и телевизията, както и в интернет.През последните години правителството на Унгария изхарчи милиони евро на данъкоплатците за кампании срещу Брюксел и Сорос.", "date": "2018.09.19", "title": "Правителството на Орбан поде кампания „Защити Унгария” след вота в ЕП"}
{"url": "https://news.bg/politics/gotvyat-evroinitsiativa-da-sprem-izmamite-i-zloupotrebite-s-fondovete-na-es.html", "text": "В Брюксел подготвят регистрацията на европейска гражданска инициатива, озаглавена: \"Да спрем измамите и злоупотребите с фондовете на ЕС\". Това реши колегиумът на членовете на Еврокомисията.Официалната регистрацията на тази инициатива ще бъде на 27 септември 2018 г. От този момент започва да тече едногодишен срок, в който организаторите могат да събират подписи в подкрепа на инициативата.Ако в рамките на една година инициативата получи един милион изявления за подкрепа от поддръжници от най-малко седем различни държави от ЕС, Комисията ще трябва да реагира в срок от три месеца. Комисията може да реши да регистрира или не инициативата, като в двата случая трябва да се обоснове.Предложената гражданска инициатива цели засилени проверки за защита на финансовите интереси на Съюза. Предлагат се и по-строги санкции в държавите членки, които не участват в Европейската прокуратура. Решението на Комисията да регистрира инициативата се отнася само до правната допустимост на предложението. На този етап Комисията все още не е анализирала неговото съдържание, уточняват от ЕК.Изявленията за подкрепа трябва се събират без разграничение между държавите членки единствено въз основа на тяхното участие или неучастие в Европейската прокуратура, според решението. От ЕК поясняват, че съгласно Договорите в правните актове не може да се прави разграничение между държавите членки единствено въз основа на това дали те участват в засилено сътрудничество. Такова разграничение обаче е възможно при обективни причини, например ако съществуват различни нива на защита на финансовите интереси на Съюза.От ЕК припомнят, че Европейските граждански инициативи бяха въведени с Договора от Лисабон и през април 2012 г. те започнаха да се прилагат като инструмент, чрез който гражданите могат да определят темите, които са на дневен ред. Това стана след влизането в сила на Регламента относно европейската гражданска инициатива, с който се прилагат разпоредбите на Договора.След като бъде официално регистрирана, дадена европейска гражданска инициатива позволява един милион граждани от поне една четвърт от държавите — членки на ЕС, да приканят Европейската комисия да предложи правен акт в областите, в които тя има правомощия.Регламентът относно европейската гражданска инициатива предвижда следните условия за допустимост: предложеното действие да не попада по очевиден начин извън обхвата на правомощията на Комисията да представя предложение за правен акт, инициативата да не е явно в злоупотреба, несериозна или злонамерена и да не е в явно противоречие с ценностите на Съюза.", "date": "2018.09.19", "title": "Готвят евроинициатива \"Да спрем измамите и злоупотребите с фондовете на ЕС\""}
{"url": "https://news.bg/crime/zadarzhanite-lesnichei-smyatali-gorite-za-bashtiniya.html", "text": "Престъпната група от Регионална дирекция по горите - София и Държавно горско стопанство - Своге се е занимавала освен с незаконен добив и търговия с дървен материал, незаконно държане на оръжие, палеж на автомобил и увреждане на техника и др.Това обяви заместникът на главния прокурор Иван Гешев на брифинг в Спецпрокуратурата. Гешев оцени престъплението на организираната престъпна група като първото по рода си в сегмента горска мафия.Заместник-директорът на ГДБОП старши комисар Стоян Темелакиев обясни, че информацията за престъпната група е постъпила в края на май 2018 г. \"Придобита е информация, че длъжностните лица, които получават заплата от държавата, са възприели горския фонд като бащиния и са се разпореждали както намерят за добре, без да се съобразяват със закона и правилата\", обясни Темелакиев.Групата е извършвала незаконен добив и търговия с дървен материал от 2014 г. до настоящия момент, когато е разбита. Продадената незаконна дървесина е на стойност 4 милиона лева.Налице са доказателства и за извършени от организираната престъпна група кражби на части от специализирана горска техника, умишлен палеж на автомобил и държане на огнестрелни оръжия, без надлежно разрешение. Има подавани сигнали, че е стреляно и по жилища на хора.При претърсване в базата в с. Батулия, община Своге, стопанисвана от двама от тях, са открити и незаконно държани 5 пушки и голямо количество боеприпаси. Продължават обиските, претърсванията и разпитите на свидетели.Наблюдаващият прокурор по делото Ангел Кънев коментира, че се касае за организирана престъпна група от 5 души, която следва структурата и йерархията на Изпълнителната агенция по горите.Само един от участниците не е длъжностното лице от ИАГ. Последният такъв задържан е служител от системата на изпълнение на наказанията (надзирател в затвор), но е в роднинска връзка с човек от престъпната група, обясни прокурорът.Престъпната група е наемала хора, които са били лъгани, че извършват законна сеч и поголовна сеч. Към момента задържаните са директорът на Регионална дирекция по горите - София, директорът на Държавно горско стопанство - Своге, двама горски стражари от ДГС- Своге и още едно лице.Незаконната дървесина е намерена във фабрика за палети, които са били продавани на частни лица. Групата е действала на територията на Банско, София-област и Благоевград.Образувано е досъдебно производство, уточни прокурор Кънев.", "date": "2018.09.19", "title": "Задържаните лесничеи смятали горите за бащиния"}
{"url": "https://news.bg/int-economics/shefat-na-danske-bank-napuska-za-prane-na-200-mlrd-evro-prez-estoniya.html", "text": "Главният изпълнителен директор на Danske Bank подаде оставка вследствие на скандал за пране на пари през естонския й клон, Томас Борген се оттегли след разследване за около 200 млрд. евро, съобщава БиБиСи. Датската банка коментира, че много от тези плащания са подозрителни, а Борген обяснява, че е ясно, че банката не е изпълнил задълженията си, за което съжалява.\"Въпреки че разследването, проведено от външна адвокатска кантора, стига до заключението, че съм се справил с моите правни задължения, смятам, че най-добре за всички е да подам оставка\", коментира БоргенБанката заяви, че не е в състояние да определи колко пари са препрани през нейния естонски клон между 2007 и 2015 г. Акциите в Danske паднаха с 7% в Копенхаген след оставката. Естонският орган за финансов надзор (FSA) заяви, че сега разглеждат заключенията от вътрешното разследване в Danske.\"Докладът описва сериозни недостатъци в организацията на Danske Bank, където рискът и контролът на риска не са в равновесие\", заяви председателят на финансовия надзор Килвар Кеслър.Органът за финансов надзор в Дания обмисля предприемане на действия.През 2014 г. е извършена задълбочена проверка на естонския клон на Danske Bank. На следващата година FSA е наредила на банката да отстрани грешките в своята организация за контрол на риска, след което клонът в Естония вече не обслужва клиенти, които не са живели в страната.Управлението на пари от Русия и бившата СССР също са обект на разследване в самата Естония.Финансистът Бил Браудър, отявлен критик на руския президент Владимир Путин отдавна твърди, че естонският клон Danske е \"един от основните канали за измами\".През юли 2017 г. той даде показания пред Сената в САЩ, във връзка с твърденията за руска намеса в президентските избори в САЩ през 2016 г.", "date": "2018.09.19", "title": "Шефът на Danske Bank напуска за пране на 200 млрд. евро през Естония"}
{"url": "https://news.bg/disasters/boen-mig-31-se-razbi-v-rusiya.html", "text": "Боен изтребител МиГ-31 се е разбил край руския централен град Нижни Новгород. Смята се, че пилотите са катапултирали безопасно, съобщават руските медии.Самолетът се е разбил малко след излитането си, на 17 км от военновъздушната база. Военният изтребител се е запалил преди катастрофата.От руското военно министерство уточниха, че инцидентът вероятно е причинен от техническа неизправност. Изтребителят МиГ-31 не е бил въоръжен, тъй като пилотите - инструктор и обучаван - са били на тренировъчен полет, като и двамата са контактни и без сериозни наранявания.Машината се е разбила в ненаселена гориста местност, без да причини каквито и да е щети на земята. При удара самолетът е експодирал и е изгорял. ", "date": "2018.09.19", "title": "Боен МиГ-31 се разби в Русия "}
{"url": "https://news.bg/int-politics/ungariya-nahoka-oon-i-otseche-nikoga-nyama-da-badem-strana-na-migranti.html", "text": "Външният министър на Унгария Петер Сиярто заклейми ООН заради \"разпространяване на лъжи\" с критиките си към политиката на Будапеща срещу мигрантите, настоявайки, че страната му \"никога няма да бъде страна на мигранти\", съобщава \"Франс прес\".\"Очевидно е, че служителите на ООН, разпространяващи тези лъжи за Унгария, са пристрастни служители в подкрепа на миграцията\", изтъкна Сиярто пред Съвета на ООН за правата на човека в Женева, настоявайки, че неговата страна \"никога няма да бъде страна на мигранти\". Той допълни в този дух, че \"никога няма да позволим на нито един нелегален мигрант да влезе на територията на нашата страна\".Новината идва след като Европейският парламент през миналата седмица реши да задейства тежка наказателна процедура срещу Унгария, като определи проблемите с върховенството на закона в страната \"заплаха\" за демокрацията. ", "date": "2018.09.19", "title": "Унгария нахока ООН и отсече: Никога няма да бъдем страна на мигранти"}
{"url": "https://news.bg/politics/borisov-ne-razbira-zashto-orban-se-trevozhi-che-fronteks-shte-nablyudava.html", "text": "\"Моята идеология е, че всяка страна, външна граница на ЕС, трябва да се стегне, да й се помогне, ако трябва. Не виждам защо Виктор Орбан го тревожи, че \"Фронтекс\" иска да го наблюдава. Ако се справи добре ще получи само аплодисменти\", обясни във Фейсбук премиерът Бойко Борисов.Няма точка в днешното заседание на Министерския съвет, касаеща темата за санкции по отношение на Унгария, обяви Борисов в Австрия. Премиерът уточни, че темата е обсъждана само на оперативно заседание на кабинета, на което резултатите от поставените за разглеждане въпроси нямат правна стойност.\"Колегите Симеонов и Каракачанов поставиха на обсъждане, ако един ден, след две години, се стигне до такова решение срещу Унгария, ние като правителство да се обявим срещу наказанието за Унгария в частта за отнемане на глас. Няма драма, няма нещо, което да е решено\", обясни Борисов\"Моята идеология в случая е, че всяка една страна на външна граница, трябва да има политическата воля, да направи своите инвестиции, както ние, и да ограничи до минимум нелегалната миграция\", добави Борисов.Той допълни, че сега европейските лидери работят усилено по споразуменията с трети страни докато преди години са били скептично настроени. \"Споразумението с Турция преди се приемаше като ерес, докато сега има доклад, докъде сме стигнали\", коментира премиерът.\"Отново подчертах, че България се справя успешно с опазването на границата на Съюза и готовността ни незабавно да бъдем приети в Шенген, след като отговаряме на всички критерии\", пише Бойко Борисов в социалната мрежа.", "date": "2018.09.19", "title": "Борисов не разбира защо Орбан се тревожи, че \"Фронтекс\" ще наблюдава"}
{"url": "https://news.bg/world/talibanite-sa-gotovi-da-uchastvat-v-sreshta-za-afganistan-v-moskva.html", "text": "Представители на талибаните са готови да участват в среща за Афганистан в руската столица Москва. Това са съобщили руските власти, цитирани от руски агенции. Те отричат появили се спекулации, че талибаните са отказали участие. Предстои съобщаване на детайли около срещата. Генералният секретар на НАТО Йенс Столтенберг подкрепи решението напрезидента на Афганистан Ашраф Гани да обяви за Курбан байрама (21-25 август).Припомняме, през месец юни талибаните се съгласиха на тридневно спиране на огъня, но след това отхвърлиха призив на държавния глава за удължаването му.\"Условното прекратяване на огъня ще започне утре и ще продължи, докато талибаните го спазват\", заяви президентът на Афганистан в събота, 18 август.", "date": "2018.09.19", "title": "Талибаните са готови да участват в среща за Афганистан в Москва "}
{"url": "https://news.bg/world/130-deputati-iskat-tramp-da-se-izvini-za-komentari-za-uragana-mariya.html", "text": "Повече от 130 депутати поискаха американския президент Доналд Тръмп да се извини за свои коментари за урагана Мария, предаде РИА \"Новости\" .Това са направили те в писмо до държавния глава, публикувано от сенатори и конгресмени. В него се казва, че коментарите му са недостойни за поста, който заема. Изисква се той да признае официалния брой жертви и да не обижда повече роднините им. Припомняме, че Тръмп излезе с нова конспиративна теория, че посочваният брой на загиналите при урагана в Пуерто Рико е лъжа.\"Не са загинали 3000 души по време на двата урагана, които удариха Пуерто Рико\", написа Тръмп в \"Туитър\". \"\", продължи Тръмп.Според официалните данни на правителството в Пуерто Рико ураганът \"Мария\" през септември 2017 г. е отнел живота на 2 975 души. Промяната е направена през август от първоначалните 64 души. През май проучване на \"Харвард\" разкри, че природното бедствие е убило 4 645 души.", "date": "2018.09.19", "title": "130 депутати искат Тръмп да се извини за коментари за урагана Мария "}
{"url": "https://news.bg/world/pompeo-do-2021-godina-prodalzhavat-pregovorite-sas-severna-koreya.html", "text": "До 2021 година трябва да приключат преговорите със Северна Корея за слагане край на ядрената програма. Това заяви американският държавен секретар Майк Помпео цитиран от \"Ройтерс\".  Надеждите са за успешен край на преговорите. През следващата седмица предстоят срещи между представители на двете държави. Президентът на САЩ Доналд Тръмп приветства срещата между севернокорейския вожд Ким Чен-ун и южнокорейския президент Мун Дже-ин, като обяви, че имало \"огромен напредък\" със Северна Корея на няколко фронта, включително ядреното разоръжаване на Пхенян.Тръмп подкрепя ангажиментите на Ким за ядрено разоръжаване, включително и затваряне на ядрен полигон и допускане на международни наблюдатели в КНДР.Мун и Ким съгласуваха конкретни стъпки за ядрено разоръжаване по време на среща в Пхенян. Лидерът на КНДР подчерта, че срещата ще \"открие по-високо ниво на подобряване на отношенията между двете държави...и ще ги доближи до ерата на мир и просперитет\".", "date": "2018.09.19", "title": "Помпео: До 2021 година продължават преговорите със Северна Корея"}
