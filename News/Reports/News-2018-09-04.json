{"url": "https://news.bg/crime/katastrofa-ubi-momiche-na-peshehodna-pateka-v-gorna-oryahovitsa.html", "text": "Поредна катастрофа с жертва на пешеходната пътека, този път в Горна Оряховица.Загиналата е 15-годишна. Инцидентът е станал в 20.40 часа в близост до \"Захарни заводи\". Момичето е пресичало улицата, за да стигне до дома си, когато е било блъснато от автомобил на частна охранителна фирма. По неофициална информация шофьорът не е употребил алкохол или наркотици. Изясняват се точните причини за инцидента.Според очевидци автобус на градския транспорт е спрял на спирка. Момичето е минало зад него и е стъпило на пешеходната пътека и не е имало видимост. ", "date": "2018.09.04", "title": "Катастрофа уби момиче на пешеходна пътека в Горна Оряховица"}
{"url": "https://news.bg/regions/sofiyskata-sladkarnitsa-feyata-ostana-v-istoriyata.html", "text": "Емблематичната столична сладкарница \"Феята\", на булевард \"Цариградско шосе\" остана в спомените на софиянци. На 4 септември багери събарят останалия скелет на известното заведение. До дни теренът ще е напълно разчистен и подготвен за строителство, информира БНТ.През юли т.г. стана ясно, че собствениците на имота са подали уведомление до район \"Средец\" за събарянето му.Сладкарница \"Феята\" е построена в края на 50-те години по проект на арх. Васил Вълчанов. Той е проектирал и целия квартал \"Яворов\", който е срещу Борисовата градина.Сладкарницата беше любимо място на артисти, художници, писатели и журналисти. Плановете са на нейно място да има бизнес сграда с ресторант.", "date": "2018.09.04", "title": "Софийската сладкарница \"Феята\" остана в историята"}
{"url": "https://news.bg/crime/5000-litra-gorivo-zadarzhaha-mitnichari-pri-dve-proverki-v-sofiya.html", "text": "5000 литра гориво задържаха митничари съвместно със служители на НАП в района на София при две проверки, съобщиха от Агенция \"Митници\".На 23 август митническа мобилна група спира за проверка автомобил, превозващ ПВЦ-съд с 1000 литра жълтеникаво-кафява течност с мирис на гориво.Митничарите установили, че горивото е натоварено от бензиностанция в близост до София. Служителите се усъмнили, че количеството дизел е откраднато от търговския обект.При огледа на бензиностанцията е установено, че на територията на обекта се намира подземен резервоар, оборудван с помпа и пистолет за зареждане, който не е свързан и не се отчита в системата на НАП.Откритото количество енергиен продукт в незаконния резервоар е около 4000 литра.Не са представени документи за плащане на акциз.Бензиностанцията ще бъде санкционирана за липсата на документи удостоверяващи, плащането на акциз от Агенция \"Митници\".От НАП са съставили 2 акта за нарушения при документиране на продажбите от бензиностанцията.", "date": "2018.09.04", "title": "5000 литра гориво задържаха митничари при две проверки в София"}
{"url": "https://news.bg/int-politics/duterte-v-izrael-holokost-orazhiya-i-opravdaniya-za-iznasilvane.html", "text": "Посещението на филипинския президент Родриго Дутерте в Израел предизвика притеснение още преди да започне, а онези, които очакваха какво може да последва, не бяха разочаровани, съобщава \"Аарец\".След като пристигна в Израел в неделя, Дутерте се обърна към филипинци по време на събитие в Ерусалим, където защити забележките си за изнасилвания.Според чуждестранен репортер, който е посетил събитието, президентът обяснява, че \"демокрацията и свободата на изразяване\" обосновават твърдението му, че \"ако има много красиви жени, ще има и много случаи на изнасилване\".На следващия ден Дутерте се срещна с премиера Бенямин Нетаняху. \"Можем да продължим да бъдем благословени със силни отношения. Споделяме една и съща страст към мира, споделяме същата страст към човешките същества, но споделяме същата страст, че не позволяваме на семейството да бъде унищожено от онези, които имат корумпирани идеологии ... В този смисъл Израел може да очаква всяка помощ, която Филипините може да си позволи\", коментира Дутерте.По-късно в този ден Дутерте постави венец в музея на Холокоста \"Яд Вашем\" - посещение, което някои критикуваха като неподходящо, като се има предвид, че през 2016 г. филипинският президент сравнява репресиите срещу търговците на наркотици и потребителите с Холокоста.\"Критиците ме сравняват с братовчед на Хитлер. Хитлер е избил 3 милиона евреи ... има 3 милиона наркомани, които бих бил щастлив да избия\", обясни той преди две години. Във вторник Дутерте се срещна с президента Реувен Ривлин и му каза, че насърчава армията си да купуват израелско оборудване.Докато протестиращи отвън наричаха филипинският президент диктатор и престъпник, Ривлин коментира посещението на своя колега в \"Яд Вашем\": \"Трябва да подчертая, че цялото човечество, не само еврейският свят и свободният свят, смятат, че Хитлер представлява самия дявол\", без да споменава инцидента от 2016 г.Публичният график на Дутерте не споменава събития, свързани със сделки за оръжие, въпреки факта, че няколко подобни събития се очаква да бъдат включени в маршрута на президента, включително и демонстрация на модерни оръжия и оборудване.\"Чухте ли шегата за Биби, приветстващ Дутерте в Израел? - И той се сравнява с Хитлер, смях за либералите. Но Израел има нужда от искрено говорещи и уверени приятели, които не се поддават на нелепи неща като международното право. Всички поздравете Дутерте, най-доброто от приятелската спалня на Израел\", завършва своята статия израелското издание \"Аарец\".", "date": "2018.09.04", "title": "Дутерте в Израел: Холокост, оръжия и оправдания за изнасилване"}
{"url": "https://news.bg/world/ek-otpuska-44-mln-evro-za-proekti-na-mladi-hora.html", "text": "Европейската комисия отделя за тази година общо 44 милиона евро от бюджета на ЕС за избрани проекти на млади хора от цяла Европа и извън нея.Крайният срок за кандидатстване е 16 октомври 2018 г., с изключение на проектите за екипи от доброволци, за които крайният срок за кандидатстване е 18 февруари 2019 година.Инициативата е в рамките на Европейския корпус за солидарност. Програмата цели образователното, социалното, гражданското и професионалното развитие на младите хора.\"Европейски корпус за солидарност\" бе първото затворено законодателно досие в историята на младежкия сектор. Това се случи в рамките на Българското председателство на Съвета на ЕС, благодарение на задълбочени преговори от страна на представителите на Министерство на младежта и спорта в Брюксел.Това е първата от серия покани от страна на ЕК, които ще позволят на най-малко 100 000 младежи да участват в корпуса до края на 2020 година.Отправената покана обхваща най-широкия досега спектър от проекти: освен дългосрочна индивидуална доброволческа дейност, стажове и работни места в областта на солидарността, ще бъдат допустими следните проекти: - организациите ще могат да предлагат краткосрочни проекти (с продължителност между две седмици и два месеца) за екипи от доброволци.Не само публичните и частните организации, установени в държавите — членки на ЕС, могат да кандидатстват за финансиране.Младите хора, регистрирани в Портала на Европейския корпус за солидарност, също ще могат да сформират групи от най-малко 5 участника и сами да създават дейности за солидарност, ръководени от младежи.В някои проекти на Европейския корпус за солидарност в областта на доброволчеството могат да участват и организации извън ЕС — от Исландия, Лихтенщайн, Норвегия, Турция, бившата югославска република Македония и други държави партньори.Проектите ще бъдат подбрани след като Европейският парламент и Съветът приемат официално предложението на Комисията вследствие на политическото споразумение между тях от юни 2018 година.", "date": "2018.09.04", "title": "ЕК отпуска 44 млн.евро за проекти на млади хора"}
{"url": "https://news.bg/regions/zaradi-padashti-kamani-kola-se-obarna-v-kresnenskoto-defile.html", "text": "Заради падащи камъни по таван се обърна лек автомобил в Кресненското дефиле.Пътният инцидент стана в 16.10 ч. на около 800 м.  на ГП Е-79 след Кресненските ханчета в посока гр. Кресна.За да избегне падащи камъни, водачът на автомобила \"Форд\" се качва по ската, след което автомобилът се обръща по таван.Трафикът се осъществява в едната лента, регулира се от КАТ-Пътна полиция. Водачът на автомобила, който бил сам, е леко пострадал.", "date": "2018.09.04", "title": "Заради падащи камъни кола се обърна в Кресненското дефиле"}
{"url": "https://news.bg/regions/otlagat-za-7-septemvri-preasfaltiraneto-na-patya-svoge-svoge.html", "text": "Преасфалтирането на участъка от път II-16 Своге - София ще бъде на 7 септември, съобщават от АПИ. Тогава и движението по път II-16 Своге - София ще бъде спряно.Причината за отлагането с два дни са очакваните дъждове утре. Прогнозата на синоптиците е за валежи през целия ден, а при подобни метеорологични условия е невъзможно полагането на нов асфалт.Припомняме, след тежката катастрофа с автобус , в тази отсечка първо бяха извършени огледи, включително втори оглед с взимане на проби, след което започна ремонт на участъка. , че забавянето не се дължи на действия на разследващите.Днес продължи фрезоването на пътната настилка и почистването на трасето в участъка от път II-16 Своге - София, което е част от подготовката за предстоящите асфалтови работи в отсечката от водостока, преди пътния инцидент до моста над река Лесковдолска. Дейностите се извършват без спиране на движението в една лента.Утре и вдругиден, 5 и 6 септември, движението в участъка ще се извършва без ограничение. Необходимо е шофьорите да карат внимателно и да спазват пътната сигнализация, припомнят от АПИ.На 7 септември ще започне преасфалтирането на отсечката и движението по път II-16 Своге - София ще бъде спряно.Обходните маршрути за леките автомобили са път II-81 София - Монтана и след това път III-164 Своге - Искрец - Бучин проход. Път II-81 - проход \"Петрохан\", на територията на Софийска област, също е в ремонт и в този участък шофьорите трябва да карат с по-ниска скорост и да спазват стриктно пътната сигнализация.Тежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград. Леките автомобили и локалният трафик, пътуващ от София към Своге, ще могат да преминават по път II-16 в двете посоки до отклонението за село Редина.", "date": "2018.09.04", "title": "Отлагат за 7 септември преасфалтирането на пътя Своге - Своге"}
{"url": "https://news.bg/regions/kmetat-na-pernik-iska-tsentar-za-vazrastni-hora-v-sgradata-na-kravnata-banka.html", "text": "Община Перник иска да купи от държавата бившата сграда на Кръвната банка, за да изгради Център за възрастни хора и хора с увреждания, съобщи БНР.Инициативата на кмета Вяра Церовска не беше приета единодушно от общинските съветници.Пазарната цена на имота е 249 хиляди лева.Предложението предизвика остри дебати сред съветниците. Те предложиха вместо да се купува сграда за нуждите на центъра за възрастни хора, да се използва сградата на бившата Втора поликлиника в града, която е ремонтирана. За целта е необходимо Общинският съвет да я извади от активите на общинското търговско дружество \"Диагностично-консултативен център 1\" и да я прехвърли на Общината. ", "date": "2018.09.04", "title": "Кметът на Перник иска Център за възрастни хора в сградата на Кръвната банка "}
{"url": "https://news.bg/world/rusiya-predupredi-google-sreshtu-namesa-v-izborite.html", "text": "Русия предупреди компанията Google срещу намеса в изборите. През следващата седмица в страната предстоят местни избори и властите в Москва взимат мерки срещу опитите, според тях, външни сили да им повлияят, предаде АФП.Става въпрос за кампанията на опозиционния лидер Алексей Навални. Москва не иска да се разпространяват негови видеа, призоваващи към масови протести. Както е известно, той отдавна има проблеми с управляващите и неведнъж е бил арестуван. Навални съобщи, че е подал заявка за провеждане на митинг на 9 септември в центъра на Москва за промените в пенсионната възраст.Президентът на САЩ Доналд Тръмп по-рано предупреди американските интернет гиганти Google, Facebook и Twitter да внимават.Той обвини трите компании, че са политически пристрастни в негов ущърб, както и че налагат цензура.", "date": "2018.09.04", "title": "Русия предупреди Google срещу намеса в изборите "}
{"url": "https://news.bg/crime/shofyorat-grigor-grigorov-useshta-obshtestvenata-podkrepa.html", "text": "На този етап Апелативният съд не очаква подсъдимият да се укрие, да извърши друго престъпление с оглед личността му и високата обществена подкрепа. Това заяви адвокат Христо Ботев, защитник на шофьора Григор Григоров, който катастрофира с автобус край Своге на 25 август. При инцидента загинаха 17 души. Ранените бяха 21.Припомняме, по-рано магистратите от Апелативния съд отмениха . Съдът прецени, че няма шансове той да осуети разследването, каза защитникът на Григоров. Вчера трябваше да ходи до ИСУЛ на преглед, искахме разрешение, бързаше да се прибере в конкретен час в дома, даде пример с премахнатата ограничителна мярка адвокат Ботев.На днешното заседание адвокатът е представил допълнение към петицията с още 6300 подписа в подкрепа на шофьора. Подписката с първоначално включилите се в защита на Григоров бе предадена на предходното съдебно заседание. В нея са се включили жители на Своге, Божурище, Световрачене, които подкрепят шофьора. Петицията е с искане за пълно разследване на инцидента.Адвокатът се надява, че сега, когато клиентът му е по-спокоен, ще могат да водят и по-спокойни разговори.Това е може би единственият случай с тежко транспортно произшествие, в което голяма част от обществото подкрепя шофьора, а не иска той задължително да бъде в затвора и да понесе единствено той вината за случилото се. Нямаше нищо ново като доказателства в Апелативния съд, обясни днешното заседание Ботев.За здравословното състояние на своя подзащитен адвокат Ботев обясни, че са му махнати конците на главата, но все още Григоров трудно се придвижва.Това е нещо, което не се преживява просто така, аз съм го посъветвал да потърси помощ от специалисти, допълни защитника на шофьора.", "date": "2018.09.04", "title": "Шофьорът Григор Григоров усеща обществената подкрепа"}
{"url": "https://news.bg/world/aris-alvi-e-noviyat-prezident-na-pakistan.html", "text": "Пакистан има нов президент.Това е д-р Арис Алви, стоматолог и представител на управляващата партия Движение на справедливостта (ДЗС). Това стана ясно след проведените днес в страната президентски избори. През медиите той пое ангажимент като държавен глава да бъде обединител на нацията без оглед на партийна принадлежност и да се бори за това пакистанците да имат достъп до здравеопазване, образование и работни места. За поста се бориха и кандидатът от Пакистанската народна партия (ПНП) Аитзаз Ахсан и представителят на опозицията Фазл ур Рехман.Сегашният президент Мамнун Хусейн и лидер на Пакистанската мюсюлманска лига (фракция Наваз, ПЛ-Н), се отказа от възможността да се кандидатира за втори мандат.Процедурата за избор на държавен глава се води в парламента и в четири провинциални събрания от 10 до 16 часа местно време (от 8 до 14 часа българско - б.пр.), съобщи ТАСС, позовавайки се на телевизия Geo TV.Изборните резултати ще бъдат публикувани от Централната избирателна комисия в същия ден.Президентът на Пакистан се избира от 1174 депутати от долната и горната камара на федералния парламент (Националната асамблея и Сената), а така също и Законодателното събрание на четирите провинции на страната.Пакистанските депутати избраха през август бившия играч по крикет Имран Хан за премиер на страната. ", "date": "2018.09.04", "title": "Арис Алви е новият президент на Пакистан "}
{"url": "https://news.bg/world/stotitsi-migranti-izbyagaha-ot-tsentar-v-libiya.html", "text": "Стотици мигранти са избягали от център за настаняване в либийската столица Триполи, предаде \"Ройтерс\". Видеа, публикувани в социалните мрежи показват как хората напускат района. Не се знае къде точно са отишли. Припомняме, че хиляди африкански мигранти, опитващи се да стигнат до Европа през Либия с примитивни лодки и кораби, бяха спасявани от удавяне и отвеждани в Триполи. Около 400 затворници избягаха по-рано от затвора в столицата на Либия. Това се случва в хаоса на боевете между съперничещи въоръжени групировки, коментира служител на съдебната власт, след като ООН призова противниците да се срещнат във вторник", "date": "2018.09.04", "title": "Стотици мигранти избягаха от център в Либия "}
{"url": "https://news.bg/world/rusiya-razsledva-sabotazh-na-mezhdunarodnata-kosmicheska-stantsiya.html", "text": "Русия започна проверки, след като ръководителят на космическата станция заяви, че изтичане на въздух на Международната космическа станция - МКС може да е умишлено и саботаж, съобщава АФП.Ръководителят на руската космическа агенция Дмитрий Рогозин заяви, че дупка, открита в руски космически кораб на орбиталната станция, е причинена от бормашина и би могла да е умишлена, или на Земята, или от астронавти в космоса.Астронавтите използваха лента, за да запечатат изтичането, след малка загуба на налягане, която не е животозастрашаващо.\"Има няколко опита за пробиване и явно бормашината е държана от трепереща ръка. Какво е това: производствен дефект или някакви предумишлени действия\", коментира той.\"Проверяваме версия за Земята, но има и друга версия, която не изключваме: умишлена намеса в космоса\". Държавната комисия ще се стреми да идентифицира виновния по име, защото това \"въпрос на чест\" за руската компания, която произвежда корабите \"Съюз\".Запитан за коментар относно твърдения за евентуална саботаж, говорител на НАСА препрати всички въпроси към руската космическа агенция, която контролира анализа на комисията.Руски депутат, който е бивш космонавт, предполага, че психологически пречупил се астронавт би могъл да го направи, за да предизвика ранно завръщане у дома. \"Ние всички сме хора и всеки иска да се прибере вкъщи, но ако това е така, това е низък метод\", коментира Максим Сураев.\"Ако космонавт направи това, а това не може да се изключи, е наистина лошо. Надявам се това да е производствен дефект, въпреки че това също е много тъжно, няма нищо подобно в историята на корабите на Съюз\", допълва Сураев.Александър Железников, бивш инженер в космическа индустрия, коментира пред ТАСС, че пробиването на дупката в нулева гравитация е почти невъзможно в тази част на космическия кораб.\"Защо космонавтите да го правят\", пита той и допълва, че дупката е в част от кораба, която няма да бъде използвана за връщане на астронавти на Земята.Източник от космическата индустрия коментира, че космическият апарат може да е повреден по време на изпитанията на космодрума \"Байконур\" в Казахстан след преминаване на първоначалните проверки и грешката е набързо покрита. \"Някой сериозно се е объркал, после се е уплашил и е запечатал дупката\", но след това уплътнението \"изсъхва и пада\", когато \"Съюз\" достига МКС.Компанията производител ще извърши проверки за възможни дефекти по всички кораби \"Съюз\" и корабите без екипаж \"Прогрес\", използвани за товари.МКС е една от малкото области на сътрудничеството между Русия и САЩ, която остава незасегната от проблемите в отношенията и санкциите на Вашингтон. В момента на МКС има двама космонавти от Русия, трима астронавти от НАСА и германец от Европейската космическа агенция.", "date": "2018.09.04", "title": "Русия разследва саботаж на Mеждународната космическа станция"}
{"url": "https://news.bg/int-politics/siriysko-pvo-e-zasyaklo-raketi-na-izraelskite-vvs.html", "text": "Сирийската държавна информационна агенция \"Сана\" съобщава, че сирийско ПВО е свалило няколко ракети, изстреляни от израелски самолети близо до град Хама.\"Въздушната защита свали ракети, изстреляни от израелския враг в района на Уади ал-Уйон в провинцията Хама\", съобщава \"Сана\", цитирана от \"Ройтерс\".Израелските ВВС са изстреляли няколко ракети в района на в района Масия и са ударени редица обекти. Според военен източник в Мардех най-малко пет ракети са ударили Уади ал-Уйон, причинявайки редица мощни взривове, които можеха да бъдат чути в Хама. Израелска военна говорителка отказва коментар.Източникът допълва, че сирийската отбрана се е опитала да предотврати атаката. Освен това е имало мощна експлозия в големия крайбрежен град Бания в Тартос.", "date": "2018.09.04", "title": "Сирийско ПВО е засякло ракети на израелските ВВС "}
{"url": "https://news.bg/bulgaria/tsaristi-reshavat-kak-da-zashtityat-simeon-za-vrana.html", "text": "Чужди дипломати и видни личности да бъдат информирани за решението на Софийския градски съд, че дворецът \"Врана\" не е на цар Симеон II, а на държавата. Това са част от действията, които бивши царски депутати и министри предприемат в подкрепа на Симеон II. Те бяха обсъдени на сбирка във \"Врана\", където се събраха над 20 души, предаде \"24 часа\". На сбирката във \"Врана\" са присъствали Николай Василев, Милен Велчев, Даниел Вълчев, Соломон Паси, Мехмед Дикме, Станимир Илчев, Съби Давидов, Пламен Моллов, Олимпи Кътев, Камелия Касабова, пиар експертът Максим Бехар, Маргарит Мицев, както царските адвокати Асен Ошанов и Ели Христова.Самият Симеон не е бил на срещата, тъй като е в чужбина по отдавна планирани ангажименти.Сред лансираните идеи била да се обърнат и към омбудсмана Мая Манолова.Царската адвокатка Ели Христова докладвала докъде е стигнало делото и какви ще са стъпките по обжалване на решението, дори в Страсбург.Всички, присъствали във \"Врана\" били категорични, че казусът не е само съдебен, а и политически.Стигна се до извод, че тези действия на правосъдната система влияят дори върху чуждестранните инвестиции, разкри присъствал на сбирката, коментира бивш царски министър.Окончателни действия обаче ще се предприемат едва след като Сакскобургготски бъде запознат с предложенията и ги одобри.", "date": "2018.09.04", "title": "Царисти решават как да защитят Симеон за \"Врана\""}
{"url": "https://news.bg/regions/otritsatelni-parvi-probi-za-chuma-po-svinete-v-bozveliysko.html", "text": " Отрицателни са първи проби за чума по свинете в Бозвелийско, коментира областният управител на Варненска област Стоян Пасев, съобщава НоваТВ.Втори проби, които предстоят, ще потвърждават резултатите, тъй като болестта има по-дълъг инкубационен период и вероятно ще са на 10 или 11 септември. Всички мерки за ограничение на заразата остават в сила, както и забраната за лов на животни в 10-километровата зона.Жители на Тутраканци са клали 50 прасета в деня, в който се очакват пробите в селото и месото е във фризерите на хората. Най-вероятно месото ще бъде унищожено.Чумата по свинете достигна до съседния на Русе румънски окръг Гюргево. Властите в Русе призовават стопаните да колят животните, които отглеждат, за да не преминава чумата Дунав мост.Три големи свинекомплекса се намират е русенска област, където се отглеждат около 130 000 животни.", "date": "2018.09.04", "title": "Отрицателни първи проби за чума по свинете в Бозвелийско"}
{"url": "https://news.bg/world/poveche-koordinirani-usiliya-sreshtu-terorizma-nastoya-borisov-v-izrael.html", "text": "Антитерористичните мерки на страната, българското председателство, Западните Балкани и двустранните отношения и координация между службите. Това засегна министър-председателят Бойко Борисов по време словото си на 18-та годишна Световна конференция на Международния институт по контратероризъм в гр. Херцлия Питуах, цитиран от правителствената пресслужба.\"\", каза той.Пред участниците Борисов припомни, че израелският и българският народ заедно преживяха атентата в Бургас през лятото на 2012 година. \", каза още българският министър-председател.Със задоволство той отчете, че службите за разузнаване и сигурност на България и Държавата Израел са постигнали изключителен синхрон в сътрудничеството помежду си. посочи премиерът Бойко Борисов.Премиерът подчерта, че успешни се оказват мерките на страната ни за спиране на придвижването на членове на терористични организации към Европа. Българският министър-председател заяви, че по времето на българското председателство на Съвета на ЕС са набелязани конкретни практически мерки за противодействие на чуждестранните бойци. каза още премиерът Борисов. к\", каза още по време на форума министър-председателят Бойко Борисов. Той посочи, че българското европредседателство придаде особена важност на задълбочаването на регионалното сътрудничество и припомни, че всички държави-членки се обявиха категорично за засилване на партньорството със страните от Западните Балкани, определени като стратегически партньор в областта на сигурността.\"Ако ние успеем да овладеем опасностите и да реагираме по един резултатен начин, ние ще ограничим достъпа на терористи до ЕС, а това ще се отрази и в по-широк геополитически план\", допълни още премиерът Борисов.", "date": "2018.09.04", "title": "Повече координирани усилия срещу тероризма, настоя Борисов в Израел "}
{"url": "https://news.bg/society/yazovir-v-kazanlak-se-prevarna-v-smetishte.html", "text": "Язовир, стопанисван навремето от военните, намиращ се около учебния полигон в Казанлък, се превръща в сметище. За това алармират животновъди.По думите на един от животновъдите в района отблизо година се изхвърлят всякакъв вид отпадъци, пише БГНЕС.Според него язовирът се е превърнал в бунище.Той се съмнява и че на мястото може да се изхвърлят опасни пестициди, които могат да заразят почвата и водата.Другите му притеснения идват от това, че дерето е възможно да се затлачи и при един проливен дъжд да се отприщи приливна вълна, която да нанесе щети на стопанството му.", "date": "2018.09.04", "title": "Язовир в Казанлък се превърна в сметище"}
{"url": "https://news.bg/politics/patriotite-ostanaha-bez-deklaratsiya-za-starta-na-ns.html", "text": "Обединени патриоти не прочетоха декларация в пленарна зала за началото на политическия сезон. Това очаквано предизвика редица въпроси особено след разногласията в групата.\"Имаме приоритети за новия политически сезон, ще ги кажем като му дойде времето\", лаконичен бе в кулоарите на парламента Валентин Касабов от НФСБ. Нямало да има нов председател на парламентарната група. Такъв оставал Волен Сидеров.След него препитан по темата бе и съпартиецът му Борис Ячев.\"Не е имало искане за оставката на Волен Сидеров като представител на парламентарната група\", поясни той.Технически проблем спънал патриотите да излязат с декларация за старта на новия политически сезон.\"Г-н Сидеров не беше в зала и нямаше декларация\", изтъкна Ячев като подчерта, че в групата нямало напрежение.И той потвърди, че Сидеров остава лидер на парламентарната група на Обединени патриоти. Нямало е искане за оставката на лидера на Атака.Ячев днес е разговарял със Сидеров. \"Говорихме, че ще се нормализират нещата в парламентарната група с регулярните събирания, заседания, обсъждания на законопроекти, поемане на ангажимент от всички народни представители да се стои зад законопроектите, така че парламентарната група да си функционира нормално\", обясни той.В началото на всеки политически сезон парламентарните групи представят своя декларация, в която излагат целите си за следващите няколко месеца.Днес декларации представиха , , и Единствено от парламентарната група на , което може и да означава, че отношенията вътре в малката коалиция не са съвсем изгладени, въпреки уверенията за диалогичност и стабилност.Припомняме,  - на министрите Николай Нанков, Валентин Радев и Ивайло Московски - предизвикаха разнопосочни мнения сред партньорите от т.нар. малка коалиция Обединени патриоти.НФСБ се обяви категорично против подхода и . От ВМРО също не одобриха кадровия подход, но бяха по-умерени в изказванията си и , което се състоя вчера. Реакцията обаче на Валери Симеонов предизвика острия тон на лидера на \"Атака\" и председател на ПГ на ОП  да се оттегли.На вчерашния Коалиционен съвет, след , че оставките на тримата министри допълнително ще бъдат обсъдени.Отношенията вътре в \"малката коалиция\" на Обединените патриоти от месеци наред не са много стабилни, след явните противоречия и взаимните нападки между Валери Симеонов и Волен Сидеров. Сидеров не веднъж предупреждаваше, че . Конфликт имаше както за , така и по отношение на , както и покрай кризата с Търговския регистър и Преди това пък в последните дни от парламентарния сезон - между патриотите . Така завърши спорът между председателя на ПГ на Обединени патриоти Волен Сидеров и депутатите от НФСБ и вицепремиерът Валери Симеонов, от друга страна.Още тогава , тъй като според него вицепремиерът Симеонов върши недопустими неща. Именно тогава Сидеров организира  по Черноморието и заяви, че вицепремиерът тъпче и унищожава български бизнес с болшевишки методи. голяма коалиция, което накара премиерът Борисов да се закани покрай противоречията за акциза на бездимните цигари: с ", "date": "2018.09.04", "title": "Патриотите останаха без декларация за старта на НС"}
{"url": "https://news.bg/politics/evrodeputatite-iskat-da-se-deklarirat-i-predplatenite-karti.html", "text": "Мерки за по-ефективна борба с изпирането на пари и финансирането на тероризма одобриха евродепутатите от две комисии на Европейския парламент, съобщиха от пресофиса на българския евродепутат Емил Радев. Декларират се предплатените карти и златото над 10 000 евро.Новото законодателство надгражда съществуващото, което е от 2005 година. Регламентът ще даде повече права на митничарите да контролират различни по вид парични средства, които влизат или излизат от Европейския съюз.Регламентът ще бъде окончателно гласуван в пленарната зала на Европейския парламент идната седмица. Докладчик от името на ЕНП е българският евродепутат Емил Радев.Според Радев промените са приети с голямо мнозинство. Засилва се контролът. Въвеждат се нови инструменти за деклариране, например предплатените карти. Ще трябва да се декларира също и злато на стойност над 10 000 евро.Митничарите ще могат да задържат и суми под десет хиляди евро, когато има съмнения за техния произход. Засилва се комуникацията между компетентните органи и звената за финансово разузнаване.С този регламент се засилва още повече и контрола върху парите за финансиране на терористични организации, защото след като се повиши контрола на банковите преводи в момента кешовите разплащания се използват главно за финансиране на терористични актове.", "date": "2018.09.04", "title": "Евродепутатите искат да се декларират и предплатените карти"}
{"url": "https://news.bg/int-politics/oon-vizhda-momenta-na-istinata-za-politicheskiya-protses-v-siriya.html", "text": "Преговорите между големите сили този месец за създаването на комисия, която да доведе до конституционна реформа в Сирия, ще бъде \"момент на истината\" за надежден политически процес, коментира в Женева представителят на ООН за Сирия Стефан де Мистура, съобщава \"Ройтерс\".Де Мистура ще проведе отделни разговори с Русия, Турция и Иран от една страна и Съединените щати и Саудитска Арабия от друга, за да обсъдят състава на комисията.Според него, не трябва да се позволява това да се превърне в \"дълъг, криволичещ процес\", но би могло да бъде началната точка в реформите на правителството на Сирия, водещи до избори след войната.", "date": "2018.09.04", "title": "ООН вижда момента на истината за политическия процес в Сирия"}
{"url": "https://news.bg/crime/priyateli-na-bosiya-smutiha-reda-v-ministerstvo-na-transporta.html", "text": "Няколко души, които са съмишленици на Николай Колев - Босия, се опитаха да нахлуят в сградата на Министерството на транспорта, информационните технологии и съобщенията (МТИТС). Това съобщиха за news.bg от пресслужбата на ведомството.Хората са били около 10 души.Техните искания не били много ясни. Искали да се срещнат с ръководството, заявиха от пресцентъра на МС.Поддръжниците на Босия искали да направят граждански арест на заместник-транспортния министър Ангел Попов, пише БГНЕС. Действията им били срещу издаването на фалшиви шофьорски книжки и в подкрепа на каузата на Босия.Хората носят постери: \"Продажбата на книжки трябва да спре!\"Гражданите не успели да влязат в сградата на министерството, възпрепятствани от охраната пред сградата.По случая веднага е подаден сигнал до полицията. Полицаите дошли и започнали да се разправят с гражданите.\"Това е нарушаване на обществения ред\", заяви говорителят от пресцентъра на министерство. Полицаите и гражданите се разправяли \"доста време\".\"Те са част от хората на Босия, те си продължават с техните плакати\", допълниха от ведомството. На въпрос дали към момента на действията на гражданите зам.-министъра е бил в сградата, от пресслужбата не можаха да отговорят. Възможно било Попов да е в сградата, но било обедно време, така че можело и да го няма.От пресцентъра на МВР обясниха за news.bg, че по случая е получен сигнал и на място веднага са изпратени екипи. Хората искали да влязат неправомерно в сградата.Когато полицаите пристигнали на място, те само предупредили хората на Босия. До арести не се е стигнало. Поддръжниците на Босия бяха категорични, че искат оставката на Ангел Попов като зам.-министър на транспорта.Доводите - тази длъжност е твърде висок пост, длъжността била рискова - Попов можел да прикрие улики относно неговото дело или да извърши друго престъпление.\"Това е смисъла на гражданския арест. Той има за задача да обезпечи защитата и правата на гражданите, когато уличеното лице има възможност и заема позиция, от която може да злоупотреби, да прикрие улики и да извърши друго престъпление. Нищо повече\", посочи един от събралите се граждани.От протестиращите стана ясно и че все пак те са успели да влязат в сградата на министерството, а не са били спрени на стълбите пред сградата, както заявиха от пресслужбата на ведомството.От охраната казали първо, че министърът имал твърде много работа. После шефът на охраната казал, че той въобще не бил в сградата.\"Аз се качих горе на втория етажа при министъра и там настана смут, взеха да се изнасят разни подаръци и разни други неща... и ме изведоха мен от там, от кабинета на министъра. От там много подаръци се изнасяха някакви\", заяви един от протестиращите.", "date": "2018.09.04", "title": "Приятели на Босия смутиха реда в Министерство на транспорта"}
{"url": "https://news.bg/education/usvoyavame-nad-50-mln-evro-po-op-nauka-i-obrazovanie-za-inteligenten-rastezh.html", "text": " Правителството одобри промяна на Оперативна програма ,,Наука и образование за интелигентен растеж\" 2014 - 2020 г.Промяната предвижда интегриране на 51.1 млн. евро от Приоритетна ос 1 \"Научни изследвания и технологично развитие\" на Оперативна програма ,,Наука и образование за интелигентен растеж\" (ОПНОИР) в Приоритетна ос 1 \"Технологично развитие и иновации\" по Оперативна програма \"Иновации и конкурентоспособност\" (ОПИК).С промяната ще се осигури по-фокусирана и ефективна подкрепа за създаване на дългосрочни партньорства между бизнеса и научноизследователските организации, включително на регионално равнище, пишат от пресслужбата на МС.Промяната цели и привличане на допълнителен ресурс за наука, чрез осигуряване на подкрепата за проекти, одобрени за финансиране по програма \"Хоризонт 2020\" и осигуряване на по-добра синергия между двете програми.В допълнение са актуализирани и прецизирани индикаторите на програмата, което ще позволи по-адекватно и реалистично измерване на ефектите от изпълнение на ОПНОИР и ще подобри процеса на нейното изпълнение.Междувременно стана ясно и че правителството одобри и Оперативен план за изпълнение на първия етап на актуализираната Национална стратегия за развитие на научните изследвания в България 2017 - 2030 година, приета от НС на 07 юни 2017 година.Основната цел на плана е чрез мащабно, бързо и дългосрочно развитие и модернизиране на системата на научните изследвания, България да се превърне в притегателен център за авангардни научни изследвания и развитие на нови технологии, да се привлекат и задържат млади и водещи учени в страната.Изпълнението на Стратегията е разделено на три етапа. Първият етап (2018 - 2022 година) цели в края на етапа научноизследователската дейност да се оценява оптимално, да бъде привлекателна за учените и за младите хора и да са създадени подходящи условия за научни изследвания и за тяхното потенциално приложение.", "date": "2018.09.04", "title": "Усвояваме над 50 млн. евро по ОП \"Наука и образование за интелигентен растеж\""}
{"url": "https://news.bg/regions/v-silistrensko-masovo-kolyat-prasetata-si.html", "text": "В Силистренски села стопаните масово колят прасетата си, за да избегнат евтаназирането им заради опасност от африканска чума по свинете, съобщи bTV.Необичайната мярка за сезона хората иронично определят като: \"Коледа посред лято\".\"Вместо да правим лютеница, правим мас. Вместо да ядем печен пипер, ядем кебап\", описва ситуацията жителка от село Ветрен.Кметът на село Сребърна Георги Иванов коментира, че хората от граничната зона по Дунава били предупредени, за да се избегне заразяването.Областният управител на Силистра Ивелин Статев заяви, че така хората ще могат да си приберат животните във фризерите и да останат за тяхна консумация.В община Кайнарджа ловните дружинки вече подготвят ровове, където евентуално да се заравят животните, ако бъде открита зараза по тях.Междувременно днес се очаква да излязат първите проби за африканска чума, взети от прасетата в провадийското село Бозвелийско. То се намира в предпазната зона на огнището от болестта, разкрито в Тутраканци.Екипите на Българската агенция по безопасност на храните приключиха с вземането на пробите в понеделник, 3 септември. Кръвните тестове веднага бяха изпратени в София.Изследвани са абсолютно всички прасета в селото с изключение на сукалчетата. Успоредно с това е извършено и преброяване на свинете, които са се оказали общо 85. При положителен резултат всички свине в селото ще бъдат умъртвени.", "date": "2018.09.04", "title": "В Силистренско масово колят прасетата си"}
{"url": "https://news.bg/bulgaria/poreditsa-ot-usloviya-za-katastrofata-kray-svoge-izbroiha-eksperti.html", "text": "Причините за  комплексни - от липсата на изключително важния пътен знак А1, който да предупреждава за опасен завой надясно, недостатъчната височина и разстояние на пътните знаци, липсата на достатъчно добра еластична ограда и табела, която да оказва с каква скорост трябва да се движат участниците в движението и др.Причините за катастрофата представи експертът от Института по пътна безопасност Диана Русинова на пресконференция в БТА по повод фаталния пътен инцидент край Своге, при който загинаха 17 души, а 21 бяха ранени.Широчината на тротоара и пътната маркировка също не са се оказали достатъчни, за да предотвратят пътния инцидент, защото не се виждат достатъчно ясно, заяви Русинова и посочи, че няма налична макротекстура, която спомага за микродренажа и микрофракцията на автомобила.Тя посочи още липса на обезопасителна система на пътя, не добро поставяне на пътната маркировка, не изготвено и не направено инженерно решение на пътя, с което да бъде предотвратена тежката катастрофа, както и липсата на съвременна философия за безопасна система на пътната инфраструктура.Последният орган, който можеше да предотврати инцидента са ръководните и длъжностните лица на МВР, но те не са го направили, не са наложили и санкции, изрази съжаление Русинова и допълни, че глобите за фирмата изпълнител на трасето са в размер на над 7 000 лева.Методий Стелиянов посочи, че Институт по пътна безопасност няма как да не посочи и най-вероятната хипотеза за катастрофата, а именно, че водата прекосява пътното платно на няколко места, поради липсата на дренаж. Той изрази надежда \"професионалистите\" на Агенция \"Пътна инфраструктура\" (АПИ) да направят преглед на пътя.Експертите призоваха да се направи изследване, с което да бъде проверена цялата геометрия на пътния ремонт, с което да се установи къде е допуснатата грешка и поради каква причина се стигна до тежката катастрофа.Богдан Милчев коментира, че Институтът по пътна безопасност инициира нещо, което до момента не е направено в България. Всички ние трябва да се запитаме можеше ли да бъде избегната катастрофата край Своге, как и по какъв начин, запита той и добави, че експертите по пътна безопасност многократно са сезирали управляващите за опасния пътен участък.Той изрази съжаление, че липсва звено, което да прави обследването и изследването на катастрофите, а това е част от причините \"да гинем по пътищата и да сме най-опасното място за живеене в света\".На въпрос на News.bg, какви са точните причини за автобусната катастрофа край Своге, Русинова обясни, че вината за настъпването на катастрофата трябва да се търси в поредица от пропуски на отговорните институции, които са довели до разсейването на шофьора.Той се е стремял да не удари или закачи мантинелата, която е вдадена навътре в платното за движение, което на практика е довело до удара на автобуса с първия автомобил. След това шофьорът е имал 3-4 секунди да предприеме марки, но примесено с хлъзгавата текстура на пътя, пътният инцидент е бил неизбежен, обясни още тя.Запитана в кого трябва да се потърси отговорността за инцидента, експертът от гражданската организация отбеляза, че се надява компетентните органи да си свършат работата и да има наказани.", "date": "2018.09.04", "title": "Поредица от условия за катастрофата край Своге изброиха експерти"}
{"url": "https://news.bg/disasters/nay-malko-6-dushi-zaginaha-ot-tayfuna-dzhebi-v-yaponiya.html", "text": "Най-малко 6 души са загинал и 126 са ранени от тайфуна Джеби в Япония и повече от един милион души са евакуирани, съобщават японски медии.Десетки хиляди сгради са без ток, а повече от 700 полета са анулирани заедно с повечето железници и фериботи. Японската метеорологична агенция предупреди за възможни свлачища, наводнения, светкавици и торнадота в страната.70-годишен мъж е загинал, след като пориви на вятъра са го изхвърлили от апартамента му в префектура Осака.Междувременно, 71-годишен мъж е загинал, след като е затрупан под склад, който се е сринал върху него.Местни медии съобщават за евакуация на 1,19 милиона души в западна и централна Япония, а за други 16 000 души са издадени по-строги предупреждения без задължителна евакуация.Танкер, акостирал в залива Осака, е повлечен и потопен под мост, а международното летище Канзай е частично наводнено от високи вълни, причинени от бурята.В Осака са затворени фабрики на големи производители, включително и на производител на автомобили.Части от покрива на жп гара също се сринаха в Киото от силните пориви на вятъра.Метеорологът Риута Курора описва тайфуна като \"много силен\", добавяйки: \"Това е най-силният от 1993 г.\"", "date": "2018.09.04", "title": "Най-малко 6 души загинаха от тайфуна Джеби в Япония"}
{"url": "https://news.bg/crime/120-klasyora-s-dokumenti-sabralo-razsledvaneto-na-katastrofata-kray-svoge.html", "text": "Пресцентърът на Прокуратурата на Република България предоставя следната информация за осъществените досега действия по разследването на тежкото произшествие на пътя Своге - София:До днес са разпитани над 60 свидетели, назначени са 22 експертизи, извършени са 7 огледа на местопроизшествието и е приобщена документация от над 120 класьора.С такава равномесметка излизат от прокуратурата по повод тежката катастрофа по пътя София - Своге, в която  С постановление на главния прокурор, разследването е възложено на Националната следствена служба. Сформирани са екипи от следователи, както и екип от наблюдаващи прокурори от Окръжна прокуратура София.Съобщението от прокуратурата бе разпространено само час, след като  от собствената експертиза - че причините за катастрофата са комплексни и поредица от условия са спомогнали за катастрофата.От прокуратурата заявяват по повод осъществявано от тях \"независимо разследване\", че трябва да уточнят, че такава дейност няма характер на разследване по смисъла на НПК и всякакви изявления и обявени констатации в този смисъл нямат официален характер и не ангажират органите на досъдебното производство.Освен това от прокуратурата посочват, че забавянето на ремонта на пътния участък не се дължи на органите на разследването, тъй като още на 31 август при допълнителния оглед са взети проби от настилката, след което ремонтът е можел да започне.Разследването продължава по всички версии - както относно отговорността на водача /и на превозвача/ за настъпилото ПТП, така и относно състоянието на пътя и начина на изпълнението му, като фактор, допринесъл за произшествието, заявяват от прокуратурата.Като свидетели са разпитани всички пострадали лица, чието здравословно състояние позволява това, всички членове на Държавната приемателна комисия за установяване на годността на строежа /пътя/, служители на Агенция \"Пътна инфраструктура\" /вкл. председателя на УС на АПИ и член на УС на АПИ, към момента, както и бивш председател на УС на АПИ/., който е предал за нуждите на разследването значителен обем относими документи. Проведени са разпити на управителя на дружеството, упражнявало строителен контрол на обекта, на управителя на дружеството, изготвило проектната документация, както и на . Проведен е Досега са назначени 20 съдебномедицински експертизи, включително такава експертиза за установяване на здравословното състояние и вида на телесната повреда на обвиняемия водач на автобуса, както и съдебно- химическа експертиза за определяне наличието алкохол и упойващи вещества на кръвните проби на обвиняемия.Назначена е и експертиза за установяване на техническата изправност на автобуса към момента на възникване на ПТП, като при необходимост вещите лица ще ползват съдействие от представители на фирмата - вносител на тази марка автобуси.След първоначалния оглед на местопроизшествието там са извършени и 3 допълнителни огледа, при които са иззети веществени доказателства - сравнителни образци от пътната настилка и от мантинелата. Извършени са също 3 огледа на веществени доказателства - на двата леки автомобила, участници в ПТП, и на автобуса. Превозните средства са иззети още с първоначалния оглед.Изисканите и получени досега документи от органите на досъдебното производство са:- от Агенция \" Пътна инфраструктура\": всички документи в оригинал по възлагането и изпълнението на строеж: \"Проект \"България - Транзитни пътища V - ЛОТ 17\", рехабилитация на пътни участъци: път II - 16 \" Мездра- Елисейна\" от км 0+ 000 до км 22+ 544.90, път II - 16 \" Елисейна- Своге\" от км 22+ 544.90 до км 50 + 790л53, път II - 16 \" Своге- Нови Искър\" от км 50+790.53 до км 81 + 778.84 в трите му участъка;- от \"Трейс Груп Холд\" АД: всички документи по изпълнението и разплащането на проекта, във връзка с участието им като партньори в ДЗЗД \"ТРЕЙС - СВОГЕ\"- изпълнител на обекта по договора;- от \" Мегаинвест холд\" ЕООД : същите документи по участието им посоченото ДЗЗД;- от Министерството на транспорта;- от Министерството на регионалното развитие и благоустройството;- от Началника на РПУ Своге;- от Изпълнителна агенция \" Автомобилна администрация\";- от \" Пътконсулт - 2000\" ЕООД: документи по строителен надзор.- от дирекция\" Национална система 112\"- МВР- от кмета на Община - Своге;- от Областна дирекция на МВР София - сектор \" Пътна полиция\";- от Български институт по стандартизация;- от всички лечебни заведения, в които са настанени пострадалите лица и др.Изземването на относима документация продължава, заявяват още от прокуратурата.Предстои назначаването на експертиза за съответствието на асфалтовата настилка и действителното състояние на пътя с установените изисквания и проектното задание, в хода на която ще бъдат изследвани иззетите при огледа проби /сравнителни образци/ от пътната настилка /състав, физикомеханични показатели, полируемост на твърдия материал и т. н./.Ще бъде назначена също и експертиза относно съответствието на мантинелата на пътя с установените стандарти, както и комплексна експертиза за причините за настъпилото произшествие.Експертизите относно състоянието и състава на пътната настилка и съответствието й със стандартите и заданието, както и относно съответствието на мантинелите на този път със стандартите за тях, ще бъдат възложени на вещи лица и съответни лаборатории, които не са в служебна зависимост с държавни органи /МРРБ, АПИ и др./ и не са свързани с търговски дружества, участвали в проектиране, изпълнение и надзор на пътния участък.", "date": "2018.09.04", "title": "120 класьора с документи събрало разследването на катастрофата край Своге"}
{"url": "https://news.bg/world/zadarzhaha-mazh-opital-da-vzrivi-amerikanskoto-posolstvo-v-kayro.html", "text": "Египетските сили за сигурност задържаха мъж след взрив близо до Посолството на САЩ в центъра на Кайро, съобщава \"Ройтерс\".Не са съобщени жертви, а свидетел обяснява, че чува взрив и вижда мъж с  горяща раница близо до хотел \"Семирамис\" и посолството. След това мъжът е повален на земята от силите за сигурност.Посолството на САЩ в Кайро заяви в своя акаунт в Туитър, че е наясно с докладвания инцидент и хората да избягват района.Районът е затворен от силите за сигурност малко след инцидента и има струпване на тежко въоръжени полицейски сили.", "date": "2018.09.04", "title": "Задържаха мъж, опитал да взриви американското посолство в Кайро"}
{"url": "https://news.bg/regions/oblastniyat-upravitel-prati-silistar-v-sada.html", "text": "Решението на Общински съвет в Царево по казуса \"Силистар\" отива в съда като незаконосъобразно.След разпореждане на премиера Бойко Борисов и след като се запозна със становищата на МРРБ, РИОСВ-Бургас и Окръжна прокуратура- Бургас, областният управител оспори решението като незаконосъобразно.Ден след като Протоколът от заседанието постъпи в Областна администрация Бургас юристите провериха всички обстоятелства.Разрешението за изработване на проект на план за застрояване за поземлен имот в местността \"Силистар\" е дадено без да са спазени законовите процедури.В конкретния случай имотът попада в границите на природен парк \"Странджа\".При това обстоятелство е било необходимото проектът за устройствен план да бъде съгласуван с МОСВ. Липсата на такова становище представлява съществено нарушение на закона.В заповедта си областният управител дава и допълнителни аргументи за незаконосъобразност.За да се осигури необходимата инфраструктура за безплатен достъп до разположения в близост морски плаж е необходимо изработването на парцеларен план за неурбазинизараните територии или регулационен план в урбанизирана такава.В случая решението на Общински съвет Царево е за изработване на подробен устройствен план - план за застрояване за частен имот.Припомняме, на 24 август от ПП ГЕРБ информираха, че премиерът Бойко , е наредил на кмета на Царево Георги Лапчев да задържи и да не изпълнява решението на Общински съвет - Царево по казуса \"Силистар\".На същия ден по време на извънредно заседание на общинския съвет в Царево бе приета от общинските съветници от ГЕРБ докладна на Лапчев, според която може да се разреши строителство в защитена зона \"Силистар\". .Припомняме, кметът на Царево отрече да се строи край Силистар и заяви, че не е подписвал никаква заповед за одобряване на ПУП.\"Ако има такава заповед, то нека някой да я извади и да ми я покаже\", категоричен е той. Според него, приемането на предложението на инвеститора за ПУП е единственият начин, за да се реши дългогодишният казус с частната отсечка в общинския път, която всяко лято предизвиква проблеми с достъпа до плажа.Лапчев отхвърля обвинения, че така се разрешава строителство в имота.", "date": "2018.09.04", "title": "Областният управител прати \"Силистар\" в съда"}
{"url": "https://news.bg/politics/tsvetan-tsvetanov-otricha-za-bitki-v-gerb.html", "text": "Оставаме стабилни. Това послание отправи зам.-председателя на ГЕРБ Цветан Цветанов с кулоарите на Народното събрание.В понеделник на съвет на управляващата коалиция щели да се обсъждат трите министерски оставка. Едва ли ще се обсъжда смяна на ресорите между коалиционните партньори, стана ясно по думите му.Той уважава тримата министри, които подадоха оставка след тежката катастрофа край Своге. В политиката има моменти, когато трябва да се носи политическа отговорност, изтъкна Цветан Цветанов.ГЕРБ щели да спазят коалиционното споразумение с Обединените патриоти и щели да обсъдят оставките. Ако премиерът обаче внесе в Народното събрание тези оставки, герберите щели да гласуват по волята на лидера си. Ние сме като едно цяло, анализира той отношенията в коалицията.Цветанов разкритикува левите депутати, че отсъстват от зала. Популизъм било това, че социалистите излизат сред хората. Припомняме, лидерът Корнелия Нинова обяви, че в пленарна зала остават 20 депутати, а останалите от \"БСП за България\" отиват сред народа.От 11 години всеки ден Цветанов се срещал с хората. ГЕРБ е партия на народа, похвали се той.", "date": "2018.09.04", "title": "Цветан Цветанов отрича за битки в ГЕРБ"}
{"url": "https://news.bg/crime/7-godishno-dete-e-prostrelyano-v-kyustendilskiya-kv-iztok.html", "text": "7-годишно дете е простреляно с въздушен пистолет в кюстендилския квартал \"Изток\". Инцидентът е станал в края на миналата седмица, но от МВР съобщиха за него днес.Стрелбата е била в къща в кюстендилския квартал \"Изток\". Раненото дете е без опасност за живота и е в столична болница. По случая е започнато досъдебно производство в РУ Кюстендил, уведомен е дежурен прокурор.Според Дарик, детето си е играело със своя 10-годишен първи братовчед. Двете деца намерили под диван въздушния пистолет на бащата на пострадалото момче. По-големият прострелял в областта на шията по-малкия си роднина.Квартал \"Изток\" се намира в североизточната част на Кюстендил. Разположен е между река Банщица, шосето София-Гюешево и жп. линията София-Гюешево. Кварталът е населен основно от цигани, според wikipedia.", "date": "2018.09.04", "title": "7-годишно дете е простреляно в кюстендилския кв. \"Изток\""}
{"url": "https://news.bg/politics/vmro-protiv-podhoda-na-podavane-na-ostavki.html", "text": "ВМРО защитиха регионалния министър Николай Нанков.Като председател на Комисията по регионална политика смятам, че отстраняването на министър Нанков ще доведе до сериозна вреда, коментира пред медиите в Народното събрание Искрен Веселинов. Смятаме тези оставки за прибързани, преди да са ясни причините за съответната злополука,допълни той.ВМРО щели да изговорят доводите си пред коалиционните си партньори и след това ще решат какво поведение ще имат в зала. Смятаме, че този подход на подаване на оставки е погрешен, убеден е още Искрен Веселинов.Припомняме,  - на министрите Николай Нанков, Валентин Радев и Ивайло Московски - предизвикаха разнопосочни мнения сред партньорите от т.нар. малка коалиция Обединени патриоти.НФСБ се обяви категорично против подхода и . От ВМРО също не одобриха кадровия подход, но бяха по-умерени в изказванията си и , което се състоя вчера. Реакцията обаче на Валери Симеонов предизвика острия тон на лидера на \"Атака\" и председател на ПГ на ОП Волен Сидеров, който .На вчерашния Коалиционен съвет, след тричасово обсъждане в Министерски съвет, , че оставките на тримата министри реално са подадени, но не са приети и процедурите според т. 6 от коалиционното споразумение и съответно, по Конституция, не са задействани. Така на практика все още смяна на министри в кабинета Борисов 3 няма, а въпросът ще бъде обсъден следващия понеделник отново на съвет на управляващата коалиция.", "date": "2018.09.04", "title": "ВМРО против подхода на подаване на оставки"}
{"url": "https://news.bg/int-politics/spetsialniyat-pratenik-na-sasht-za-siriya-e-na-poseshtenie-v-turtsiya.html", "text": "Министърът на националната отбрана на Турция Хулуси Акар разговаря в Анкара със специалния представител на Вашингтон за Сирия Джеймс Джефри, съобщава от \"Анадолу\". Турският външен министър Мевлют Чавушоглу обяви по-рано намерението да се обсъди подкрепата на Вашингтон за сирийските кюрди.Турция е поискала кюрдските екстремисти да напуснат напълно Сирия, съобщава турското министерство на отбраната.Акар и Джефри са обсъдили и последните събития в Сирия, като Турция изразява дискомфорт от присъствието на кюрдски бойци в региона.На 2 септември, Джефри обсъди положението в Сирия и опозицията за \"агресията на Иран\" с израелския премиер Бенямин Нетаняху.Джефри е на обиколка в Израел, Йордания и Турция от 1 до 4 септември.Междувременно, външният министър на Иран Мохамед Джавад Зариф коментира, че полагат усилия да премахне екстремистите от Идлиб с най-малко жертви.\"Положението в Идлиб е чувствително. Нашите усилия са за ... премахването на терористите от Идлиб да се извърши с възможно най-малко жертви\", обясни той.", "date": "2018.09.04", "title": "Специалният пратеник на САЩ за Сирия е на посещение в Турция"}
{"url": "https://news.bg/economics/sazdavat-natsionalno-tol-upravlenie-za-kontrol-na-patnite-taksi.html", "text": "Регионалната комисия в парламента даде зелена светлина на въвеждането на тол системата, приемайки на второ четене промени в Закона за движение по пътищата.За изпълнение на функциите по управление и контрол на системата е предвидено в агенцията да се създаде ново структурно звено - Национално тол управление.Текстовете се отнасят до изграждането и функциониране на смесената електронна система за събиране на таксите за ползване на платената пътна мрежа на база на изминато разстояние за превозни средства с обща технически допустима максимална маса над 3,5 тона /тол/ и на база време за леки автомобили с обща технически допустима максимална маса до или равна на 3,5 тона /електронна винетка/.Със законопроекта се предвижда създаването на изрична законова регламентация на посочените варианти за таксуване, приложими към различните категории пътни превозни средства и се въвежда смесена система за таксуване на база на изминато разстояние и на база време.Детайлите за условията и реда за изграждане и функциониране на системата и за различните варианти за таксуване ще бъдат доразвити в подзаконовата нормативна уредба, която е предвидена в законопроекта.Според него се предвижда Агенция «Пътна инфраструктура» да сключва договори с търговци, които желаят да извършват дейност по събиране/инкасиране на вземания за такси за ползване на платената пътна мрежа, като условията на които следва да отговарят ще бъдат предварително обявени и общовалидни за всички, които желаят да сключат договор.Становища в подкрепа на законопроекта бяха изложени от представителите на Министерството на регионалното развитие и благоустройството, на Агенция «Пътна инфраструктура» и на Националното сдружение на общините, като от страна на сдружението се предлага да се предвиди възможност с част от таксите да се финансира ремонт и поддържането на общинската пътна мрежа.", "date": "2018.09.04", "title": "Създават Национално тол управление за контрол на пътните такси"}
{"url": "https://news.bg/society/lokvi-po-pryasno-remontiraniya-bul-v-levski-vazmutiha-aktivisti.html", "text": "Гражданската организация \"Спаси София\" алармира за локви по новоремонтирания бул.\"Васил Левски\". От НПО-то разпространиха снимки, направени след първия септемврийски дъжд в София, на които се вижда, че по току-що ремонтирания бул. Васил Левски се образуват локви. \"Считаме, че практиката на некачествени ремонти за сметка на нашите данъци е обидна\", заяви Андрей Зографски от организацията.Според Спаси София есенните локви днес ще са заледявания утре. Организацията допълни също, че направените тротоарни уширения по булеварда се обезсмислят, ако пешеходците ще прескачат локви.Според организацията обществото заслужава и отговор колко всъщност струва този ремонт, възложен на фирма Трейс без обществена поръчка. Те отбелязват също, че новата BUS лента по булеварда трябва да се спазва. По думите им Столичната община е длъжна да осигури безпрепятственото движение на градския транспорт в отсечката.\"Градът и стотиците хиляди пътници в градския транспорт не могат да са заложници на нечий мързел\", заяви Борис Бонев от организацията.Той допълни още, че Спаси София от години настоява кмета Фандъкова да публикува пакет мерки за целогодишен контрол на спазването на BUS лентите, но досега нито МВР, нито Общината са предприели действия в тази посока.", "date": "2018.09.04", "title": "Локви по прясно ремонтирания бул. \"В. Левски\" възмутиха активисти"}
{"url": "https://news.bg/int-politics/rusiya-podnovyava-vazdushnite-udari-v-idlib.html", "text": "Сирийската обсерватория за човешките права информира, че руски военни самолети са възобновили въздушни удари над бунтовници в провинция Идлиб в Сирия след 22 дни прекъсване, съобщава \"Ройтерс\".Русия подкрепя сирийския президент Башар Асад, чиито военни извършват въздушни удари и в този период, допълват от обсерваторията.Руските въздушни атаки бяха прекратени на 15 август в и около Идлиб, но про-сирийските правителствени сили поддържаха бомбардировките и обстрелваха бунтовниците, обясняват сирийската обсерватория за правата на човека.Източник на бунтовниците и Обсерваторията коментират, че въздушните удари са в провинцията близо до Джиср ал-Шуур на западния край на северозападната територия на бунтовниците.Руските, турските и иранските лидери ще се срещнат на 7 септември в Иран и се очаква да обсъдят ситуацията в Северозападна Сирия.Припомняме, по-рано днес Доналд Тръмп коментира от Туитър, че безразсъдното настъпление на сирийския президент Асад в Идлиб е недопустимо. \"Руснаците и иранците ще допуснат сериозна хуманитарна грешка, участвайки в тази потенциална човешка трагедия. . Не позволявайте това да се случи\", призовава Тръмп.Властите в Сирия имат пълното прави да преследват \"терористи\" в държаната от бунтовниците в Сирия провинция Идлиб,заяви в петък първият дипломат на Русия Сергей Лавров в отговор на призива на ООН Москва да омекоти Дамаск и да се отложи офанзивата срещу бунтовниците.Според Лавров  и да гонят и ликвидират всякаква терористична заплаха, намираща се на нейната територия.Миналата седмица сирийският външен министър Уалид Муалем коментира, че САЩ и нейните основни съюзници възпрепятстват мирния процес. \"Сега ние правим последната стъпка в борбата срещу тероризма, но САЩ, Великобритания и Франция не са доволни от това развитие на ситуацията, така че те полагат усилия за предотвратяване развитието и напредъка на политическия процес, включително чрез Съвета за сигурност на ООН и опитите да се защитят бунтовниците от Джабхат ан-Нусра\", допълва министърът.Лавров описа екстремистите в Идлиб в Сирия като \"гноен абсцес\", който трябва да бъде ликвидиран. След , Лавров коментира, че бойците използват цивилни като човешки щит.В интервю за \"Ройтерс\" по време на посещение в Израел, съветникът на Белия дом по национална сигурност Джон  на сирийските сили срещу бунтовниците в Идлиб. Той предупреди, че САЩ ще отговорят, ако бъдат използвани химически оръжия в Идлиб.", "date": "2018.09.04", "title": "Русия подновява въздушните удари в Идлиб"}
{"url": "https://news.bg/politics/prezidentat-rumen-radev-nagradi-poslanika-na-avstriya-u-nas.html", "text": "На официална церемония в Гербовата зала на президентството на Република България държавният глава Румен Радев удостои австрийския посланик у нас Н. Пр. Роланд Хаузер с най-високото отличие в наградната система на страната ни - орден \"Стара планина\" първа степен.В словото си президентът благодари на висшия дипломат за заслугите му по време на мисията му в България и за приноса му в укрепването на двустранните отношения.\"Лично с ангажираността на посланик Хаузер имаме една голяма динамика в политическите отношения на високо и най-високо ниво\", заяви държавният глава.Той изтъкна успешната работа между страните по време на българското европредседателство, където България и Австрия са в т.нар. Тройка, въведена с Договора от Лисабон.Държавният глава подчерта и успешното посещение на президента на Австрия Александер ван дер Белен в България във връзка с Дунавската стратегия.\"Австрия е наш приоритетен икономически партньор и водещ инвеститор в България\",отбеляза още президентът Радев.Посланик Роланд Хаузер благодари за високото отличие, с което беше удостоен, и увери, че двете държави ще развиват външнополитическите отношения и занапред.", "date": "2018.09.04", "title": "Президентът Румен Радев награди посланика на Австрия у нас"}
{"url": "https://news.bg/world/razbi-se-indiyski-mig-27.html", "text": "Разби се изтребител-бомбардировач МиГ-27 на Индийските ВВС. Самолетът е паднал тази сутрин недалеч от град Джодхпур в щата Раджастан в северната част на страната, съобщиха от Министерството на отбраната на Индия, цитирани от РИА Новости.\"Самолет МиГ-27, излетял тази сутрин от Джодхпура, е паднал по време на изпълнение на планов полет. Пилотът благополучно е катапултирал. Предстои разследване на причините на инцидента\", съобщи говорителят на военното ведомство на Индия полк. Сомбит Гош.Отбелязва се, че няма жертви сред гражданското население. От фотография, пулбикувана от очевидци в социалните среди, става видно, че на мястото на катастрофата се издигат кълба дим.", "date": "2018.09.04", "title": "Разби се индийски МиГ-27"}
{"url": "https://news.bg/politics/ek-ni-pozdravyava-za-postizheniyata-na-predsedatelstvoto.html", "text": "Европейската комисия поздрави България за постиженията на ротационното председателство на страната ни на Съвета на ЕС.В писмо до постоянния представител на Република България в Европейския съюз генералният секретар на Европейската комисия (ЕК) изрази силното си впечатление от постигнатото по време на европредседателството.\"Комисията оценява тесните и конструктивни отношения, които изградихме. Работихме ръка за ръка и можем да сме горди от постигнатия прогрес по дневния ред на ЕС\", пише в писмото.Акцент в писмото е успеха на , която се проведе в София на 17 май 2018 г. Припомняме, на срещата се потвърди ангажиментът към .В писмото се изразяват специални благодарности и за: прогреса, който България като председател е успяла да постигне в сферата на Банковия Съюз - системата за банков надзор и преструктуриране, която работи на базата на действащи в целия ЕС правила; постигането на преговорен мандат за споразумението пост-Котону, което ще зададе общата рамка на отношенията на ЕС с държавите от Африка, Карибите и Тихоокеанския басейн в следващите две десетилетия; реформата на Общоевропейската система за бежанците, определяща правилата за регистрация и разпределение на мигранти; Реформата на Дъблинския регламент, който седи в основата на общата европейска бежанска политика; както и за бързото стартиране на диалога по Многогодишната финансова рамка - следващия бюджет на Европейския съюз за периода от 2021 г. до 2027 г.В заключение Мартин Зелмайер пише: \"Съединението прави силата - и след Българското председателство!\"", "date": "2018.09.04", "title": "ЕК ни поздравява за постиженията на председателството"}
{"url": "https://news.bg/int-politics/evropa-demonichno-presazdava-30-te-godini-na-xx-vek-spored-varufakis.html", "text": "Европа разгръща демонични политически сили, за да пресъздаде 30-те години на миналия век, предупреждава бившият гръцки финансов министър Янис Варуфакис.В Европа се появява националистка и квазифашистка сила, континентът се е насочил към завръщане на фашизма от 30-те години на миналия век, коментира той пред \"Евронюз\".\"Ще разгърнем демонични политически сили, които ще пресъздадат постмодерна версия на 30-те години на миналия век, с националистически, квазифашистки международно възкръсване както в САЩ, така и в Европа\", допълва Варуфакис.Според него, Европа вече \"абсолютно\" е достигнала този етап.", "date": "2018.09.04", "title": "Европа демонично пресъздава 30-те години на XX век според Варуфакис"}
{"url": "https://news.bg/crime/postoyanen-arest-za-mazh-bludstval-s-tri-detsa.html", "text": "Съдът постанови постоянен арест за мъж, блудствал с три деца по искане на Окръжната прокуратура в Търговище, съобщиха от прокуратурата.39-годишният Дилян Д. е привлечен като обвиняем от прокуратурата за блудствени действия с три деца, както и за склоняване на малолетни да наблюдават клипове с полови сношения.Жертви на сексуалния насилник са станали две момчета на 6 и на 8 год. и едно момиче на 9 години. Според обвинението престъпленията са били извършени в периода от 1 май до 1 септември 2018 година.Престъпните действия на Дилян Д. са били улеснени от факта, че децата живеели с насилника в една къща и той е успял да се възползва от това.Дилян Д. е бил задържан под стража за срок до 72 часа с постановление на Окръжната прокуратура в Търговище. Определението на Търговищкия окръжен съд подлежи на обжалване пред Апелативния съд във Варна.", "date": "2018.09.04", "title": "Постоянен арест за мъж, блудствал с три деца"}
{"url": "https://news.bg/society/davat-na-kontsesiya-tri-plazha.html", "text": "Правителството взе решение, с което се открива процедура за предоставяне на концесия на три морски плажа - \"Река Вая\" в Несебър, \"Къмпинг Черноморец\" в Созопол и \"Каварна\" в Каварна.Целта е плажовете да бъдат обезопасени и да се предоставят услуги от обществен интерес за срока на концесията.За морски плаж \"Река Вая\" размерът възлиза на 48 053 лв., за \"Къмпинг Черноморец\" - 26 961 лв., а за \"Каварна\" - 45 961 лв.Концесионерът на плажа трябва да осигурява водното спасяване, обезпечаване на прилежащата акватория, здравното и медицинското обслужване, както и поддържане на морския плаж.Критериите за формиране на комплексната оценка са съобразни с решение на Министерски съвет за утвърждаване на минимални критерии за комплексна оценка на офертите при провеждане на конкурс за определяне на концесионер.", "date": "2018.09.04", "title": "Дават на концесия три плажа"}
{"url": "https://news.bg/int-politics/italianski-ministar-obvinyava-frantsiya-za-krizata-v-libiya.html", "text": "Франция отчасти е виновна за продължаващата война в Либия, заяви италианският министър на отбраната Елизабета Трента, изключвайки изпращането на италиански войски там, съобщава РФИ.\"Франция, от моя гледна точка, носи отговорност. Очевидно сега е неоспоримо, че тази страна се намира в тази ситуация, защото през 2011 г. някой постави собствените си интереси пред тези на либийския народ и на самата Европа. Франция от тази гледна точка е отчасти виновна\", коментира Трента военната намеса на Франция и други страни през 2011 г., които свалиха Моамар Кадафи от власт.Никола Саркози, който тогава е френски президент, е разследван за предполагаемо финансиране от Кадафи за предизборната му кампания през 2007 г. Говорителят на италианския парламент Роберто Фико по-рано нарече ситуацията в Либия \"сериозен проблем, който Франция ни остави\".Трента коментира, че е необходимо да се придвижим заедно, за да осигурим мир в страната в Северна Африка, където през последните няколко дни се сражават съперничещи въоръжени групировки в Триполи.Италиански медии вчера предложиха да бъдат изпратени специални италиански сили, които да се намесят в Либия, но Трента изключи тази възможност.Мисията на ООН в Либия покани \"различните либийски партии\" на разговори във вторник за \"спешен диалог\".", "date": "2018.09.04", "title": "Италиански министър обвинява Франция за кризата в Либия"}
{"url": "https://news.bg/politics/ns-da-sledva-dnevniya-red-na-naroda-poiska-karayancheva.html", "text": "Конструктивна работа и единодействие по важните за държава дела пожела председателят на Народното събрание Цвета Караянчева в началото на заседанието на законодателния орган. Тя акцентира върху предстоящия празник на Съединението.Да се покажем като народ вечно съединен, цитира Караянчева Пенчо Славейков. Гражданите очакват от нас бързи и точни решения, смята парламентарният шеф.Дневният ред на Народното събрание не трябвало да противоречи на дневния ред на народа.Новата пленарна сесия на народното събрание бе открита по традиция с изпълнение на националния химн и химна на Европейския съюз.ГЕРБ започнаха пленарната сесия със спомена за евроуспехите на страната ни.В декларацията на ГЕРБ Цветан Цветанов атакува опонентите на партията, че не признавали постиженията на българското председателство на Съвета на ЕС. Все по-трудно се отдавало на опозицията на атакува властта. Колкото по-яростни са опонентите ни, толкова по-трудно намират път към хората, изтъкна Цветанов. Предстоящите догодина избори за ЕП и за местна власт щели да покажат по кой път хората искат да върви страната.Председателят на ПГ на ГЕРБ похвали успехът на връщането в полезрението на ЕС присъединяването на Западните Балкани към общността.Не се притесняваме, че ще се обезличим, ако се обединим по важни решения с опозицията, изтъкна Цветан Цветанов. Властта се стремяла сега да модернизира съдебната система. Приоритет остава и борбата с домашното насилие. Намалявала се административната тежест със законови промени.ГЕРБ гледа на държавния бюджет отговорно, стана ясно още от думите на Цветанов, който заяви, че приоритет остава балансираният бюджет до 2020. Отговорно партията щяла да подходи към бюджета за следващата година, увери шефът на ПГ на ГЕРБ.Властта обеща и борба с киберпрестъпленията със съответните законови предложения. Куп законодателни изменения готви мнозинството за сектори като енергетика, здравеопазване, подкрепа за капиталовия пазар и други. Промени в здравно-осигурителния модел обмисля ГЕРБ, затова ще има и широк дебат. През октомври ще влезе и Законът за хората с увреждания. До края на 2018 ще влезе Законът за социалните услуги.Нека през новата сесия се стремим към съгласие, нека да изведем Българска над всичко, призова Цветан Цветанов.", "date": "2018.09.04", "title": "НС да следва дневния ред на народа, поиска Караянчева"}
{"url": "https://news.bg/politics/nad-490-mln-lv-sabra-fond-sigurnost-na-elektroenergiynata-sistema.html", "text": "Събраните средства във фонд \"Сигурност на електроенергийната система\" през 2017 г. възлизат на 490.3 млн. лв., сочи отчетът на фонда за миналата година, одобрен от правителственото заседание днес.По закон във фонда се събират по 5% от месечните приходи на производителите и вносителите на електроенергия в страната, както и на \"Булгартрансгаз\" и Електроенергийния системен оператор.Средствата от търгове за продажба на квоти емисии парникови газове също постъпват във фонда.Със събраните средства се покриват разходите на Националната електрическа компания от изкупуване на електроенергия на преференциални цени.През миналата година от 5% вноски са събрани близо 236 млн. лв., а от продажба на квоти - 254.5 млн. лв., се посочва в отчета.Разходите за издръжка на фонда през 2017 г. възлизат на 193 хил. лв. За покриване на разходите на НЕК, произтичащи от статута й на обществен доставчик, са изплатени близо 505 млн. лв. Разликата спрямо приходите на фонда през 2017 г. е осигурена от останали средства, събрани в него през 2016 г. ", "date": "2018.09.04", "title": "Над 490 млн. лв. събра фонд \"Сигурност на електроенергийната система\""}
{"url": "https://news.bg/health/podobryava-se-plovdivchaninat-sas-zapadnonilska-treska.html", "text": "Състоянието на  се подобрява. Сега мъжът е контактен. Вероятно през следващата седмица ще бъде изписан, съобщиха от пресцентъра на УМБАЛ \"Свети Георги\".Пациентът е мъж на 55 години от село Труд. Той е в работоспособна възраст и без предшестващи заболявания.От 2 до 5 август мъжът е бил на частна екскурзия в Истанбул, където в този период е имал само един воаяж край Босфора. Няма спомен да е бил ухапван от комари. Два дни след завръщането си от Турция мъжът получил гадене и болки в корема, започнал да повръща, получил и стомашно разстройство.Болният е приет във Втора клиника по хирургия на здравното заведение, където на втория ден вдига висока температура и получава световъртеж.Консултиран е с невролог и инфекционист, които го насочват за изследване за паненцефалит - възпаление на сивото и бялото вещество в мозъка. На 9 август е преместен в Клиниката по инфекциозни болести на УМБАЛ \"Свети Георги\". През първите два дни от престоя му там състоянието му се влошава и става прекоматозно - изпада в сопор. Направени са 3 изследвания със скенер и 1 - с ядрено-магнитен резонанс, който показва, че пациентът наистина е с паненцефалит.Междувременно са взети 2 проби и са изпратени за изследване в национална референтна лаборатория. На 3 септември се доказва, че заболяването на 55-годишния мъж е западнонилска треска.В момента състоянието на пациента е подобрено, той вече е контактен и адекватен. Той все още има лека пареза на десния крак, но се очаква да премине. Провежда се рехабилитация и прогнозите на лекарите от Клиниката по инфекциозни болести са, че през следващата седмица мъжът ще бъде изписан. Директорът на националния център по заразни и паразитни болести проф. Тодор Кантарджиев призова здравните власти в Пловдив да следят с повишено внимание и за други евентуални случаи. Заболяването се диагностицира трудно и често заразяването от комарите протича без характерните за грип симптоми.Това е първият регистриран случай на западнонилска треска за последните три години в България, допълват от обществената телевизия. БНР обаче пише, че регистрираните случаи са два.Националното радио информира за случаи и в Бургас.Миналата седмица в морския град е съобщено за заразена жена, която не е развила усложнения.Пред националното радио темата коментира главният държавен здравен инспектор д-р Ангел Кунчев. По думите му западнонилската треска може да доведе до животозастрашаващи състояния само при хора с хронични заболявания и възрастни хора.Най-големият проблем при западнонилска треска е, че при 80% от заразените не се проявяват симптоми, а при други 20 % симптомите са като при грип.\"От 1 000 заразени не повече от 180 - 200 въобще ще имат някакви симптоми, а 90 процента от тях ще имат това тридневно, понякога леко засягане със субфебрилна температура, отпуснатост, гадене - симптомите на едни летен грип. И вече в много, много малък процент може да се стигне до сериозни усложнения, предимно неврологични, както е при случая в Пловдив. Смъртоносна е треската само при хора с увреден терен, висока възраст, хронични заболявания, което може да доведе вече и до животозастрашаващо протичане. Точно такива са и случаите в Сърбия\", посочи Кунчев.Припомняме, през последните няколко месеца болестта взе няколко жертви в Италия, ,  и . Кунчев твърди, че това се дължи на атмосферните условия. \"По-различен беше и пролетният и летният сезон - с много валежи, което е възможност за образуване на много завирени, заблатени места, което пък увеличава броя на комарите. Те са основният преносител и когато има повече комари, повече ухапвания, можем да очакваме и броя на случаите да расте\".", "date": "2018.09.04", "title": "Подобрява се пловдивчанинът със западнонилска треска"}
{"url": "https://news.bg/health/koordinirane-na-speshnata-pomosht-pri-bedstviya-iskat-stolichnite-lekari.html", "text": "Определени спешни центрове да поемат пострадалите при тежки инциденти, както и на спешните случаи в София по принцип.Това предлагат от Столичната Лекарска Колегия на БЛС в писмо до президента Румен Радев, премиера Бойко Борисов, председателя на Комисията по здравеопазване в парламента д-р Даниела Дариткова и здравния министър Кирил Ананиев. Писмото е изпратено и до д-р Дечо Дечев - управител на Националната здравноосигурителна каса (НЗОК), д-р Иван Маджаров, председател на Българския лекарски съюз (БЛС).От Столичната лекарска комисия предлагат тези центрове за София и София-област да бъдат УМБАЛСМ \"Н. И. Пирогов\", ВМА, УМБАЛ \"Св. Анна\" и УМБАЛ \"Царица Йоанна - ИСУЛ\".Припомняме, това бяха болниците, които поеха ранените от катастрофата край Своге от 25 август т.г.Предложението за фиксираните спешни центрове при мащабни бедствия, аварии и катастрофи е взето на заседание на управителния съвет на Столична Лекарска Колегия на БЛС, проведено на 3 септември.Причината за предложението е продиктувана от невъзможността за предвиждане на бедствени ситуации, аварии, пътно-транспортни инциденти със значителен брой пострадали на територията на вече многомилионна София. Това налага изграждане на ясна стратегия за организация, координация и логистика при оказването на спешна медицинска помощ в такива ситуации, пишат столичните лекари.Те предлагат да се идентифицират лечебни заведения с непрекъснат режим на работа. В тях да има интердисциплинарни екипи, които покриват необходимите за обслужване на политравматични пациенти, специалности и звена за интензивно лечение с различни профили. Лекарите искат да се изградят ясни правила за комуникация и координация, които да бъдат задействани при възникване на инциденти със значителен брой пострадали на територията на София и София- област.Целта е да има равномерно, точно, ясно разпределение на спешността.За тези центрове е необходимо подобряване на комуникацията и координацията с отделните звена - както по между им, така и със спешния телефон 112, МЗ, МРРБ, МВР, пожарна и гражданска защита, армия, ДАНС, БЛС и изграждане на call-центровете в болниците, предвиждат лекарите.За да бъде изградено подобно координирано спешно звено, медиците искат:Писмото е подписано от д-р Асен Меджидиев - председател на Столична Лекарска Колегия на Българския лекарски съюз (БЛС).", "date": "2018.09.04", "title": "Координиране на спешната помощ при бедствия искат столичните лекари"}
{"url": "https://news.bg/politics/bsp-ostavya-v-narodnoto-sabranie-20-deputati.html", "text": "Лидерът на БСП Корнелия Нинова очерта правителствена криза в декларацията на \"БСП за България\" в началото на пленарната сесия.Тя захапа управляващите за катастрофата край Своге, за срива на Търговския регистър и кризата с \"Олимпик\". Десет пъти са се сринали чуждестранните инвестиции, по думите й. Държавните институции са блокирани, а виновни са корупцията и кражбите на властта, по мнението на Нинова.Властта пък се е \"хванала за гушите\". Според Нинова в следващите дни ще сме свидетели на битката Цветанов - Борисов.Кои са маргиналните групи, които искат смяната на властта, пита соцлидерът и продължи: Кои са спящите клетки? Баба Дора ли е спяща клетка терорист, недоумява Нинова.БСП предлага промяна на системата управление на страната. Тя иска разговор с хората за промяна на модела. Държавата не трябвало да бяга от секторите, които гарантират националната й сигурност, образование и здравеопазване.Лидерът на червените се обяви срещу приватизацията на БДЖ. Грешна е тезата, че ще си внесем кадри, убедена е тя. Истинската държавна грижа било страната да си отгледа кадрите. Имаме визия за земеделието, похвали се Корнелия Нинова и поиска да се спре с практиката 20 имена да държат земеделието в страната.Здравеопазването било в катастрофа. Левицата иска намаляване на ДДС върху лекарствата. Ниските доходи, бедността и корупцията са истинската заплаха за националната сигурност, подчерта соцводачът. Корупцията и кражбите са заложени в законите, притеснена е тя.Искаме разпускане на парламента, искаме предсрочни избори, каза Корнелия Нинова. Този парламент бил изчерпан. Няма да е лесно, изтъкна лидерът на червените.БСП остава в Народното събрание с 20 души, които да защитават в пленарна зала тезите и идеите. Останалите депутати отиват при народа да търсят единение, обяви плана на левицата Корнелия Нинова.", "date": "2018.09.04", "title": "БСП оставя в Народното събрание 20 депутати"}
{"url": "https://news.bg/politics/karadaya-prizova-za-reanimirane-na-darzhavnostta.html", "text": "Лидерът на ДПС Мустафа Карадайъ иска старт на реформите в страната. Партията му обаче е притеснена от общественото напрежение.Днес вече няма време, каза той. Държавността ерозира, подчерта Карадайъ. Според ДПС виновни за това са липсата на държавническа визия и повърхностната политика.Карадайъ вижда управленска немощ и война между и вътре в институциите. Институциите си говорят различни езици, опасява се лидерът на ДПС. Купеното време е продадена бедност, предупреди Карадайъ. Той е притеснен и от популизма.\"Гражданите живеят в абсурдно двойнствено време\", заяви още лидерът на ДПС. Липсвали обединителни за нацията цели, нямало и управленски капацитет. \"Нужно е спешно реабилитиране на държавността\", смята Мустафа Карадайъ.Правителството си било отишло с абдикацията да изпълнява задълженията си. Оставало юридически да се оформи този акт. В същото време той зададе въпросът: \"Оставка на правителството - и какво от това?\"Проблемът на проблемите бил реанимиране на държавността, отсече Карадайъ. Час по-скоро трябвало да започне този диалог. Трябва да започнем сега и веднага, настоя лидерът на ДПС, според когото е наложително бързо действие.\"Експертното начало трябва да е основа за вземане на решения. Формулата на властта е грешна\", отсече още Карадайъ.", "date": "2018.09.04", "title": "Карадайъ призова за реанимиране на държавността"}
{"url": "https://news.bg/int-politics/poroshenko-ofitsialno-uvedomyava-moskva-che-prekratyava-dogovora-za-druzhba.html", "text": "До края на септември президентът на Украйна Петро Порошенко ще изпрати на Москва официално уведомление за прекратяване на договора за дружба и сътрудничество между двете страни, предаде агенция \"Униан\".Формалната процедура е за отказ от продължаване на договора, а не за разтрогване - вторият вариант е по-сложен и отнема повече време.На 30 август министърът на външните работи Павло Климкин обяви, че е подготвил необходимия пакет от документи за прекратяването на действието му.Той е подписан на 31 май 1997 г. от президентите Леонид Кучма и Борис Елцин.С него двете страни взаимно признават границите си, декларират принципи за стратегическо партньорство и уважение към териториалната цялост на всяка от двете държави.След анексията на Крим и руското нахлуване в Донбас, в Украйна многократно бяха отправяни призиви за разтрогване на договора, тъй като с погазването на териториалната цялост на Украйна от страна на Русия документът вече е лишен от съдържание.Украйна планира да прекъсне и железопътните транспортни връзки с Русия.През август Киев закри своето представителство в органите на Обединението на независимите държави. Формално Украйна напусна ОНД през март 2014 г., а ефективно - от 19 май 2018 г.", "date": "2018.09.04", "title": "Порошенко официално уведомява Москва, че прекратява договора за дружба"}
{"url": "https://news.bg/health/plovdivchanin-e-sas-zapadnonilska-treska.html", "text": "Мъж, заразен със западнонилска треска, е приет в пловдивската болница \"Св. Георги\", предаде bTV. Той е бил хоспитализиран преди 10 дни, в състояние на кома.От лечебното заведение обявиха, че пациентът е с енцефалит, но състоянието му се подобрява. Днес в Националната референтна лаборатория са излезли резултатите от изследването му, които доказват, че е болен от западнонилска треска.Тя се предава чрез ухапване от комар и за един от всеки сто заразени изходът е летален. Застрашени са най-вече децата, хората в напреднала възраст и тези с отслабен имунитет.Преди дни и жена от Бургас беше приета в болница със симптоми на треската.", "date": "2018.09.04", "title": "Пловдивчанин е със западнонилска треска"}
{"url": "https://news.bg/politics/otkriva-se-novata-sesiya-na-parlamenta.html", "text": "Днес започва новата сесия на 44-ото Народно събрание. Пленарното заседание е насрочено за 13:00 часа.Според правилника на парламента, при откриването на всяка сесия звучат националният химн и химнът на Европейския съюз.Законодателната работа на депутатите ще започне с разглеждане на годишния доклад за дейността на Българската академия на науките за 2017 г. и с първото гласуване на законопроект за изменение и допълнение на Закона за здравето.Дневният ред включва също ратифициране на спогодбата между България и Саудитска Арабия за избягване на двойното данъчно облагане и анализ на пазара на пощенски услуги за 2017 г., внесен от Комисията за регулиране на съобщенията.Днес ще заседава и Комисията по регионална политика, която ще обсъди законопроект за изменение и допълнение на Закона за пътищата.", "date": "2018.09.04", "title": "Открива се новата сесия на парламента"}
{"url": "https://news.bg/int-politics/tramp-predupredi-damask-da-ne-napada-idlib.html", "text": "Безразсъдното настъпление на сирийския президент Башар Асад в провинция Идлиб е недопустимо, заяви президентът на САЩ Доналд Тръмп в своя публикация в Туитър.\"Руснаците и иранците ще допуснат сериозна хуманитарна грешка, участвайки в тази потенциална човешка трагедия. Стотици хиляди хора може да бъдат убити. Не позволявайте това да се случи.\" - призовава Тръмп.Благотворителните организации са сериозно обезпокоени от заплахата за нова хуманитарна катастрофа в регион с 3 милиона жители.Припомняме, през август Съветът за сигурност на ООН предупреди Дамаск да не предприема настъпление в Идлиб.", "date": "2018.09.04", "title": "Тръмп предупреди Дамаск да не напада Идлиб"}
{"url": "https://news.bg/world/facebook-whatsapp-i-instagram-se-srinaha-v-tsyal-svyat.html", "text": "Сривове на социалните мрежи Facebook, WhatsApp и Instagram обезпокоиха потребителите по цял свят.Много често те виждаха празен екран при опит да влязат във Facebook и не успяваха да влязат в WhatsApp.Във Facebook се появяваше административно съобщение, че няма поддръжка. При някои потребители се изписваше код за грешка 1 или 2 при опит за влизане в профила.Други получаваха съобщение, че акаунтът им е временно недостъпен.Или: \"Съжаляваме, нещо се обърка. Работим, за да го установим му колкото е възможно по-бързо.\"Някои потребители се оплакваха, че не могат да публикуват и да харесват постинги.В Instagram се появяваше съобщение: \"Не можем да ви свържем с Instagram. Уверете се, че имате връзка с интернет и опитайте отново.\"", "date": "2018.09.04", "title": "Facebook, WhatsApp и Instagram се сринаха в цял свят"}
{"url": "https://news.bg/world/dva-kontrolirani-vzriva-do-tsentralata-na-bbc-v-london.html", "text": "Властите в Лондон направи контролиран взрив на паркиран миниван след съмнения за подозрителни предмети, пише ТАСС. Взривът бил в близост до централата на BBC.Полицията в Лондон е отцепила няколко ключови улици в северната част на Уестминстър.По данни на свидетели на улица Дачес Стрийт лондонските сапьори използвали специален самоходен робот за откриване и неутрализиране на взривни устройства, пише вестник The Sun.Според вестника сградата на BBC е останала затворена от униформените. Служителите на телевизията били посъветвани да не излизат или влизат в сградата.Свидетели обясняват, че са чули два контролирани взрива.", "date": "2018.09.04", "title": "Два контролирани взрива до централата на BBC в Лондон"}
{"url": "https://news.bg/politics/trite-ostavki-stavat-yasni-do-kraya-na-sledvashtata-sedmitsa-uveri-tsvetanov.html", "text": "Най-късно до края на следващата седмица ще стане ясно дали Николай Нанков, Ивайло Московски и Валентин Радев ще останат на постовете си, или ще се лее .Оставките на тримата министри са подадени. Те трябва да минат през коалиционен съвет и през премиера, да се намерят евентуални заместници и след това да се внесат и гласуват в Народното събрание, каквато е конституционната процедура по приемането на оставките. Това заяви пред bTV председателят на ПГ на ГЕРБ и зам.-председател на партията Цветан Цветанов относно проведения снощи .По думите на Цветанов не стана ясно дали оставките въобще ще стигнат до парламента. Те могат да бъдат отхвърлени още на следващия коалиционен съвет между ГЕРБ и ОП, който ще се проведе следващия понеделник, 10 септември.Ако се реши оставките да бъдат внесени в парламента, това ще стане между сряда и петък, 12 - 14 септември. До края на седмицата трябва да стане ясно дали Нанков, Радев и Московски ще останат на постовете си, информира Цветанов.Във връзка с възможността тримата гербери да останат на министерските си постове Цветанов даде като пример  - след проведен разговор и с оглед на общественото настроение премиерът Бойко Борисов решил да не приеме продължението на процедурата по гласуването на оставката на Бисер Петков.\"Всеки министър като дава клетва си слага оставката в джоба\", посочи Цветанов. Той обясни и че това е била една от темите на вчерашния коалиционен съвет, но не останало време да се влезе в детайли.Относно нагласите в ГЕРБ за оставките на тримата министри Цветанов заяви, че с най-силна подкрепа се черпи регионалният министър Николай Нанков - подкрепяли го голяма част от кметовете на партията, понеже ресорът му пряко засягал общините.\"Всичко е стабилно. Продължаваме с изпълнението на 4-годишната коалиционна програма\", заяви Цветанов. Той обаче допълни, че създалото се напрежение ще остане със сигурност.Припомняме, от няколко дни напрежението в голямата коалиция отново се повиши, след  - Валентин Радев, Николай Нанков и Ивайло Московски - във връзка с , която отне живота на 17 души.На оставката остро се противопостави лидерът на НФСБ Валери Симеонов, тъй като те не са съгласувани с партньорите. На друга позиция е стои лидерът на \"Атака\" Волен Сидеров, който няма претенции към премиера Борисов., с което поставиха ултиматум на правителството да започне същностни реформи. Симеонов предупреждава, че може да оттегли подкрепата си и да излезе от управлението.заради оставките още в петък, а Каракачанов през цялото време призоваваше към диалог.Във тази връзка вчера в МС се проведе , на който стана ясно, че НФСБ няма да се оттеглят от управлението на страната - стабилността на държавата надделя над емоциите на патриотите. Кабинетът \"Борисов 3\" продължава в изпълнение на управленската програма.", "date": "2018.09.04", "title": "Трите оставки стават ясни до края на следващата седмица, увери Цветанов"}
{"url": "https://news.bg/world/stachkata-na-moryatsite-v-gartsiya-prodalzhava.html", "text": "Стачката на моряците в Гърция продължава - всички кораби и фериботи остават на котва по пристанищата до сряда сутрин, 5 септември.Стачката е организирана от Гръцката федерация на моряците. В изявление на синдиката се посочва, че преговорите с работодателите в сектора за нов колективен трудов договор, който ще включва увеличение на заплатите, нямат резултат.Работодателите не отстъпват.От Министерството на външните работи (МВнР) предупреждават българите за очаквани проблеми с придвижването до и от островите в цялата страна. Всички категории кораби ще останат в пристанищата и няма да обслужват редовните линии.В случай на необходимост засегнатите от стачните действия българи могат да потърсят допълнителна информация на телефоните на посолството ни в Атина:+30 210 674 8105 +30 210 674 8106+30 6937 096220Гражданите могат да се свързват и с бреговата охрана на Гърция, както и в туристическите компании, чиито услуги са използвани при резервациите.", "date": "2018.09.04", "title": "Стачката на моряците в Гърция продължава"}
{"url": "https://news.bg/politics/karayancheva-trimata-ministri-ostavat-v-parlamenta-ako-ostavkite-minat.html", "text": "Ако оставките на тримата министри Нанков, Московски и Радев се приемат, те ще се върнат в парламента. Това заяви пред БНТ председателят на Народното събрание Цвета Караянчева.По думите ѝ тримата министри са професионалисти и политиката не трябва да ги губи.Парламентът ще спечели с тях. Очакваме да видим какво ще се случи, заяви Караянчева.Според нея правителствена криза в страната няма и коалицията няма да се разпадне.Трябвало обаче да се засили диалогът между партньорите.Към момента нови имена за постовете на тримата министри не са обсъждани.Караянчева очаква в новия политически сезон решенията да се вземат динамично. Надявам се на бързи решения по заседанията на комисията, допълни тя.Председателят на законодателния орган открои приоритетите на парламента за .Очаква се в парламента да има дебат относно добавката за коланите в автобусите, които трябва да станат задължителни. Очаква се през октомври в пленарна зала да влезе и проектът на Закона за хората с увреждания.Продължава работата по законопроекта за социалните услуги, който се очаква да влезе в парламента през ноември. Ще се работи и по административната реформа, продължава съдебната реформа, процесуалните закони и есенната сесия е за Закона за бюджета, посочи още Караянчева.", "date": "2018.09.04", "title": "Караянчева: Тримата министри остават в парламента, ако оставките минат"}
{"url": "https://news.bg/disasters/pozharat-v-muzeya-v-braziliya-zaradi-kaso-saedinenie-ili-hartien-fener.html", "text": "Властите в Бразилия продължават разследването за пожара в , който вчера изгоря почти напълно.Сградата на музея, която се намира в Рио де Жанейро, може всеки момент да се срине.Огнеборците в страната продължават да вадят ценни експонати, които не са напълни съсипани при пожара. Спасителните служби все още гасят и остатъчни огнища в сградата.Причината за пожара - работи се по няколко версии. Предполага се, че е възможно пожарът да е възникнал вследствие на късо съединение. Възможно е и пламъците да са тръгнали от самоделен хартиен фенер, който да е кацнал на покрива на сградата, пише БНТ.Според ръководството на институцията е можело да не се стига до толкова големи загуби, ако сградата е била снабдена със съвременна противопожарна система. Управлението в страната обаче не отпускало достатъчно финансиране на музея.По думите на просветния министър в страната Министерството на образованието незабавно ще отпусне 10 милиона реала на Федералния университет на Рио де Жанейро, за да гарантира опазването на наследството, както и да покрие разходите по разследването в координация с полицията.Сумата се равнява на около 2.5 милиона долара. Отделно от това се отпускат и други средства за укрепването на опустошената сграда.", "date": "2018.09.04", "title": "Пожарът в музея в Бразилия заради късо съединение или хартиен фенер"}
{"url": "https://news.bg/politics/abv-iskat-debat-za-obshtata-ni-istoriya-s-makedoniya.html", "text": "От ПП АБВ настояват за дебат, с който да се постигне дефиниция за общата история на България и Македония.Това обяви основателят на партията и президент на България Георги Първанов в Министерски съвет. Представителите на ръководството на АБВ бяха приети в МС от приемиера Бойко Борисов.Първанов се възмути, че при честванията на загиналите от Илинденско-Преображенско въстание премиерът на Македония Зоран Заев не е споменал българските воини.Илинденско-Преображенското въстание е българско, изтъкна Първанов и добави, че би могъл да го докаже със стотици документи, че самосъзнанието на организаторите и инициаторите е българско.Първанов коментира още, че най-големите поражения в македонската политика на България идват от противопоставянето и голямото напрежение между българските партии.По думите на Първанов АБВ биха подкрепили развитието на договора за добросъседство с Македония за развитие на българския интерес, ако се постигне съгласие по общата ни история.Лидерът на АБВ Румен Петков настоя да се проведе дебат, който да достигне до институционална и политическа общобългарска позиция за дефиниране на понятието обща история. По думите му не е сериозно да се ограничава общата ни история в рамките на Османската империя.За нас е важно да подкрепим стремежа за евроатлантическото бъдеще на Македония. Това е въпрос на осъзнато бъдеще за перспективите между България и Македония, но то не може да минава без истината за нашата обща история, изтъкна Петков.Той се закани, че от партията ще се допитат и до Комисията по външна политика в Народното събрание, защото това е общобългарски въпрос, по който трябва да се стигне до една обща позиция.", "date": "2018.09.04", "title": "АБВ искат дебат за общата ни история с Македония "}
{"url": "https://news.bg/world/yaponskite-vlasti-preporachvat-evakuatsiya-na-nad-300-000-zhiteli.html", "text": "Властите в японския град Кобе препоръчаха на 287 000 жители в няколко района да се евакуират заради приближаването на извънредно силния тайфун \"Джеби\", който в Япония е обозначен с номер 21, съобщи РИА Новости.Подобна препоръка отправиха и властите на град Хирошима за 90 000 жители.Към този час в Япония са отменени 632 полета в централната и в югозападната част на страната заради приближаването на мощния тайфун. Авиопревозвачите бяха принудени да отменят полетите, чиито излитания и кацания са в градовете в района на Кансай, също и Осака и Кобе.Броят на променените полети се увеличава. Железопътните компании, особено най-голямата West Japan Railway Company е принудена да отмени скоростните влакове Синкансън и експресните към градовете Осака, Хирошима, а така също и свързващите най-големия японски остров Хонсю с остров Сикоку.Отменено е и движението на ферибота между префектурите Канагава и Тиба в съседство с Токио.Към настоящия момент тайфунът се приближава към Япония от югоизток и се движи на север. Очаква се в сряда сутринта той да обхване цялата територия на страната.Налягането в центъра на тайфуна е 945 хектопаскала. Силата на вятъра е 45 м/сек., при порив до 60 м/сек. Метролозите го определиха като най-мощния за тази година.", "date": "2018.09.04", "title": "Японските власти препоръчват евакуация на над 300 000 жители"}
{"url": "https://news.bg/society/vma-otbelyazva-140-godini-voennomeditsinska-sluzhba.html", "text": "Юбилейна пощенска карта беше валидирана по повод 140-тата годишнина от създаването на военномедицинската служба на българските Въоръжени сили.Печата за валидиране поставиха началникът на ВМА бригаден генерал професор Венцислав Мутафчийски, заместник-министърът на отбраната генерал-лейтенант Атанас Запрянов, началникът на отбраната генерал Андрей Боцев и изпълнителният директор на \"Български пощи\" Деян Дънешки.В приветствието си началникът на ВМА представи кратка историческа справка от създаването на военномедицинската служба на 1 септември 1878 г. до днес.\"ВМА и военномедицинската служба преминава през различни транформации, но тя винаги е била на високото ниво, което се очаква от нея.\", изтъкна бригаден генерал професор Венцислав Мутафчийски.Той се върна в далечната 1904 г., когато за първи път български лекари под пагон са заминали на мисия - в далечна Манджурия. Там, в размирните години след Руско-японската война, нашите медици оказват помощ на руското дружество на Червения кръст. За ръководител на бригадата без колебание е избран подполковник д-р Димитър Киранов - началник на Първа софийска дивизионна болница, чийто наследник днес е именно Военномедицинска академия.Мутафчийски заяви, че ВМА редовно участва със свои екипи в преодоляване на кризи по целия свят.За новоприетите курсанти по специалност \"Военен лекар\", той добави, че са бъдещето и гаранцията, че историята не свършва с тези 140 години.Поздравления от името на министъра на отбраната поднесе генерал-лейтенант Атанас Запрянов - заместник-министър на отбраната.\"За мен е изключителна чест да бъда с вас при отбелязването на една от значимите дати в националната история и то по такъв начин - с валидиране на юбилейна пощенска карта\", заяви от своя страна изпълнителният директор на \"Български пощи\" Деян Дънешки.Авторът на пощенската карта - Петя Запрянова, представи визуален разказ за същността, значимостта и силата на Военномедицинска академия, като изобразените детайли са израз на традиция, мъдрост, знание и защита. Печатът е вдъхновен от структурата на бойна ризница.", "date": "2018.09.04", "title": "ВМА отбелязва \"140 години Военномедицинска служба\""}
{"url": "https://news.bg/int-politics/v-pakistan-izbirat-prezident.html", "text": "В Пакистан започнаха изборите за 13-ия президент. Процедурата за избор на държавен глава се води в парламента и в четири провинциални събрания от 10 до 16 часа местно време (от 8 до 14 часа българско - б.пр.), съобщи ТАСС, позовавайки се на телевизия Geo TV.Изборните резултати ще бъдат публикувани от Централната избирателна комисия в същия ден.За поста се борят трима - представител на управляващата партия Движение на справедливостта (ДЗС) Ариф Алви, кандидат от Пакистанската народна партия (ПНП) Аитзаз Ахсан и представител на опозицията Фазл ур Рехман.Сегашният президент Мамнун Хусейн и лидер на Пакистанската мюсюлманска лига (фракция Наваз, ПЛ-Н), се отказа от възможността да се кандидатира за втори мандат.Президентът на Пакистан се избира от 1174 депутати от долната и горната камара на федералния парламент (Националната асамблея и Сената), а така също и Законодателното събрание на четирите провинции на страната.", "date": "2018.09.04", "title": "В Пакистан избират президент"}
{"url": "https://news.bg/politics/predlagat-dans-da-sledi-denonoshtno-mitnitsite.html", "text": "Държавна агенция \"Национална сигурност\" (ДАНС) може да има пълен достъп до информационната система на Агенция \"Митници\".Това стана ясно от , който е публикуван за обществена консултация в сайта на Министерски съвет.Общественото обсъждане започва от днес, 4 септември, и ще продължи до 3 октомври.С проекта на ДАНС се предоставя достъп до справочната дейност в в автоматизираната информационна система на Агенция \"Митници\" с изключение на данъчна и осигурителна информация.Достъпът на ДАНС до системата на Агенция \"Митници\" се предоставя 24 часа в денонощието, 7 дни в седмицата, при спазване принципа \"необходимост да се знае\" по смисъла на Закона за защита на класифицираната информация.С предложения проект на нормативен акт не се предвижда въвеждането на изисквания на европейското законодателство, нито въвеждането на регулаторни или регистрационни режими.", "date": "2018.09.04", "title": "Предлагат ДАНС да следи денонощно митниците"}
{"url": "https://news.bg/education/smeniha-zam-ministar-na-obrazovanieto.html", "text": "Със заповед на министър-председателя Бойко Борисов за заместник-министър на образованието и науката е назначена Карина Ангелиева.Тя заема мястото на проф. Иван Димов, който ще продължи да подпомага работата на екипа на МОН като съветник.Димов е досегашен председател на Научния съвет на Института по информационни и комуникационни технологии към БАН. Участвал е в разработването на европейски проекти за създаването на центрове за върхови постижения и е международен оценител по проекти на НАТО.До момента Карина Ангелиева е работила като съветник към Постоянното представителство на България в ЕС, отговарящ за европейските политики в областта на образованието и научните изследвания.Била е главен директор на \"Структурни фондове и международни образователни програми\" към МОН и директор на Съвместния иновационен център към Българската академия на науките.Завършила е магистърски степени по европейска интеграция и съвременна история от Софийския университет \"Св. Климент Охридски\".", "date": "2018.09.04", "title": "Смениха зам.-министър на образованието"}
{"url": "https://news.bg/weather/slantse-kratkotrayni-dazhdove-vazmozhni-sa-gradushki.html", "text": "През първата половина от деня над цялата страна ще преобладава слънчево време с разкъсана облачност, по-значителна над северозападните райони. По Черноморието и в крайните югозападни райони дневните температури остават над 30 градуса, а нощните над 20.Около обяд и в следобедните часове в западната и централната част на страната ще се развие купеста и купесто-дъждовна облачност, която ще доведе до краткотрайни валежи с гръмотевична активност. Отново ще има условия за градушки.Очаква се слаб северен вятър.Максималните температури са в интервала 27-32 градуса.Нощните температури в по-голямата част от страната са между 15 и 20 градуса.По Черноморието условията остават идеални за плаж. Максималните температури на въздуха са между 28 и 31 градуса, а температурата на водата е 26-27 градуса. Вълнението е 1-2 бала.", "date": "2018.09.04", "title": " Слънце, краткотрайни дъждове, възможни са градушки"}
{"url": "https://news.bg/press/koalitsiyata-otselya-tsenite-sa-skochili-s-85-21-spaseni-shtarkela-izletyaha-na-svoboda.html", "text": "Съдбата на управляващата коалиция е водеща тема за вестниците във вторник.\"След продължилото близо четири часа заседание на коалиционен съвет между \"Обединените патриоти\" и ГЕРБ, стана ясно, че групата на ОП остава в управлението в същия състав, предаде БНТ. Надяваме се да си вземем поука и да направим така, че да не се позволява разтурването на управлението, което ще доведе до щети. Това каза лидерът на \"Атака\" и председател на ПГ на \"Обединени патриоти\" Волен Сидеров по време на пресконференция след коалиционния съвет, предаде репортер на Агенция \"Фокус\". \"Цената, че продължаваме като коалиция, ще я платим пак ние\", каза той и заяви, че партньорите избират да продължат мандата. \"Най-важното беше дали да продължим управлението, или да се разпръснем и да отидем към избори, което означава да се хвърли страната в хаос и в неизвестност. Тежко е това, което днес взимаме като решение, не е лесно, защото трябва да преодолеем свои вътрешни качества и особености. Аз не искам да влизам в подробности, вие бяхте свидетели на разменени реплики и нападки. Кое е по-важното - да останем управлението, за да не бъде страната в хаос, или да се разтурим и да не знаем какво следва? Ние решихме, че второто е по-вредно за страната ни, за народа ни и цената, която сега ще платим за това решение, ще я платим пак ние\", каза той. Може патриотите да имаме стари разправии, но не сме глупаците, които ще върнат ДПС във властта. Това каза вицепремиерът и лидер на ВМРО Красимир Каракачанов по време на брифинг след заседанието на коалиционния съвет на ГЕРБ и \"Обединени патриоти\", предаде репортер на Агенция \"Фокус\". \"Ние сме много емоционални, но вие какво искате - тройната коалиция, в която един ви говори за чипа, друг ви говори за някаква заедност, трети - за някаква джендърска култура? По-добре е, когато ние дори публично поставяме проблемите\", каза Каракачанов. Темата за оставките на тримата министри ще бъде съгласувана на коалиционен съвет в понеделник. Това каза председателят на ПГ на ГЕРБ и заместник-председател на партията Цветан Цветанов по време на брифинг след заседанието на коалиционния съвет на ГЕРБ и \"Обединени патриоти\", предаде репортер на Агенция \"Фокус\". \"Темата за оставките ще дискутираме в понеделник и там ще разговаряме персонално за всяка една\", каза Цветанов...\" - в. \"Сега\".\"С предстоящия есенен сезон ще създадем по-добра координация, комуникация и взаимно уважение сред всички в коалицията. Това обяви заместник-председателят на ГЕРБ и председател на парламентарната група на партията Цветан Цветанов по време на брифинг след продължило 4 часа заседание на коалиционния съвет на ГЕРБ и \"Обединени патриоти\". \"Който и да е от колегите от парламентарното мнозинство се обърне с някакви обиди, не смятам, че медиите са тези, чрез които трябва да водим този диалог. Днес имаше разум, имаше извод, че действително тази комуникация, която през последните няколко месеца се води чрез медиите не е най-доброто и не дава тази увереност\", заяви още Цветанов. Според него стабилността днес е най-важното, за да има успех едно управление. \"Ние нямаме различни тълкувания относно изпълнението на 4-годишната си управленска програма\", каза още председателят на ПГ на ГЕРБ. Темата за оставките на тримата министри ще бъде съгласувана на коалиционен съвет в понеделник, обяви Цветан Цветанов. \"Темата за оставките ще дискутираме в понеделник и там ще разговаряме персонално за всяка една\", каза Цветанов. \"Към настоящия момент няма стартирана процедура по точка 6, където е записано да се търси съгласуване. То ще бъде направено в понеделник\", допълни още Цветанов. \"Имаме министри в оставка, но нямаме стартирана процедура, която да е вкарана в министерския съвет за промяна на състава му\", уточни още той. Надяваме се да си вземем поука и да направим така, че да не се позволява разтурването на управлението, което ще доведе до щети, заяви от своя страна лидерът на \"Атака\" и председател на ПГ на \"Обединени патриоти\" Волен Сидеров. \"Цената, че продължаваме като коалиция, ще я платим пак ние\", каза той и заяви, че партньорите избират да продължат мандата. \"Най-важното беше дали да продължим управлението или да се разпръснем и да отидем към избори, което означава да се хвърли страната в хаос и в неизвестност. Тежко е това, което днес взимаме като решение, не е лесно, защото трябва да преодолеем свои вътрешни качества и особености. Аз не искам да влизам в подробности, вие бяхте свидетели на разменени реплики и нападки. Кое е по-важното да останем управлението, за да не бъде страната в хаос или да се разтурим и да не знаем какво следва? Ние решихме, че второто е по-вредно за страната ни, за народа ни и цената, която сега ще платим за това решение ще я платим пак ние\", каза той. Може патриотите да имаме стари разправии, но не сме глупаците, които ще върнат ДПС във властта, категоричен бе вицепремиерът и лидер на ВМРО Красимир Каракачанов. \"Ние сме много емоционални, но вие какво искате - тройната коалиция, в която един ви говори за чипа, друг ви говори за някаква заедност, трети за някаква джендърска култура. По-добре е, когато ние дори публично поставяме проблемите\", каза Каракачанов.\" - в. \"Стандарт\".\"Лидерът на НФСБ каза, че министерството на туризма е било обещано на неговата партия от самото начало НФСБ няма да напусне управляващата коалиция, но поставя условия за промени в управлението. Това се разбра от документа, приет след дебати от ръководството на НФСБ в Несебър през уикенда, прочетен от Валери Симеонов на нарочна пресконференция. Условията са няколко. Първото е на първия коалиционен съвет да се обсъди начинът на управление в правителството. Валери Симеонов е упълномощен да постави този въпрос. Освен това той ще иска смяна на ръководството на парламентарната група. НФСБ ще гласува против оставките на тримата министри. Ако бъдат отхвърлени тези предложения отново ще свикат съвет на партията за напускане на коалицията. След заседанието вчера ви представихме позицията и анализа, свързан с поредицата от оставки в изминалата година и половина, а днес ще ви запозная с декларацията на Изпълнителния комитет, заяви Симеонов в началото на пресконференцията. Желанието да се угоди на всеки води до неубедително управление. Оценяваме темповете, с които се изпълнява програмата, като незадоволителни. Извършват се политически уволнения зад гърба на НФСБ, липсва нормален диалог и в малката, и голямата коалиция. НФСБ не приема за нормални подобен модел за управление на държавата и отношения в коалицията, коментира Симеонов. НФСБ изисква решителна промяна от страна на премиера и ГЕРБ, насърчаване на доходите, гарантиране на живота, здравето на българските гражданите, борбата с корупцията. НФСБ реши първо председателят да постави въпросите за начини на управление - диалог и кадрови промени, да предложат промяна на коалиционното споразумение. Партията ще гласува против оставката на тримата министри, в случай на бойкот НФСБ ще инициира свикване, на което да се обсъди въпроса за прекратяване на участието на партията в управлението на държавата и коалицията. \"Без каквито и да било претенции за власт, постове - България е над всичко\", заяви Симеонов. Не можем да дадем срокове, въпросите, които поставяме в тази декларация са с голямо действие. Искаме да се промени диалогът в голямата коалиция, както и в малката. Искам да припомня, че НФСБ е самостоятелна партия. Може да не сме голяма партия, но сме самостоятелна, която държи на своята независимост, каза Симеонов. В коалиционното споразумение е записано - когато се извършват кадрови смени, те да бъдат съгласувани с коалиционните партньори. Това не беше спазено, категоричен бе Валери Симеонов. \"Лидерът на \"Атака\" тази сутрин си позволи да излъже и да изопачи повода за моето напускане на председателския пост на общинския съвет в Бургас. Поводът беше изграждането на джамия в ж. к. \"Меден рудник\". Аз се противопоставих на общинския съвет, но той реши да има такава джамия и това е причината за моето напускане\", заяви Симеонов.\" - в. \"24 часа\".\"За ВМРО запазването на коалицията \"Обединени патриоти\" е фундаментално важно. Това пише в социалната мрежа \"Фейсбук\" лидерът на партията, която е част от коалицията заедно с \"Атака\" и Национален фронт за спасение на България (НФСБ), Красимир Каракачанов. Той отбелязва, че публикацията му е \"във връзка с някои негативни послания, изразени пред медии по отношение на бъдещето на коалиция \"Обединени патриоти\". Каракачанов подчертава, че \"вина за сегашното напрежение имат всички участници в коалицията и всеки трябва да осъзнае своята, а не да изтъква чуждата\". \"Никой няма права на ментор в \"Обединени патриоти\", пише Каракачанов, който е вицепремиер и министър на отбраната. Да се промени начинът на управление в голямата коалиция ГЕРБ с \"Обединени патриоти\" поискаха по-рано днес в декларация от партия НФСБ на вицепремиера Валери Симеонов, като в противен случай политическата формация ще обсъди напускане на коалициите. \"Изход има, ако има воля за полагане на усилия и загърбване личния и партийния егоизъм. Считам, че Съветът на коалицията трябва да се събере възможно най-скоро и да утвърди базисните политики на коалицията през следващия политически сезон\", пише още Каракачанов. И добавя, че всяка от партиите в \"Обединени патриоти\" трябва да заяви в следващите дни желае или не за в бъдеще да участва в коалицията при провеждане на избори.\" - в. \"Дневник\".Вестниците публикуват и обръщението на Румен Радев по случай началото на новия политически сезон.\"Оставките вече не са решение, а бягство от реална отговорност. Проблемът в държавата не е персонален, а системен. Това заяви президентът Румен Радев в обръщение по повод началото на новия политически сезон... \"Авторитаризмът не е бъдещето на България. Нови избори няма да отворят нова перспектива. От опозицията гражданите очакват ускорено изграждане на убедителна алтернатива на сегашното управление\", каза държавният глава. През август българският бизнес преживя срив на Търговския регистър, а 200 000 сънародници загубиха застраховките си \"Гражданска отговорност\". Това не са просто инциденти, а пробиви в държавността, подчерта Румен Радев. \"Ако политическата класа е неспособна да се справи с проблемите, българите ще бъдат принудени да открият нови пътища за тяхното решаване. Като президент, ще работя за извеждането на страната на нова перспектива за развитие\", каза в заключение държавният глава...\" - в. \"Труд\".\"...Цялото обръщение: Започва новият политически сезон. Известно е, че дори да обърнете гръб на политиката, тя се интересува от вас. През август българският бизнес преживя срив на Търговския регистър. 200 000 сънародници загубиха застраховките на своите автомобили. Това не са просто инциденти, а пробиви в държавността. Законността и прозрачността са предусловие за всеки инвеститор. Чудно ли е тогава, че продължава сривът на чуждестранните инвестиции. Миналият политически сезон приключи с ветото, което наложих върху промените в Закона за приватизацията. То бе подкрепено от Народното събрание, но подобни лобистки текстове ерозират остатъчното доверие в парламента. България се управлява повече през телевизиите, отколкото през институциите. Скалъпени интриги засенчват в медиите фундаменталните проблеми на обществото: несправедливостта, бедността, демографската криза и беззаконието. Страната се нуждае от идеи, а се дави в скандали. Оставките вече не са решение, а бягство от реална отговорност. Проблемът в държавата не е персонален, а системен. Авторитаризмът не е бъдещето на България. Нов изборен цикъл в непосредствено бъдеще няма да отвори нова перспектива. Отговорното поведение диктува управляващата коалиция да се фокусира върху най-острите проблеми на обществото. От парламентарната и извънпарламентарната опозиция гражданите очакват ускорено изграждане на убедителна алтернатива на сегашното управление. През политическия сезон многократно посочвах два системни порока на днешна България: несправедливостта и корупцията. Те са рожби на злоупотребите на малцина, но и на примирението на мнозинството. Без него те не могат да парализират обществото ни. Предстоят ни месеци на политическо усилие, в което всички - граждани и политици, имат своя дял. Онези, които не поемат своята част от отговорността, обременяват с нея всички останали. Ако политическата класа е неспособна да се справи с проблемите, българите ще бъдат принудени да открият нови пътища за тяхното решаване. Като президент, ще вложа своите сили в отстояването на българската демокрация. В диалог и сътрудничество с Вас ще работя за извеждането на страната на нова перспектива за развитие.\" - в. \"Сега\".Всекидневниците съобщават също, че цените у нас са скочили 85% от 2000 г. досега.\"Евростат: Цените в България са скочили с 85% за 18 години. Данните са на Евростат. България е четвърта в Европейския съюз по поскъпване, предава Нова телевизия. Първенец е Румъния със скок в цените от 257%. Средно за Съюза поскъпването за последните 18 години е с 36.5 процента. В нашата страна най-сериозно са поскъпнали цигарите и алкохолът - с над 400 процента. Сериозен ръст в цените за периода има и при образованието - над 200 процента, както и при здравеопазването - над 150 процента. За 18 години цените на тока, водата и газа са се вдигнали със 130%, а на храните с 87 на сто.\" - в. \"24 часа\".\"С 84.6% са се увеличили цените в България между 2000 и 2017 година, показват резултати от проучване на статистическата служба на Европейския съюз (ЕС) Евростат. За този период средното повишение в рамките на целия ЕС е 36%. С по-висок ценови скок са единствено Румъния (с 257%), Унгария (с 98%) и Латвия (с 86.7%). Най-голям е ценовият ръст (92.1%) в ЕС на алкохолните напитки и тютюневите изделия, като за България техните цени скачат между 2000 и 2017 година с 408.8%, отчита европейската статистика. Относително голямо повишение за посочения период в България отчитат и цените за хотелиерски и ресторантьорски услуги (повишение с 122.8%), както и за комунални услуги, включващи цените за вода, електричество, природен газ и жилищни наеми (повишение с 130.6%). С 214.5% през за периода са се увеличили цените за образование в България, което я нарежда на трета позиция в ЕС след Румъния (повишение с 297.3%) и Обединеното кралство (с 256.4%). Цените за здравеопазване в България са се повишили със 154.7%, като по-голям скок на цените за здравеопазване е отчетен единствено в Унгария (повишение с 156.8%). Евростат отчита повишение от 26.7% на цените в България на дрехи и на обувки, като в същото време цените на мебелите се увеличават с 13.7%, за комуникационни услуги - с 9.7%, за култура - със 17.4 на сто.\" - в. \"Дневник\".Вестниците отделят място и на теми от екологията:\"Започва операцията по източването на нефтения разлив край Созопол. Днес работна платформа ще влезе в морето с водолазен кораб и нефостъбирач. Те ще бъдат застопорени със специални котви, тежащи 6 тона. Потъналият преди близо век кораб \"Мопанг\" в момента изпуска много малко количество гориво. Това посочи водолазът Михаил Заимов. \"Днес 6-тонни бетонни котви ще бъдат влачени под водата от Сарафово към \"Мопанг\" и ще бъдат положени около кораба, за да започнат корабите работа по източването на разлива. Това ще се случи, ако всичко е наред, през втората половина на седмицата\", каза той. Водолазът посочи, че се надява да изтича нефт от кораба, защото е биоразградим. По думите му това е малък разлив. \"В Черно море има 50 танкера със стотици тонове гориво, готови ли сме за реакция от такъв мащаб\", добави той. Рискове за водолазите има, категоричен беше Заимов. \"Това е една развалина под водата, рисковете за водолазите са големи. Те са мотивирани и са готови с техниката\". Панайот Рейзи коментира, че разливът ще бъде овладян и случилото се малко се пресилва.\" - в. \"Стандарт\".\"21 бели щъркела, спасени и лекувани в спасителния център \"Зелени Балкани\" в Стара Загора, бяха пуснати на свобода. Птиците бяха пуснати край язовира в село Опан, съобщи bTV. Очаква се те да останат в околността в следващите две седмици. През този период специалистите от Центъра за диви животни ще продължат да се грижат за тях и да ги хранят. След петнайсетина дни щъркелите ще се отправят към топлите страни, вероятно в свое собствено ято, което ще сформират. През тази година екипите на \"Зелени Балкани\" в Стара Загора са спасили и пуснали на свобода над 100 щъркела.\" - в. \"Сега\".", "date": "2018.09.04", "title": "Коалицията оцеля, цените са скочили с 85%, 21 спасени щъркела излетяха на свобода…"}
{"url": "https://news.bg/int-politics/toy-li-shte-povede-evropa.html", "text": "Макрон е лидерът на онези, които \"подкрепят миграцията\", обяви наскоро унгарският премиер Виктор Орбан. Той самият и Матео Салвини пък искали да \"сложат край на нелегалната миграция\". Подобни приказки несъмнено са чиста глупост, защото Франция също иска да спре нелегалната миграция, а Макрон в никакъв случай не може да бъде обявен за неин поддръжник, особено като се има предвид неговото често критикувано отношение към мигрантите във Франция. Но сега поне фронтовете са ясни. Вероятно предстои последната битка по тази доминираща нашето време тема. Да се надяваме!От едната страна явно са \"хората, които искат да спрат нелегалната миграция\" - с други думи - десните популисти, които се опитват да създават нелиберални демокрации в своите страни. От другата страна са онези, които подкрепят миграцията и демокрацията, онези, които са разбрали, че са необходими компромиси за напредъка на ЕС. А гръмките фрази навярно помагат да се ловят избиратели, но рядко решават проблемите. Фактът, че Орбан и Салвини се представят за спасители на Запада, би бил много смешен, ако не беше толкова тъжен. Тях ги обединява единствено безкомпромисният, брутален и изпълнен с омраза маниер на действия.По същество обаче двамата са коренно различни. Салвини иска другите страни-членки на ЕС да приемат мигранти от Италия и в това отношение е по-близко до Ангела Меркел, отколкото унгарския премиер. Орбан не иска в никакъв случай да приема мигранти, а желае те да бъдат връщани в родните им страни. Френският президент вероятно тайно се надява, че тези различия ще взривят новия унгарско-италиански съюз. За да стане това обаче, някой трябва да постави популистите под натиск. Засега останалата част от ЕС обаче допуска да бъде притискана от партии като италианската \"Северна лига\", \"Алтернатива за Германия\", унгарската \"Фидес\" и други подобни.А някои от утвърдените народни партии в Европа дори започнаха да копират стила на тези популистки партии, страхувайки се от техния успех. Това е грешният път! Правилният курс е този, който сега провежда Макрон. Той посреща твърдостта с твърдост, не се отмята от думите си и не се извинява за проевропейските си позиции. Тъкмо с тази тактика младият френски президент вече нанесе едно съкрушително поражение на дяснопопулистката си противничка Марин Льо Пен.Покажете тяхната некомпетентност и противоречивост!Огромното и засега предимно мълчаливо мнозинство на европейците се нуждае от човек, който да ги поведе. Човек, който да се бори за онези ценности, които донесоха благосъстояние и свобода в ЕС. Човек, който не се страхува открито да казва мнението си в словесните двубои. Този човек е Еманюел Макрон - независимо от всички трудности, пред които е изправен сега във вътрешната си политика.\"Няма да отстъпя нито крачка назад пред националистите и пред онези, които насаждат омраза. И нека в мое лице те да виждат своя основен противник!\", заяви Макрон при посещението си в Дания. Убеждения, поднесени по толкова категоричен и безстрашен начин имат потенциала да обединяват хората и да изразяват тяхното мнение. Те имат силата да изкарат наяве прикриваните различия между отделните популисти и да покажат на европейците, че Салвини и сие не могат да им предложат нищо. Те изобщо не знаят какво означава да се управлява конструктивно - това се видя през първите три месеца от управлението на новата коалиция в Италия. Тези хора не знаят и как да се борят срещу истинските проблеми като безработицата, климатичните промени и бедността.Идната година предстоят европейски избори. Макрон е наясно, че бъдещето на ЕС зависи от това дали мнозинството европейци ще успее ясно да забележи колко некомпетентни и изпокарани помежду си са десните популисти. И Макрон е готов за тази решителна битка.", "date": "2018.09.04", "title": "Той ли ще поведе Европа?"}
{"url": "https://news.bg/disasters/golyam-pozhar-v-uchilishte-v-iztochen-london.html", "text": "12 пожарни коли са изпратени за потушаване на пожар в начално училище в района Дагенем, източен Лондон след спешно повикване. Това съобщиха от пожарната в Лондон в социалната мрежа Twitter.\"Дванадесет пожарни коли и 80 огнеборци са изпратени за потушаване на огъня в начално училище на Хауърт роуд в Дагенем\", се казва в съобщението на пожарната.Информацията за пожар в едноетажната сграда е постъпила в 04:50 часа местно време (06:50 часа българско - б.р.). Към момента не са ясни причините за възникване на пожара. Няма информация за пострадали.Припомняме, по-рано тази сутрин имаше два контролирани взрива до сградата на BBC.", "date": "2018.09.04", "title": "Голям пожар в училище в Източен Лондон"}
{"url": "https://news.bg/society/zhitelite-na-ovcha-kupel-ne-se-otkazvat-ne-iskat-poveche-zastroyavane.html", "text": "Жители на столичния квартал \"Овча купел\" 1 излязоха на втори протест срещу застрояването в квартала.Протестът се проведе вчера, 3 септември. Този път протестиращите се събраха пред катедралния храм \"Свети Александър Невски\".Организаторите на протеста обясниха, че наскоро, през месец юли, в \"Овча купел\" 1 е започнал поредния строеж на жилищна сграда. Разрешението за строежа е дадено през месец април. Възложител на проекта е \"С.А.Г. ГРУП\" ЕООД.Проблемът е, че имотът е предназначен за изграждането на детски градини, училища, улици, паркинги, водни и зелени площи и други. Такава била съдбата и на много други имоти в квартала.Преди седмица Мария Господинова, един от организаторите на протеста и домоуправител на етажна собственост в блок 412, вход А., обясни за news.bg .По думите ѝ до 1989 година, когато започва постепенното заселване на квартала, строителството на детските градини, училищата, улиците и други не е било изпълнено докрай. Въпросните обекти са предвидени в утвърдения през 1984 година устройствен план. 30 години по-късно имотите, предвидени за удовлетворяването на нуждите на живеещите в квартала, се застрояват главоломно.Преди втория протест Господинова посочи и че изкопните и строителни дейности създават непрекъснато неудобство на живеещите в съседните блокове хора. Институциите напълно неглижират въпроса според протестиращите.От общината обаче категорично заявяват, че детски площадки и зелени площи ще има, информира Нова.", "date": "2018.09.04", "title": "Жителите на \"Овча купел\" не се отказват, не искат повече застрояване"}
{"url": "https://news.bg/society/bdzh-kompensira-s-bezplatni-bileti-patnitsite-ot-barziya-vlak-burgas-sofiya.html", "text": "\"БДЖ\" ще компенсира всички свои клиенти, които са пътували с бързия влак от Бургас за София на 28 август.Клиентите могат да получат своята компенсация на билетните каси във всяка една гара от днес (4-ти септември), като предоставят билета си от пътуването с бързия влак от Бургас за София.За пътниците от композицията се наложило престой от около 5 часа в района между гарите Калояновец и Михайлово поради неправомерно преминал лек автомобил на прелез със спуснати бариери.Въпреки независещите от БДЖ обстоятелства за пътниците не бе възможно осигуряването на алтернативен транспорт, тъй като мястото на престой на влака не е позволявал за тях безопасно слизане от композицията.", "date": "2018.09.04", "title": "БДЖ компенсира с безплатни билети пътниците от бързия влак Бургас - София"}
{"url": "https://news.bg/crime/sadat-otmeni-domashniya-arest-na-shofyora-ot-katastrofata-kray-svoge.html", "text": "Магистратите от Апелативния съд отмениха домашния арест на шофьора от автобусната катастрофа край Своге, съобщи bTV, позовавайки се на адвокат Христо Ботев, който защитава Григор Григоров.Шофьорът вече е с парична гаранция от 2000 лв.Припомняме, на 29 август  и постанови мярка за неотклонение \"домашен арест\". Основният мотив беше здравословното му състояние.Григоров е обвинен в причиняване на смърт по непредпазливост на 17 души и нанасяне на телесни повреди на 21 души.Припомняме, загинаха 17 души. Сред загиналите имаше и 13-годишно дете. Много други пострадаха.  жени е най-тежко.По случая започна проверка. Прави се и . Водачът на рейса беше задържан и обвинен от прокуратурата. Вчера, 29 август, Окръжният съд в София постанови обвиняемият да остане с мярка за неотклонение \"\".27 август беше обявен за  в памет на загиналите.Във връзка с инцидента и , че при ремонтирането на пътя не е използван качествен асфалт, на 27 август следователи , която е сред основните изпълнители на ремонта на пътния участък край Своге.На 28 август властите започнаха   в Дупница, която е партньор на \"Трейс груп\".Мащабната катастрофа и състоянието на пътя станаха повод за оставки и обвинения в корупция. Ден преди инцидента от неправителствена организация бяха публикували становище, че тази пътна отсечка не е в добро състояние, въпреки .Инцидентът бе катализатор за повишаване на политическото напрежение в управляващата коалиция, след  - Валентин Радев, Николай Нанков и Ивайло Московски - във връзка с , която отне живота на 17 души.На оставката остро се противопостави лидерът на НФСБ Валери Симеонов, тъй като те не са съгласувани с партньорите. На друга позиция е стои лидерът на \"Атака\" Волен Сидеров, който няма претенции към премиера Борисов., с което поставиха ултиматум на правителството да започне същностни реформи. Симеонов предупреждава, че може да оттегли подкрепата си и да излезе от управлението.заради оставките още в петък, а Каракачанов през цялото време призоваваше към диалог.Във тази връзка на 3 септември в МС се проведе , на който стана ясно, че НФСБ няма да се оттеглят от управлението на страната - стабилността на държавата надделя над емоциите на патриотите. Кабинетът \"Борисов 3\" продължава в изпълнение на управленската програма.", "date": "2018.09.04", "title": "Съдът отмени домашния арест на шофьора от катастрофата край Своге"}
{"url": "https://news.bg/society/vodolazite-zapochvat-iztochvaneto-na-mazuta-ot-mopang.html", "text": "Времето днес позволи на водолазите да започнат операцията по източването на мазут от кораба \"Мопанг\", информират от bTV.Морето е спокойно и вече започна спускането на първата от шестте котви, за които трябва да се закрепи водолазният кораб, след което ще започнат гмурканията.Водолазите ще направят дупки по корпуса, за да видят къде точно има мазут и какво количество.След като се спуснат всички котви, ще се прецени колко време ще отнеме самото източване.Котвите ще бъдат пренасяни една по една. Всяка от тях ще се спуска на определени локации, заснети преди това от водолазите.Докато операцията започне, минимални количества от мазута все още изтичат в морето.Припомняме, корабът, който е потънал между Созопол и Черноморец през далечната 1921 г., Своевременно бяха предприети мерки за овладяване на разпространението на горивото. Институциите уверяват, че няма опасност за живота и здравето на гражданите.На 13 август, транспортният министър , но трябва да се вземат мерки за източването на останалото количество мазут от подводния съд.Ден по-късно стана ясно, че , като също така са монтирани и 1000 метра заграждения.Според геолога и водолаз Владимир Живков горивото от потъналите кораби е най-малката опасност. \"Опасни са корабите, които ежедневно се движат в Черно море\", допълва още Живков.На 22 август На следващия ден министър председателя Бойко Борисов се се срещна с екипа, който работи по отстраняването на мазута, за да ", "date": "2018.09.04", "title": "Водолазите започват източването на мазута от \"Мопанг\""}
{"url": "https://news.bg/int-politics/makron-reorganizira-pravitelstvoto.html", "text": "Френският президент Еманюел Макрон се надява да се справи с редицата неприятности, пред които се изправи през 16-месечното си президентство и да възобнови усилията си за икономическа реформа с реорганизиране на кабинета и правителството, съобщава \"Ройтерс\".Макрон е принуден да действа след изненадващото оттегляне на бившия министър по екология Никола Хюло, който обясни, че се е отчаял от кухи ангажименти по отношение на политиката в екологията.Часове преди заседание на кабинета министърът на спорта Лаура Флесел заяви, че се оттегля от правителството по лични причини. \"Аз ще продължа да бъда вярна част от екипа на президента и премиера, на чиято решителност се възхищавам и чиито ценности и патриотизъм споделям\", коментира Флесел, бивш олимпийски шампион по фехтовка и един от най-популярните министри на Макрон.През по-голямата част от първата си година във властта, Макрон, който е бивш инвестиционен банкер, изглежда недосегаем, уверен в себе си и незабелязващ намаляващата си популярност, докато с бизнес ефективност прокарва благоприятни за инвеститорите реформи.Напоследък обаче Макрон изглежда по-уязвим, икономическият растеж е по-бавен от прогнозите, а гласоподавателите стават нетърпеливи заради монархическия му стил и остър език.\"Това не трябваше да се случва с този президент. Той обеща да бъде дързък в реформите, ефективен при упражняване на властта и да е въплъщение на достойнството. През първите месеци обещанието беше спазено, но сега всичко върви много грешно\", коментира Le Figaro.Гласоподавателите, обикновено консервативни пенсионери и работници с ниски доходи, се оплакват че политиката на президента е в полза на големия бизнес и богатите и не изпълнява обещанията си.Социологическо проучване показа, че само 31% от респондентите са доволни от представянето му, а подкрепата за него ерозира сред всички възрасти, както и сред левите и десните избиратели.Представянето му е по-ниско и от това на Франсоа Оланд, който става толкова непопулярен, че е първият президент на Петата република, който не се кандидатира за преизбиране.\"Това е нещо като нулева година за Макрон, дори популярността му започва отново от нула. Всичко трябва да се възстанови\", коментира Филип Моро Шевроле.В рядък момент на смирение Макрон призна предизвикателствата на работата си пред клас млади ученици: \"Има дни, които са лесни и други, които не са.\"", "date": "2018.09.04", "title": "Макрон реорганизира правителството"}
{"url": "https://news.bg/politics/25-po-niska-taksa-za-vremennite-pasporti-v-chuzhbina.html", "text": "Таксата за издаване на временен български паспорт в чужбина се намалява с 25%.Досегът на гражданите с бюрокрацията ще бъде облекчен, съобщиха пресслужбата на Министерски съвет.Промяната са по предложение на външния министър Екатерина Захариева и се предвижда с Постановление за изменение на нормативни актове на Министерския съвет, което е прието от правителството.Намалението идва след премахването на 2 такси на обща стойност 17 евро. Следователно временните български паспорти, издавани в чужбина, ще струват 50 евро вместо досегашните 67 евро.Друг текст в постановлението предвижда намаляване на таксата за издаване на свидетелство за съдимост при подадено в чужбина заявление.Досега за услугата се заплащат 20 евро.Тази такса се намалява на наполовина - с 10 евро.Отпада и събирането на такси чрез Министерството на външните работи или дипломатическите или консулски представителства на Република България относно съдействие за издирване в чужбина на физическо лице.", "date": "2018.09.04", "title": "25% по-ниска такса за временните паспорти в чужбина"}
{"url": "https://news.bg/int-politics/kremal-othvarli-preduprezhdenieto-na-tramp-za-idlib.html", "text": "Кремъл отхвърли предупреждението на американския президент Доналд Тръмп, Сирия да не започва офанзива в бунтовническия анклав Идлиб и заяви, че районът е \"гнездо на тероризма\", съобщава \"Ройтерс\". да не \"атакуват безразсъдно\" северозападната сирийска провинция, заявявайки, че стотици хиляди хора могат да бъдат убити.\"Само да говориш с предупреждения, без да вземеш предвид много опасния, отрицателен потенциал на цялата ситуация в Сирия, вероятно не е пълен и всеобхватен подход\", коментира говорителят на Кремъл Дмитрий Песков.\"Присъствието на екстремисти в Идлиб подкопава сирийския мирен процес и превръща района в база за атаки срещу руските сили в Сирия\", допълни Песков.\"Голяма група от терористи са се заселили там и разбира се, това води до обща дестабилизация на ситуацията. Това подкопава опитите да се доближи ситуацията до политическо-дипломатическо споразумение \", обясни той.\"Знаем, че въоръжените сили на Сирия се готвят да разрешат този проблем\", добави той.Русия възобнови въздушните удари срещу бунтовниците в провинция Идлиб след няколко седмично прекъсване. \"Ситуацията около Идлиб ще бъде една от основните теми в дневния ред, когато лидерите на Русия, Иран и Турция се срещнат тази седмица в Техеран\", коментира Песков.Властите в Сирия имат пълното прави да преследват \"терористи\" в държаната от бунтовниците в Сирия провинция Идлиб, заяви в петък първият дипломат на Русия Сергей Лавров в отговор на призива на ООН Москва да омекоти Дамаск и да се отложи офанзивата срещу бунтовниците.Според Лавров  и да гонят и ликвидират всякаква терористична заплаха, намираща се на нейната територия.Лавров описа екстремистите в Идлиб в Сирия като \"гноен абсцес\", който трябва да бъде ликвидиран. След , Лавров коментира, че бойците използват цивилни като човешки щит.В интервю за \"Ройтерс\" по време на посещение в Израел, съветникът на Белия дом по национална сигурност Джон  на сирийските сили срещу бунтовниците в Идлиб. Той предупреди, че САЩ ще отговорят, ако бъдат използвани химически оръжия в Идлиб.", "date": "2018.09.04", "title": "Кремъл отхвърли предупреждението на Тръмп за Идлиб "}
{"url": "https://news.bg/crime/seziraha-prokuraturata-za-skap-naem-na-oblastniya-administrativen-sad.html", "text": "От \"Антикорупционния фонд\" (АКФ) сезираха прокуратурата за скъп наем на сградата, където е Административния съд - София област, съобщиха от АКФ.Сградата е на столичната улица \"Съборна\" № 7. Помещенията първоначално са наети от Правосъдното ведомство по времето на министър Миглена Тачева, с договор № 15-00-566 от 15 октомври 2007 г.Към онзи момент сградата е наета за нуждите на съдебната власт срещу цена от 16 евро на квадратен метър. От антикорупционния фонд се позовават на публичните данни, към датата на подписването на договора, според които средната цена за квадратен метър в района на \"Съборна\" е била 11.38 евро.Договорът, сключен от Министерството на правосъдието обаче, е за доста висока над средната стойност, като се има предвид и значителната обща площ на сградата - 2399.57 кв. м.С влизане в сила на Закона за изменение и допълнение на Конституцията на Република България /ДВ бр. 100/18.12.2015г./ и Закона за изменение и допълнение на Закона за съдебната власт /ДВ бр. 28/08.04.2016г./ недвижимите имоти на съдебната власт преминават в управление на Пленума на Висшия съдебен съвет (ВСС).Това е причината от ВСС да сключат нов договор № ВСС-4637/30.03.2017г. за наем на сградата на ул. \"Съборна\" №7. Сградата е собственост на \"Транслат\" АД. И при този договор наемната цена остава непроменена от тази на последния анекс към договора между Министерството на правосъдието и \"Транслат\" АД или 13,50 евро на квадратен метър.От ВСС отговарят на запитване на АКФ, че средната наемна цена за района, по времето на подписване на договора, е била 7,89 евро на квадратен метър.Подписаният от ВСС договор е на почти двойна цена. Твърдяната причина за сключването на тази, както изглежда, неизгодна сделка, е че не бил наличен друг имот в района, който да може да осигури работна площ на едно място за работата на администрацията на ВСС, Административен съд - София Област, Софийска градска прокуратура и Окръжна прокуратура - град София. От ВСС не изясниха какво налага тези звена на съдебната власт, които се помещават на \"Съборна\", да се намират точно в този район, пишат от форума.", "date": "2018.09.04", "title": "Сезираха прокуратурата за скъп наем на областния административен съд"}
{"url": "https://news.bg/politics/mareshki-pritesnen-za-dalbokata-propast-mezhdu-dvete-balgarii.html", "text": "Веселин Марешки поздрави колегите си за старта на предизборната кампания. Някои депутати отворили торбата с фалшиви обещания, по думите му.Марешки посочи: Дела трябват, не думи. Затова и \"Воля\" щяла да продължи да е различната политическа група.\"Призоваваме ви към повече прагматизъм\", заяви лидерът на \"Воля\" от парламентарната трибуна. В шума оставал забравен българският гражданин. На тях не им пука за нас, това казвал хората за политиците.Има две Българии, според Веселин Марешки. Едната България била на затворената зад вратите на администрацията и друга България на бедните, които купуват второ качество храна и теглят бързи кредити. Пропастта между двете Българии била все по-голяма.\"За нас от \"Воля\" са важни българските граждани\", изтъкна Веселин Марешки. Той обеща реални действия и дела. Прекрачвайки прага на тази врата, много хора забравят кой и за какво ги е изпратил, предупреди лидерът на \"Воля\".Той отново захапа военния министър Красимир Каракачанов за проектите за изтребители. С тези пари можело да се изпълнят редица неща, които да се усетят от хората. Съзнанието се замъглява от идеята да се изхарчат милиард \"народна пара\".За депутатите от \"Воля\" да си депутат означава да служиш на народа си, каза той.Марешки е убеден, че народът вече се събужда. Всяко търпение си има граници, предупреди още лидерът на \"Воля\".", "date": "2018.09.04", "title": "Марешки притеснен за дълбоката пропаст между двете Българии"}
{"url": "https://news.bg/politics/regionalnata-komisiya-prie-tekst-za-zadalzhitelni-kolani-v-avtobusite.html", "text": "Депутатите задължиха автобусите да имат задължително обезопасителни колани за пътниците. Регионална комисия прие текст в закона за движение по пътищата. От 11 часа до момента ресорната комисия работи по приемането на текстовете.Депутатите приеха текст, с който задължават превозните средства от категории D1, D1Е, D или DE да се оборудват с видеорегистратор и обезопасителни колани. Предложенията за обезопасителните колани и видеорегистраторите са внесени между първо и второ четене от депутатите от ГЕРБ Станислав Иванов и Александър Ненков.Предвидени са солидни глоби за нарушителите. С глоба или с имуществена санкция 3000 лв. ще се наказва лице, което разпореди или допусне извършването на превози на пътници с моторно превозно средство, за което се изисква да е оборудвано с обезопасителни колани и то не е оборудвано или не е спазен установеният ред за това. Със същата санкция се наказва и лице, което разпореди или допусне извършването на превози на пътници с моторно превозно средство, за което се изисква да е оборудвано с видеорегистратор и то не е оборудвано.Наказва се с глоба или с имуществена санкция 1500 лв. превозвач, който не спазва изискванията за съхранение на записите от видеорегистраторите на моторните превозни средства.В мотивите към предложението се посочва, че към сега действащата нормативна уредба, в Закона за движението по пътищата e предвидено пътниците и водачът да използват обезопасителни колани в превозните средства, които са оборудвани с такива.Припомняме, споровете за това дали да се въведе задължение за автобусните превозвачи да оборудват превозните средства с колани започнаха още след първата тежка катастрофа с автобус тази година - на загиналите бяха шестима, а 22 бяха ранени. Споровете се възобновиха и когато на 23 май на входа на София  отзад автобус на градския транспорт по линията Лозен - София.На 25 август пък  и загинаха 17 души, а 21 бяха ранени.", "date": "2018.09.04", "title": "Регионалната комисия прие текст за задължителни колани в автобусите"}
{"url": "https://news.bg/politics/angel-popov-nyama-dokazatelstva-za-kupeni-shofyorski-knizhki.html", "text": "Зам.-транспортният министър Ангел Попов смята, че с дейността си от министерството били нарушили нечии интереси. Това била вероятната причина сподвижници на Николай Колев - Босия да искат да осъществят \"граждански арест\" срещу него.\"С тези граждани или част от тях се видяхме преди месец в присъствието на министър Ивайло Московски. Тогава поискахме да ни предоставят документи, които доказват, че се продават шофьорски книжки. Такива документи не ни бяха представени\", каза Ангел Попов малко след като полицаите и охраната на министерството спряха хората, дошли да арестуват заместник министъра.\"Тези граждани, ако имат информация за продадени шофьорски книжки - една година назад, аз утре ще им съдействам и заедно с тях тук - на тази маса, ще стоят две специализирани организации, които заедно ще представим тези документи, ако има такива документи. Говоря за една година назад\", каза Ангел Попов.Припомняме, заради корупция в системата и продажба на шофьорски книжки Николай Колев - Босия гладува 81 дни. Видният дисидент искаше оставката на транспортния министър Ивайло Московски. по искане на премиера Бойко Борисов транспортният министър Ивайло  катастрофата край Своге, в която загинаха 17 души.Той отново повтори, че ако има информация за същия период - една година назад, че се продават шофьорски книжки: \"Заедно ще внесем този сигнал, независимо срещу кого е.\"Попов прочете заглавието на План за работа на Изпълнителна агенция \"Автомобилна администрация\", Национална полиция и Национална агенция по приходите. По думите му този план обхваща технически пунктове, автошколи - много хора засегнати има. За да се справим с тези неща, включително с проблемите с употребата на несигурни моторни средства тези мерки са наложителни.Освен това имаме задължения към ЕС и трябва да отговаряме на определени изисквания, които трябва да спазваме, каза Попов. Той изреди - строг контрол на техническите пунктове, специално отношение към школите, където се обучават новите водачи.\"Ние в момента ще промениме нормативната база, делиме закона на три - там, където ще бъдат регламентирани какви ограничения ще имат и как младите водачи до първата си година ще управляват моторните превозни средства. Това е за мене начина на комуникация с тези хора\", заяви Ангел Попов.Той отново каза: \"Ако има нещо - заедно с вас викаме контролните органи и предаваме всички, които са виновни на тях\".Според зам.-министъра има засегнати интереси (на фирми от бранша - б.р.). Той представи стенограма от НАП - засегнати 326 пункта и укрити данъци 19,4 млн. лева и допълни, че не е само това.Той изреди дейности като преминаване на годишен технически преглед на неизправни автомобили, контрол върху учебните центрове, където е ковачницата на новите шофьори.Заедно с колегите от НАП и Икономическа полиция работим много сериозно. Има и ще има резултат, закани се Попов.Всички сигнали, които сме подали, са обработени от колегите от тези специализирани организации, обясни той.\"Извършените арести са на база на нашите сигнали, включително и последния арест на едни господа от една автошкола в Бургас\", каза зам.-министърът на транспорта.По думите на Попов от един месец вече имат единна информационна система с НАП, където се автоматично се проверява дали автомобилът е с платен годишен данък. Никой вече не трябва да иска на пунктовете хартиен носител на тази информация. Според него имало опити определени пунктове да пробият системата: \"засега - неуспешно. Един пункт в един малък град онзи ден се опита да пробие системата 400 пъти\".Относно опита на сподвижници на Николай Колев - Босия да извършат граждански арест на Ангел Попов, зам.-министърът каза: \"Искаме те да ни кажат къде сме допуснали грешка в рамките на тази година, която мина\".Попов заяви, че бил видял информация, която сподвижниците на Босия имат, за 2013 година и: \"тя е проверена, проверена от прокуратурата, от ГДБОП - няма нищо, което може да ... може би е допусната... 2013 г. Искате ли сега да ви заведа и да ви покажа как се изпитва теория в момента\", завърши представянето си Ангел Попов.Припомняме, при назначаването на  имаше бурни протести от бранша. През 2017 г. бяснение на информацията, че зам.-министър на транспорта е изнудвал превозвачи.", "date": "2018.09.04", "title": "Ангел Попов няма доказателства за купени шофьорски книжки"}
{"url": "https://news.bg/crime/mitnichari-zadarzhaha-obshto-1300-falshivi-it-aksesoari-za-sedmitsa.html", "text": "Общо 1300 IT-аксесоари задържаха инспекторите от Митница Аерогара София в рамките на седмица, съобщиха от Агенция Митници. Получатели на трите пратки са различни физически и юридически лица.В две пратки на 29 и 30 август митническите служители открили общо 270 USB кабела и 30 адаптера, пристигнали от Китай.Около седмица по-рано при проверка на друга пратка митническите служители задържаха 990 мемори карти, обозначени с друга специализирана търговска марка, както и 20 броя USB флаш памети от същата марка -\"Kingston\".", "date": "2018.09.04", "title": "Митничари задържаха общо 1300 фалшиви IT- аксесоари за седмица"}
{"url": "https://news.bg/world/gratskata-politsiya-spasi-60-migranti-izostaveni-na-magistrala.html", "text": "Властите в Северна Гърция са спасили 60 иракски имигранти, включително 27 деца на главна магистрала, съобщава АП.Контрабандистите ги свалят от камиона, с който са превозвани и ги е изоставят далеч от мястото, за което са платили. Полицията коментира, че мигрантите, които незаконно са влезли в Гърция през сухопътната граница с Турция, са открити на 15 километра западно от Солун.Платили са по около 2 000 долара на каналджиите, като властите смятат, че са изоставени заради полицейски патрули и блокади край Солун.Хиляди икономически мигранти и бежанци влизат незаконно в Гърция всяка година от Турция, въпреки двустранните споразумения и това между Европейския съюз и Турция, целящо да спре потока.Повечето идват с надежда да се преместят от Гърция в по-проспериращи държави в Централна и Западна Европа.", "date": "2018.09.04", "title": "Гръцката полиция спаси 60 мигранти, изоставени на магистрала"}
{"url": "https://news.bg/crime/arestuvaha-dilar-v-dvor-na-uchilishte-v-kavarna.html", "text": "Арестуваха двама при спецакция срещу наркоразпространението в Добрич и в Каварна, съобщиха от МВР.Полицаите са задържали 24-годишен мъж в момент на пласиране на грам амфетамин в двора на училище в Каварна. Арестуваният е с криминални регистрации в полицията. При последвалите процесуално - следствени действия в жилището му са открити още 10 грама от същия наркотик, грам марихуана и таблетка метамфетамин.Мъжът е привлечен в качеството на обвиняем по образуваното досъдебно производство и му е наложена мярка за неотклонение \"подписка\".При полицейската акция пред дискотека в Добрич е задържан и негов \"колега\" от Добрич. При претърсване в гараж, ползван от мъжа, са открити 20 г марихуана, 30 г метамфетамин - пико, електронни везни, пистолет и специализирана литература за отглеждане на марихуана.По случаят е образувано досъдебно производство, на добричлията е наложена мярка за неотклонение \"парична гаранция\".Работата по разследването продължава под наблюдението на прокуратурата, уверяват от държавното обвинение.", "date": "2018.09.04", "title": "Арестуваха дилър в двор на училище в Каварна"}
{"url": "https://news.bg/world/9-zhertvi-i-300-raneni-sled-tayfuna-v-yaponiya.html", "text": "Най-малко 9 души са загинали и 300 други са ранени от тайфуна Джеби, който вилнее в Япония. Броят на пострадалите бързо се увеличава.  Това е най-мощното подобно бедствие, ударило страната за последните 25 години, предадоха световните информационни агенции. Очаква се най-рано утре силата му да отслабне. По-тежко засегната е западната част на страната. Повече от един милион души са евакуирани.Десетки хиляди сгради са без ток, а повече от 700 полета са анулирани заедно с повечето железници и фериботи.Ветровете са със скорост над 200 км в час. Блокиран е транспортът. ", "date": "2018.09.04", "title": "9 жертви и 300 ранени след тайфуна в Япония "}
{"url": "https://news.bg/world/tramp-i-mun-dzhe-in-se-sreshtat-prez-septemvri.html", "text": "Срещата между президентите на САЩ и Южна Корея Доналд Тръмп и Мун Дже-Ин ще се проведе през септември. Тя ще се състои в края на месеца. Тя ще се проведе в Ню Йорк. Очаква се основна тема да бъде напрежението на Корейския полуостров. Тръмп нареди на държавния секретар Майк Помпео да не замине за Пхенян, както бе планирано в началото. Въпреки договорката, ядреното разоръжаване на КНДР се бави и Вашингтон вижда в това и вината на Китай. Преди това ще се състои следващата среща на върха между Република Корея и КНДР, която ще се проведе в Пхенян. Тя е насрочена за 12 или 13 септември. Сеул вече изпрати пратеник в Пхенян. ", "date": "2018.09.04", "title": "Тръмп и Мун Дже-Ин се срещат през септември "}
{"url": "https://news.bg/world/kim-tora-prizova-kataluntsite-kam-uchastie-v-protestite-za-nezavisimost.html", "text": "Каталунският лидер Ким Тора призова каталунците към масово участие в протестите за независимост, предаде АП.Това обяви той в Барселона. Целта е нов вот за отделяне на региона от Испания. Това недвусмислено обяви намерения да води диалог с Мадрид за повече права и бъдеща \"свобода\".Той подчерта, че е против проявите на насилие, но целта е ясна. Протестите са насрочени за 11 септември и 1 октомври. Радикалният сепаратист Ким Тора е наследникът на бившия лидер Карлес Пучдемон. Той бе избран през май след близо петмесечна политическа безизходица.Парламентът на Каталуния избра премиер близо половин година след предсрочните избори през декември 2017 г., организирани от правителството в Мадрид. Вотът беше спечелен от партиите, обявяващи се за независимост, но те нямат абсолютно мнозинство.Предишният референдум за независимост на автономната облпаст, неразрешен от Мадрид, завърши с нахлуването на испанските власти, арестите на лидерите в Каталуния и прояви на насилие сред цивилните гласоподаватели.На Пучдемон се наложи да бяга в чужбина. ", "date": "2018.09.04", "title": "Ким Тора призова каталунците към участие в протестите за независимост "}
{"url": "https://news.bg/world/savchenko-ostava-v-aresta-do-30-oktomvri.html", "text": "Укринският съд реши арестът на пилота и бивш депутат Надежда Савченко да бъде удължен до 30 октомври, предаде ТАСС. Това е съобщил нейният адвокат, който ще обжалва решението. Арестът вече бе удължаван. Срещу Савченко и съучастника й Владимир Рубан се води наказателно дело за подготвяне на терористичен акт и държавен преврат в страната. Прокуратурата обяви в началото на август, че ще поиска максималното наказание, предвидено от закона. По данни на следствието, те са подготвяли атаки срещу сгради в правителствения квартал с цел да бъде избито държавното ръководство, след което да бъде превзет парламентът.На 22 март украинската Върховна рада даде съгласие депутатката Надежда Савченко да бъде подведена под съдебна отговорност въз основа на събраните данни. На 23 март съдът постанови мярка за неотклонение \"задържане под стража\" за 59 денонощия - до 20 май. Впоследствие арестът беше продължен до 13 юли.Припомняме, през месец май 2016 г. Савченко беше посрещната в Украйна като героиня след освобождаването й от руски затвор, където прекара близо две години. През лятото на 2014 г. Савченко беше отвлечена в Източна Украйна и отведена в Русия, където й бяха повдигнати обвинения за смъртта на двамата руски журналисти. Много от обстоятелствата около престоя й в Русия и последвалото освобождаване останаха неясни. Впоследствие се появиха подозрения, че цената на освобождаването й е да бъде \"троянски кон\" на Владимир Путин в родината си.", "date": "2018.09.04", "title": "Савченко остава в ареста до 30 октомври "}
