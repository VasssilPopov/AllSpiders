{"url": "https://news.bg/politics/sasht-gotvyat-doklada-kremal-v-moskva-sa-iznerveni.html", "text": "Една седмица преди деня \"хикс\" тежката артилерия в руската политика взе думата. В неделя Дмитрий Песков, говорител на президента, заяви в едно интервю, че руското правителство и президентът \"отдавна са предприели предпазни мерки\". Външният министър Сергей Лавров пък допълни още същия ден, че руската външна политика се подкрепя от народа и всеки опит за промяна \"чрез натиск върху елитите\" е обречен на провал.Вече в продължение на няколко седмици Русия гадае какво ще съдържа т.нар. \"Доклад Кремъл\", който американското правителство ще представи на Конгреса вероятно на 29 януари. Медиите допълнително нажежават обстановката.През лятото на 2017 година Американският конгрес гласува закон за санкции срещу Русия, Иран и Северна Корея. Тогава в частта за Русия законодателите заложиха една бомба със закъснител: най-късно 180 дни след подписването на документа американският финансов министър е задължен да представи на съответните комисии в Конгреса подробен доклад. Ето, че сега този срок изтича - дали случайно, или не, точно в разгара на предизборната борба в Русия. През март шефът на Кремъл Владимир Путин за четвърти път. А американският \"Доклад Кремъл\" взима на мушка елитите, които са тъй верни на Путин.Списък с имена, активи, роднински връзкиЗаконът за санкциите срещу Русия е част от отговора на Вашингтон на руските действия в Украйна и - още повече - на опитите за намеса в президентските избори в САЩ. Нещо, което Москва отрича. Сега дългоочакваният \"Доклад Кремъл\" може да надхвърли всички американски санкции, въведени от анексирането на Крим насам. Очаква се в доклада да бъде осветлен целият руски елит. Става дума за олигарси, за висши държавни служители по всички етажи на властта, както и за шефове на държавни фирми. Списъкът ще съдържа и данни за техните активи, бизнес и роднински връзки - родители, съпрузи, деца, братя и сестри. Ще бъдат посочени връзките с Кремъл, както и размерът на състоянието на конкретните лица. Засегнати са впрочем не само сегашните близки до Кремъл елити, но и техните бивши представители. В доклада трябва да бъдат описани и връзките на тези руснаци с важни сектори от американската икономика, както и да бъде оценен ефектът от санкциите. Обширни пасажи от доклада ще бъдат публикувани официално. Част от него обаче ще остане засекретена.В Русия в момента усилено гадаят кои имена ще бъдат включени в списъка. Някои руски медии говорят за 50 олигарси и техните роднини. Тези издания предполагат, че така броят на подлежащите на санкции лица ще нарасне до 300 души. Други източници пък говорят за десетки хиляди.Дениъл Фрийд от вашингтонския мозъчен тръст \"The Atlantic Council\" смята, че списъкът не бива да бъде прекалено дълъг. \"Тук не става въпрос просто за богати руснаци, а за онези, които имат връзка с Путин\", казва експертът, който преди в ролята си на дипломат е координирал санкционната политика на Държавния департамент. \"Ще бъде разкрит най-тесният кръг около Путин и неговите бизнес-връзки. И Путин не може да го предотврати\", допълва колегата на Фрийд - Андерс Аслунд. Той смята, че наред с вече санкционираните олигарси в списъка ще се появят и нови имена. Андерс Аслунд говори за две групи. В едната влизат хората, които \"съхраняват пари на Путин\". Например челистът и близък приятел на руския президент от времето в Санкт Петербург - Сергей Ролдугин. Неговото богатство, което дълго време бе неизвесто, беше разкрито от \"Панама пейпърс\" през 2016 година. Аслунд допълва, че от санкциите ще бъдат засегнати и децата на влиятелни приятели на Путин, които могат да се похвалят с огромно състояние и високи постове. Според експерта, \"Докладът Кремъл\" има за цел да разедини руските елити.Краят на една ера?Известната московска политоложка Лилия Шевцова смята, че докладът ще породи вълна на недоволство и множество съмнения. Според нея обаче, олигарсите няма да се разбунтуват срещу Путин. Шевцова казва още, че \"Докладът Кремъл\" слага край на \"цяла геополитическа ера от последните 20 години, при която руските елити бяха интегрирани на Запад, но и същевременно бяха против Запада\". \"Този модел беше лесен. Елитите печелеха пари в Русия и ги изнасяха на Запад с помощта на лобистки структури\", казва Шевцова. Според нея, този модел вече няма да може да функционира толкова лесно. \"Докладът Кремъл\" всъщност е основа за една нова американска политика на сплашване на Русия, твърди политоложката.\"Въпреки че докладът не предвижда санкции, той ще създаде доста трудности на руските елити\", твърди Дениъл Фрийд. \"Докладът ще увеличи вероятността в бъдеще и други олигарси да бъдат включени в списъка. А това ще доведе до проблем с имиджа, ако западните фирми и банки продължат да работят с тези хора\", казва той.Дилемата на руските елитиСпоред Андерс Аслунд, Москва взема това развитие насериозно. Това си проличава и от факта, че миналата година Путин се срещна два пъти с големите руски бизнесмени, а не както обикновено само веднъж в края на годината, посочва експертът от \"The Atlantic Council\". Освен това присъстващите на срещата през септември са били много повече, отколкото в миналото.Друг сигнал за нервността на елитите е неимоверно нарасналият брой на молби за престой на руски бизнесмени и техните семейства в еврочленката Малта, посочва Аслунд. Изглежда, че руските елити са изправени пред дилема: или да върнат парите от чужбина в Русия и да се предпазят от санкции, или да заминат на Запад.В действителност не само руските елити са застрашени от евентуални нови санкции от страна на САЩ. Вашингтон не изключва и възможността за по-твърд подход към руските производители на оръжия. Наскоро руската частна банка \"Алфа\" обяви, че с оглед на опасността от евентуални санкции възнамерява да сложи край на сделките с оръжейни фирми. В тази връзка руските медии съобщават, че Москва е на път да основе нова държавна банка, за да защити държавния военно-промишлен комплекс от санкции. Явно това са рисковете и предпазните мерки, за които споменава и говорителят на Путин.", "date": "2018.01.24", "title": "САЩ готвят \"Доклада Кремъл\", в Москва са изнервени"}
{"url": "https://news.bg/comments/istanbulskata-konventsiya-vredi-na-zhenite.html", "text": "Дебатът \"за\" и \"против\" т.нар. Истанбулска конвенция продължава с пълна сила, но сякаш основният проблем остава встрани от фокуса. Едната страна обвинява другата, че негласно толерира насилието над жени (\"Патриотите са против Конвенцията, защото избирателите им обичат да пошляпват жените си, но не е удобно да го заявят открито\" е мнение, което чух наскоро). Вторите обвиняват първите, че прокарват джендър-идеите на ЛГБТИ(последният да затвори вратата)-организациите, а тезата за превенция срещу домашното насилие е само прикритие.Първото твърдение не е вярно, защото много от противниците на конвенцията сме заявявали категорична позиция и против домашното насилие. Второто твърдение обаче не засяга същината на проблема - че тази конвенция всъщност ще навреди на каузата, заради която е създадена. Тоест, конвенцията не само няма да защити ефективно жените, а в действителност ще попречи на усилията те да бъдат защитени.Първоначалните притеснения дойдоха от съдържанието на чл. 3 в), според който . Е, оказа се, че в англоезичната версия на текста коректно е използвана думата \"gender\" (което се отнася към социологията, а не към биологията), а в превода на български език това не е уточнено. Предстои нов превод, но това няма да реши проблема.По-голямата част от текста наистина се отнася до реални проблеми и предлага мерки за решаването им. Но има поне два притеснителни момента.Става дума за целенасочено премахване на \"половите стереотипи\" с цел борба срещу насилието над жените. Е да, обаче в установените в християнските (подчертавам, християнските) общества \"полови стереотипи\" по никакъв начин не се толерира насилието от страна на мъж към жена. Напротив, в основата на тези стереотипи стои рицарското разбиране, че мъжът е кавалер, а жената - дама. И че мъжът е длъжен да се грижи за жената, да я обича, уважава и, не на последно място - да я пази. Явно това боде очите на авторите на документа, които под благовидния предлог за борба с насилието над жените са изредили един куп действително добри мерки и между тях, перфидно, като капка катран в каца с мед, са вмъкнали феминистката идиотщина за борба с \"половите стереотипи\", де факто - атака срещу кавалерството.Какви са всъщност наложените в нашето (а и в другите християнски) общества \"полови стереотипи\"? Най-общо казано, това е идеята, че мъжът олицетворява силата и разума, а жената - красотата и добротата. Че мъжете и жените имаме равни права (защото сме равни пред Бога), но различни задължения. От нас, мъжете, се очаква да сме силни (не само физически, но най-вече като дух), да проявяваме инициативност, да вземаме решения, да поемаме отговорности. Докато от жените се очаква най-вече да се грижат за хармонията в семейните отношения (включително и, като по-красивата част на човечеството, да поддържат естетиката както във външния си вид, така и в дома). И ако една жена все пак поеме мъжката \"роля\", се приема, че това е временно и по необходимост (защото няма мъж до себе си или защото този мъж не се справя със своите задължения).Разбира се, практиката позволява изключения, стига те да не застрашават основната идея. Например, жена да служи в армията е ОК (стига да е запазила женствената си външност), но мъж да се занимава с интериорен дизайн определено не е.Природата е дала на мъжа по-голяма физическа сила, отколкото на жената. Затова цивилизованите общества са приели, че мъж не е редно да използва тази сила срещу жена.Какво обаче би се случило, ако се въведе задължително джендър-обучение, премахващо наложените \"стереотипи на пола\"? Оставям настрана въпроса колко хора биха били ОК подобно обучение да превърне сина им в гей/веган/обикновен мухльо, а дъщеря им да спре да си обезкосмява краката и подмишниците.Съществата от мъжки биологичен пол (вече не би било уместно всички да се квалифицират като \"мъже\") ще продължат да бъдат по-силни в сравнение със съществата от женски биологичен пол. Само дето първите вече няма да имат в съзнанието си онази спирачка, тъй като джендър-идеологията размива не само половете, а и техните задължения. Е да, конвенцията на думи е много строга спрямо насилието, но доколко хората ще се съобразяват с нея, ако тя противоречи на вече промененото им светоусещане? То и сегашното законодателство не толерира домашното насилие, но това не спира немалко мъже да го упражняват върху жените си.Проблемът се корени в съзнанието на днешните хора. Именно отказът от кавалерските разбирания и криворазбраното феминистко \"равноправие\" между половете (насадени в Източна Европа от комунизма, а в Западна Европа и Северна Америка- от левия радикализъм) доведе до ескалиране на домашното насилие. И решението не е в изкореняване на половите стереотипи, а точно обратното - в задължително обучение по етикет и обноски (момчетата да се учат да бъдат кавалери, а момичетата да се учат да бъдат дами).Това обучение означава да приеме безусловно, че ако мъж удари жена (освен при самозащита), той не е никакъв мъж, а комплексирано нищожество. И заслужава презрение и социално остракиране. Мъжете-насилници обаче са само една част от проблема.Друга част са онези жертви, който търпят това насилие (\"щом ме бие, значи ме обича\"). Една истинска дама никога не разсъждава така. Но както намаляха кавалерите, така намаляха и дамите.Трета част от проблема са разбиранията на много, че жените \"сами си го търсят\". И не оказват подкрепа на жертвите, дори да са техни близки. (Прочее, според вас каква е вероятността жена, която има баща със законно притежавано огнестрелно оръжие и/или братя с афинитет към източните бойни изкуства, да стане жертва на домашно насилие?)Ако се върнем към ценностите на рицарството, след 2-3 поколения домашното насилие ще бъде само лош спомен. Но това противоречи на Истанбулската конвенция. Която е повлияна не толкова от джендър-активисти, колкото от феминистки (не, че двете групи не си сътрудничат доста често). А както знаем, феминистките колкото са против мъжете (най-радикалните феминистки открито признават, че се борят за изчезването на мъжкия пол), два пъти по-силно са против нормалните жени, тъй като се борят срещу щастието, което ние, мъжете (се опитваме да) им даваме.Кавалерското отношение към жените е естествена, природно обусловена привилегия за \"по-красивия пол\". Вместо това обаче ни пробутват измислени конвенции, писани от разни бюрократи, консултирани от джендър-активисти и феминистки.Разбира се, съществува и компромисно предложение Истанбулската конвенция да се приеме с резерви относно вредните текстове. Проблемът е, че в чл. 78 (2 и 3) изрично е написано кои текстове подлежат на резерви. И това не са горепосочените.Затова стига феминистки глупости! Народното събрание трябва да отхвърли тази конвенция, чиито феминистки и джендър концепции и без това са отхвърлени от мнозинството български граждани!", "date": "2018.01.24", "title": "Истанбулската конвенция вреди на жените!"}
{"url": "https://news.bg/energy/reformatorite-prizovaha-temenuzhka-petkova-da-proveri-energiynite-druzhestva.html", "text": "От Реформаторския блок-Глас Народен призоваха енергийния министър Теменужка Петкова да провери дейността на трите държавни дружества АЕЦ \"Козлодуй\", НЕК и ТЕЦ \"Марица - Изток 2\", които произвеждат над 90 % от електроенергията.В отворено писмо до Петкова те обясниха, че поскъпването на тока за бизнеса с до 60% ще има силно негативни последици не само върху бизнеса, но и върху покупателната способност на всички български граждани.Призоваваме Ви да инициирате проверки на дейността на трите държавни дружества АЕЦ \"Козлодуй\", НЕК и ТЕЦ \"Марица - Изток 2\", произвеждащи повече от 90% от електроенергията, търгуваща се на свободния пазар, се казва в писмото.От политическите формации искат проверките в държавните енергийни дружества да установят дали дружествата използват нелоялни търговски практики, дали са налице картелни споразумения помежду им или с някои от търговците на пазара. Проверката да установи и дали изкуствено се създават дефицити в предлагането на електроенергия в определени периоди на засилено търсене, с цел завишаване на цените, се казва в писмото.От Реформаторския блок искат да се предложи система, която да осигури по-голяма конкуренция сред производителите на ток, отстоявайки разбирането, че когато три държавни дружества предлагат повече от 90% от търгуваната енергия на борсата, е много по-лесно да се картелират или да съгласуват помежду си търговското си поведение;От Реформаторския блок-Глас народен искат и законови промени, които да дадат право и отговорност на КЕВР да осъществява надзор върху Българска Независима Енергийна Борса ЕАД. Регулаторът да следи и производителите, търговците и потребителите на електрическа енергия на пазара.Реформаторите предлагат енергийният министър да разреши производителите на ток над 5 MWh да започнат да предлагат електроенергията на енергийната борса.Настояваме да предложите и наложите такива правила, които да подсигурят достатъчно прозрачност и свободна конкуренция между производители, търговци и потребители на електрическа енергия, се казва в позицията.Считаме, че е Ваш дълг да водите прозрачна енергийна политика в защита на държавния и обществения интерес\", и да \"защитавате интересите на потребителя чрез осигуряване на равнопоставен достъп, прозрачни процедури и икономическа обосновани цени\", се казва в призива на реформаторите.Те припомнят, че представители на 4 работодателски и 2 синдикални организации заявиха готовност за протест, след като през декември 2017 г. сигнализираха, че на техни членове е предложено увеличаване на цената на тока с до 60% се казва в позицията на реформаторите.На 5 декември 2017 г. пиковата цена на свободния пазар достига 202,05 лв., което е скок с 100 % в сравнение с пиковата цена на предходния ден - 4 декември.Подобни резки движения в цените, при липса на повишаване на разходите за производство на електрическа енергия с повече от 5%, са симптом за наличието на нелоялни търговски практики.Това създава хаос на пазара и е въпрос на време увеличението да се отрази негативно и на българските потребители на стоки и услуги. В края на миналата година парламентът прие промени в законодателството, според които всички производители на ток над 5 MWh, ще предлагат електроенергията на свободния пазар, но това така и не се е случило до днес. Това укрепва монополното положение, което държавните дружества, производители на ток, имат на пазара, се казва в писмото на реформаторите.", "date": "2018.01.24", "title": "Реформаторите призоваха Теменужка Петкова да провери енергийните дружества"}
{"url": "https://news.bg/int-politics/italiya-i-gartsiya-galchat-iztochna-evropa-za-lipsata-na-solidarnost-za-migrantite.html", "text": "Лидерите на Италия и Гърция разкритикуваха остро страните от Централна и Източна Европа заради липсата на солидарност по кризата с мигрантите, предупреждавайки, че те могат да пострадат заради това в предстоящите преговори за бюджета на Европейския съюз, съобщават световните осведомителни агенции.Преговорите \"ще бъдат много трудна задача за нас, особено за най-големите донори в бюджета на ЕС, без истинска солидарност и сътрудничество от всички страни по общи проблеми\", изтъкна италианският премиер Паоло Джентилони.\"Аз и Паоло, ние опитахме много неща, за да убедим нашите партньори в Европейския съюз, че трябва да се изправим пред този проблем с миграцията не като средиземноморски проблем ... а като европейски и международен такъв\", подчерта от своя страна гръцкият премиер Алексис Ципрас.\"Ала проблемът в Европа е, че има много страни, които смятат, че ако проблемът не е в техния заден двор, той не е техен проблем\", настоя Ципрас, допълвайки: \"Ако някои смятат, че Европа е само ползи, те трябва да разберат, че не е така.\"Джентилони и Ципрас говориха по време на Световния икономически форум в швейцарския град Давос.Италия и Гърция поемат по-голямата част от тежестта на идващите в Европа мигранти през Средиземно море и настръхват от отказа на Вишеградската четворка - Полша, Чехия, Словакия и Унгария - да наложат обща политика на ЕС за споделяне на тежестта по отношение на миграцията.Също в Давос ръководителят на Международната организация по миграцията сравни липсата на единство по миграцията на страните от ЕС с \"локомотив, свързан с вагони, чиито колелета излизат от релсите\".Европейската комисия даде на съд Унгария, Полша и Чехия през декември заради отказа да приемат квотите за мигранти.", "date": "2018.01.24", "title": "Италия и Гърция гълчат Източна Европа за липсата на солидарност за мигрантите"}
{"url": "https://news.bg/health/mz-e-platilo-na-nzok-dalzhimoto-za-potrebitelskite-taksi-do-septemvri-2017-g.html", "text": "Министерството на здравеопазването е направило към НЗОК всички заявени трансфери за потребителската такса при общопрактикуващите лекари. Трансфери в размер на 24 млн. лв. са утвърдени със Закона за държавния бюджет на Република България за 2017 г. по бюджета на Министерство на здравеопазването.За миналата година средствата за доплащане на разликата в потребителската такса за пенсионерите са в размер на 15,400 млн. лева, според утвърдените средства по бюджета на министерството.Общата сума на преведените към НЗОК средства към 31 декември 2017 г. е в размер на 24 млн. лв.С това здравното ведомство е изплатило към НЗОК всички дължими за потребителска такса суми към месец септември, включително. През този месец здравното министерство е платило 6 738 553 лева за извършена медицинска дейност през месеците октомври и ноември 2017 г.Всеки месец МЗ прави трансфер към Здравната каса за финансиране на дейностите по: чл. 37, ал. 6 от ЗЗО потребителската такса за пенсионерите (разликата от 1.90 лв., която се възстановява на общопрактикуващите лекари от държавния бюджет); разходите за лекарствени продукти и дейностите по прилагането им - ваксини за рак на маточната шийка и контрол и лечение на ротавирусните гастроентерити, съгласно чл. 82, ал. 2, т. 3 от Закона за здравето и т.н. Ежемесечните трансфери са в размер на поетото през месеца от НЗОК задължение към лечебните заведения за извършените от тях дейности.Всички пари за ваксини за рак на маточната шийка и за дейностите по прилагането им, както и за контрол и лечение на ротавирусните гастроентерити също са платени от страна на Министерство на здравеопазването.", "date": "2018.01.24", "title": "МЗ е платило на НЗОК дължимото за потребителските такси до септември 2017 г."}
{"url": "https://news.bg/world/turtsiya-e-agresiven-sased-oplaka-se-tsipras-v-davos.html", "text": "Премиерът на Гърция Алексис Ципрас заяви пред европейските си партньори, че не може винаги да разбере предизвикателствата да живее с \"агресивен\" съсед като Турция, съобщава \"Ройтерс\".Агенцията отбелязва, че коментарът на Ципрас отразява напрежението между двата партньора от НАТО.Гръцкият министър-председател говори на Световния икономически форум в Давос, където беше обсъдено стабилизирането на Средиземно море и мигрантската криза.Ципрас подчерта, че е поел управлението в много тежко време за Гърция, която не само се бори с най-голямата дългова криза в историята си и с бежанската криза, а също и с \"агресивен съсед, понякога непредсказуем с агресивните си военни действия в Егейско море\".Гърция и Турция имат спорове за въздушното пространство над акваторията, а също така за етнически разделения Кипър.Двете държави си сътрудничат за изпълнението на сключеното между Анкара и ЕС споразумение за мигрантите през март 2016 г. Според Ципрас споразумението е \"трудно, но необходимо\", а също така е важно.\"В същото време трябва да вземем решение какво да правим с това агресивно поведение на Турция\", акцентира той в отговор на съмнения, че Турция може да промени позицията си за мигрантската сделка по всяко време.Не ни е лесно с Турция, оплака се Ципрас още веднъж.", "date": "2018.01.24", "title": "Турция е агресивен съсед, оплака се Ципрас в Давос"}
{"url": "https://news.bg/politics/karayancheva-niskoto-doverie-v-ns-e-i-zaradi-grubite-napadki-na-prezidenta.html", "text": "\"Правя изявление в качеството си на председател на 44-то Народно събрание. С огромно съжаление констатирам, че катастрофалното говорене изглежда е предпочитан от държавния ни глава похват.\". Това заяви в изявление в парламента председателят на Народното събрание Цвета Караянчева.Тя отбеляза, че президентът в годишния си отчет говори за критичен период в развитието на България, за опасност от суспендиране на демокрацията и отменяне на обществения дебат за Председателството, като алиби за бездействие по болните теми.\"Естествено мрачната картина веднага беше подсилена от обвинения към Брюксел в безразличие и липса на разбиране за действие. Толкова тънко прикрит израз на раздразнение, заради пълната европейска подкрепа за правителството\", добави Караянчева.По-добре да ги беше казал направо, отбеляза тя.\"От днешния от тъмен по-тъмен пейзаж, който беше нарисуван от президента една обида успя да се открои в катраненочерно, че парламентарната република атрофира. В какъв смисъл г-н Президент? Защото парламентарните групи гласуват синхрон с взети партийни решения ли? Защото мнозинството защитава правителството ли?\", попита тя.С цялото дължимо уважение г-н Президент, всяка парламентарна група гласува спрямо своята предизборна програма, с която е избрана, категорична беше Караянчева.\"И не г-н Президент, това не се нарича убиващи свободната воля на депутатите партократски механизми\", категорична беше тя.\"Мнозинството подкрепя избрания от него Министерски съвет, който е в изпълнителната власт само докато избраното мнозинство го подкрепя. И това г-н Президент не се нарича нотариат, който официализира решения. Нарича се отговорност към избирателите. Защото те са ни избрали, за да гласуваме именно така. И това е част от демократичния път, за който толкова сте се притеснили г-н Президент\", отбеляза още председателят на НС.\"Може би не е идеалното положение, но по-добро и по-демократично няма измислено. И последно: Прав сте г-н Радев, че доверието в Народното събрание е критично ниско. И този притеснителен факт се дължи на много фактори, но в голяма степен се дължи на грубите и непремерени нападки на държавния глава, който по Конституция трябва да бъде обединител на нацията, и да води диалог с останалите институции, а не да раздава обидни квалификации\", допълни Караянчева.", "date": "2018.01.24", "title": "Караянчева: Ниското доверие в НС е и заради грубите нападки на президента"}
{"url": "https://news.bg/regions/nad-30-mln-lv-za-otchuzhdavane-na-imoti-davat-vav-varna.html", "text": "Над 30 млн. лв. ще даде Община Варна за отчуждаване на имоти, свързани с изграждането на големите инфраструктурни обекти в града.Общо 31 265 000 лева е сумата, която общината ще отдели. Разходите са заложени в Годишната програма за управление и разпореждане с имоти - общинска собственост през 2018 г., която беше одобрена днес от членовете на ПК \"Собственост и стопанство\" към Общински съвет - Варна.В бюджетът на общината за отчуждаване на земя са заделени 16 465 000 лв., а за отчуждаване на сгради сумата е 14 800 000 лв.Принудително отчуждени ще бъдат имоти, попадащи в плановете на мащабните инфраструктурни проекти, сред които са новият бул. \"Левски\" и пробивът на бул. \"Сливница\".Близо половин милион още общината е заделила за събаряне на сгради - общинска собственост, за застраховане на застроение имоти, за изготвяне на технически паспорти на сгради, за изработката на подробни устройствени планове и др.Приходите, които са планирани, възлизат на 9 960 000 млн. лева. Те ще влязат в хазната от продажби на имоти, наеми, включително на плажове държавна собственост, концесии, приватизация.Общината възнамерява да продаде 72 имота в различни части на града, включително в селата Тополи, Константиново и Каменар. Очаква се от тези продажби печалбата за общината да е 4 790 000 лв.Зарядните станции за електрически автомобили, които ще влязат в новата \"синя зона\" на Варна, също бяха дискутирани на днешното заседание на комисията. Съветниците дадоха съгласието си да се предостави право на безвъзмездно монтиране на станции върху общински имоти в полза на ОП \"Общински паркинги и синя зона\".На този етап се предвижда да има зарядни станции за електромобили на 11 места в града. Част от тези места са общинските паркинги на пл. \"П. Славейков\", ул. \"Александър Дякович\", пл. \"Мусала\", на паркинга пред Областната дирекция на МВР на ул. \"Сан Стефано\" и др.", "date": "2018.01.24", "title": "Над 30 млн. лв. за отчуждаване на имоти дават във Варна"}
{"url": "https://news.bg/int-politics/sasht-udariha-hora-firmi-korabi-za-podpomagane-orazheynata-industriya-na-severna-koreya.html", "text": "САЩ затегнаха икономическите си санкции срещу Северна Корея заради нейната програма за разработване на ядрени оръжия, налагайки санкции на девет юридически лица, 16 души и шест кораба, които американските власти обвиняват в подпомагане на Пхенян в разработване на оръжия за масово поразяване, съобщава \"Ройтерс\".Американското финансово министерство уточни, че е наложило санкции срещу две китайски търговски компании, участвали в износа на метали и други стоки, използвани в оръжейната промишленост на Северна Корея.Американското финансово министерство също така е наложило санкции на официални лица, членуващи в управляващата Работническа партия, които работят в Китай, Русия и Абхазия и призова тези страни да ги експулсират.Повечето от физическите лица, попаднали в черния списък на американското финансово министерство, са търговски представители на Северна Корея в Китай, с изключение на един, който представлява севернокорейска корпорация в руския град Владивосток.", "date": "2018.01.24", "title": "САЩ удариха хора, фирми, кораби за подпомагане оръжейната индустрия на Северна Корея"}
{"url": "https://news.bg/politics/balgarski-akademitsi-se-vazprotiviha-na-ratifikatsiyata-na-istanbulskata-konventsiya.html", "text": "Български академици са сериозно разтревожени за обсъжданата ратификация на Истанбулската конвенция, стана ясно от тяхна публична позиция.\"Зад медените думи уж в защитата на жените и децата от насилие наднича , на отказа от традиционните ценности за семейството и най-вече отказ от Божиите заповеди за морален и почтен живот и организация на семейството и обществото\", се казва в позицията им.Неслучайно и Светият Синод на православната църква категорично осъди тази конвенция и предупреди за опасностите, които се крият зад неясния и неточен превод.Категорично е и осъждането от главния мюфтия на Република България Мустафа Хаджи. И нека си припомним думите на пророк Исая: \"Тежко на оногова, който приема доброто за зло, и злото за добро, тъмнината за светлина, и светлината за тъмнина\", цитират академиците.В призива си те се обръщат към президента Румен Радев, към председателя на Народното , към вас господа, лидери на политическите партии в парламента на Република България.\"Не допускайте  по такъв безсмислен и вреден повод. Всички сме против насилието срещу жени и деца, но защитата трябва да става не с конвенции със съмнително съдържание и нездрав смисъл, и с много \"подводни камъни\", налагани с брутален натиск отвън. И кой нормален човек ще отхвърли казаното в Библията, че Бог мъж и жена ги сътвори, а не другояче?\", пишат академиците.Те припомнят историята ни и акцентират, че е време да защитим , почиващи върху хилядолетно историческо и културно развитие.Призивът е подписан от акад. Антон Дончев, акад. Константин Косев, акад. Георги Марков, акад. Стефан Воденичаров, акад. Благовест Сендов, акад. Васил Сгурев, акад. Людмил Стайков, акад. Васил Гюзелев, акад. Дамян Дамянов.", "date": "2018.01.24", "title": "Български академици се възпротивиха на ратификацията на Истанбулската конвенция"}
{"url": "https://news.bg/world/raketi-ot-siriya-ubiha-edin-chovek-i-raniha-13-v-turski-grad.html", "text": "Най-малко един човек е загинал, а 13 са ранени от изстреляни от Сирия ракети към турския граничен град Килис. Това заяви валията Мехмет Текинарслан, цитиран от \"Дейли сабах\".По думите му ракетите са изстреляни от контролирания от сирийските кюрди град Африн в Сирия.Той поясни, че ракетите са поразили града по време на молитви в джамията. Някои от пострадалите са с опасност за живота, допълни валията.Ударената джамия е на около 6 километра от сирийската граница.През последните дни няколко ракети поразиха градовете Килис и Рейханли.Операцията на Турция срещу сирийските кюрди в района на Африн навлезе в петия си ден.Междувременно в Африн се съобщава за 35 цивилни жертви и повече от 100 ранени.По-рано днес турският лидер Реджеп Ердоган предупреди, че Анкара може да разшири военната операция в Сирия до град Манбидж, информира \"Ройтерс\".Според агенцията при подобни действия турските сили може да влязат в сблъсък със САЩ.", "date": "2018.01.24", "title": "Ракети от Сирия убиха един човек и раниха 13 в турски град"}
{"url": "https://news.bg/politics/borisov-zaminava-za-lihtenshtayn-kogato-v-ns-glasuvat-vota-na-nedoverie.html", "text": "Премиерът Бойко Борисов заминава за Кралство Лихтенщайн в четвъртък, 25 януари, съобщиха от Министерския съвет. В същия ден сутринта в парламента депутатите  към третото правителство на ГЕРБ.Борисов ще се срещне с принца-престолонаследник Алоис фон унд цу Лихтенщайн, с премиера Адриан Хаслер и с министъра на външните работи, правосъдието и културата Аурелиа Фрик.По време на разговорите ще бъдат обсъдени възможностите за активизиране на двустранните търговско-икономически отношения, задълбочаване на сътрудничеството по финансови и данъчни въпроси, както и приоритетите на Българското председателство на Съвета на Европейския съюз.От МС уточняват, че визитата на българския премиер в Лихтенщайн и срещата му с принца-престолонаследник са първите на подобно ниво между двете държави.В програмата на премиера Борисов за 26 януари е участие в Годишната среща на Световния икономически форум в Давос, Швейцария, който се провежда под мотото: \"Да създадем общо бъдеще в един разединен свят\".В Давос Борисов ще участва в дискусия на тема: \"Ускоряване на дългосрочното развитие на Западните Балкани\". В програмата му са предвидени и двустранни срещи със световни политически и икономически лидери, участващи във форума.В делегацията на премиера Борисов са включени министрите на Българското председателство на Съвета на ЕС 2018 Лиляна Павлова и на туризма Николина Ангелкова.", "date": "2018.01.24", "title": "Борисов заминава за Лихтенщайн, когато в НС гласуват вота на недоверие"}
{"url": "https://news.bg/world/nuzhdaem-se-ot-po-malko-orazhiya-i-poveche-mozatsi-zove-makron-v-davos.html", "text": "Светът се променя. Нуждаем се от по-малко оръжия и повече мозъци. Това призова френският президент Еманюел Макрон на Световния икономически форум в Давос, Швейцария.\"Глобализацията преминава през голяма криза\", предупреди той.\"Глобализацията трябва да прави смисъл за хората и да подобри живота им, от друга страна ние ще видим ново поколение националисти и екстремисти\", продължи Макрон.Макрон призна, че Франция е засегната от глобализацията по много начини, подчертавайки надигането на национализма, който предлага разрешаване на социални въпроси чрез изваждане на държавата от глобализацията.За да се разрешат произлезлите от глобализацията проблеми и Франция да стане по-конкурентна в международен план, Макрон предложи няколко неща. По отношение на човешкия капитал, по думите му, Франция се нуждае от \"по-малко оръжия и повече мозъци\".\"Ще направим иновациите централна част от икономиката\" с 15 милиарда евро инвестиции в образованието и 10 милиарда евро в изследвания през следващите 5 г., разкри той плана на правителството. По думите му предизвикателството пред страната му е Франция да стане по-конкурентна и по-иновативна с цел финансиране на справедлива система.Държавният глава на Франция не пропусна и темата за климатичните промени.\"Решихме да направим Франция модел в борбата срещу климатичните промени\", каза Макрон и добави, че това е част от усилията да създаде по-конкурентна Франция, разглеждайки казуса като източник за откриване на работни места.\"Ние ще затворим всички топлоелектрически централи до 2021 г.\", обеща той, получавайки бурни аплодисменти от присъстващите.\"\", попита той.Според него Франция се е завърнала на традиционната си позиция, а именно в центъра на Европа.Макрон призова за по-голяма амбиция в ЕС., изтъкна френският лидер, имайки предвид някои държави от Централна Европа. , подчерта той.", "date": "2018.01.24", "title": "Нуждаем се от по-малко оръжия и повече мозъци, зове Макрон в Давос"}
{"url": "https://news.bg/energy/temenuzhka-petkova-ochakva-dialog-za-energiyniya-pazar.html", "text": "Енергийният министър Теменужка Петкова очаква диалогът с всички участници на енергийния пазар да продължи, за да се гарантира дългосрочна стабилност в сектора.Това заяви енергийният министър на среща в Министерството на енергетиката във връзка със становище на работодателските организации за злоупотреби на енергийния пазар.В срещата участваха изпълнителните директори на Български енергиен холдинг, АЕЦ \"Козлодуй\", ТЕЦ \"Марица-изток 2\", Българска независима енергийна борса, Национална електрическа компания, представители на синдикалните организации на Конфедерацията на независимите синдикати в България и на Конфедерацията на труда \"Подкрепа\", председателят на Комисията за енергийно и водно регулиране г-н Иван Иванов, Асоциация свободен енергиен пазар, Асоциацията на търговците на електроенергия в България.От Асоциацията на организациите на българските работодатели изпратиха писмо до министъра на енергетиката, с което отказват участие в днешната среща.Междувременно от Реформаторския блок изпратиха открито писмо до енергийния министър, в което настояват за проверка на трите държавни енергийни дружества АЕЦ \"Козлодуй\", НЕК и ТЕЦ \"Марица - Изток 2\", които произвеждат над 90 % от електроенергията.Проектът на промени в Закона за енергетиката, с които се регламентират правомощията на КЕВР, свързани с регламента REMIT, е публикуван за обществено обсъждане, стана ясно на срещата в МЕ.Комисията за енергийно и водно регулиране ще упражнява контрол с цел недопускане ограничаването и нарушаването на конкуренцията на енергийните пазари.С транспонирането на европейските директиви се въвеждат ясни правила, така че да се осигури ефективен контрол от страна на КЕВР за изпълнение изискванията за честна и открита конкуренция на пазара на едро на електрическа енергия в България, заяви Теменужка Петкова.", "date": "2018.01.24", "title": "Теменужка Петкова очаква диалог за енергийния пазар"}
{"url": "https://news.bg/politics/kmetat-na-teteven-v-otgovor-na-bsp-nyama-bezprintsipni-naznacheniya.html", "text": "Кметът на Тетевен д-р Мадлена Бояджиева изпрати справка за назначенията в общината. Повод за нейното писмо до медиите е информацията, заявена на пресконференция на БСП от 21 януари 2018 г., че има безпрецедентни назначения без конкурси, нарушаване на правни норми и конфликт на интереси в община Тетевен. Това ще бъде обект на сигнал до прокуратурата от страна на Левицата, заканиха се в неделя от партията на Корнелия Нинова.Заявявам, че при назначаването на служители в Общинска администрация съм спазвала нормативната уредба, включително Кодекса на труда и Закона за държавния служител. В писмото е приложена и кратка справка за назначените експерти и други ръководни служители по трудово и по служебно правоотношение:В писмото си кметът на Тетевен описва и предишен случай на сигнал до прокуратурата от председателя на общинската структура на БСП в града Цецка Димитрова. Тогава повод е била обществена поръчка с предмет \"Сметосъбиране, сметоизвозване на битови отпадъци и поддръжка на местата за обществено ползване на територията на Община Тетевен\", проведена през месец Май 2016 г.Въпросната обществена поръчка беше обжалвана от един от участниците, във връзка с което законосъобразността й беше изцяло потвърдена две инстанции по същество - КЗК и ВАС, както и беше допусната процедура по предварителното й изпълнение отново от КЗК и ВАС, се казва в писмото на кмета. Ловешката окръжна прокуратура е отказала да образува досъдебно производство поради липса на престъпление, което беше последователно потвърдено от горестоящите прокуратури - Апелативна прокуратура гр. Велико Търново и Върховна касационна прокуратура, пише тетевенският кмет.След това е последвало дело за клевета срещу Цецка Димитрова от началото на 2017 г. - н.ч.х.д. № 189/17 г. по описа на РС гр. Тетевен. По въпросното дело вече има проведени осем съдебни заседания без да бъде даден ход заради влошено здравословно състояние на ответника.\"Тук следва да отбележа, че във връзка с подаден идентичен като текст сигнал от управителя на една от фирмите участници в обществената поръчка /сигналите почти съвпадат като текст/ също заведох дело за клевета, което бе разгледано от РС Плевен и приключи със съдебно споразумение, по силата на което авторът на сигнала се отрече от твърденията си и беше осъден да ми заплати обезщетение за нанесените вреди\", пише кметицата.Тя дава справка, че за 2017 г. в общината са влезли В отвореното писмо кметът на Тетевен пише, че общината започва работа по проекти с европейско финансиране:", "date": "2018.01.24", "title": "Кметът на Тетевен в отговор на БСП: Няма безпринципни назначения"}
{"url": "https://news.bg/int-economics/parviyat-tanker-s-ruski-gaz-pristigna-v-sasht.html", "text": "Танкерът Gaselys на френската компании Engie с първата партида с втечнен природен газ от Русия пристигна в американското пристанище Бостън, показват данни от системата за глобално позициониране на морските съдове.В сряда танкерът беше в Бостън. Според информация на сайта на системата, танкерът се намираше на рейд на пристанището.В началото на януари медиите съобщиха, че първата партида газ за завода \"Ямал СПГ\" ще бъде доставена в САЩ. Отбелязва се, че втечненият газ от руския завод, изпратени на британския порт в крайна сметка е претоварен на танкер на Gaselys и отправен към Бостън.Корабът трябваше да пристигне до 20 януари, но на 19 януари, петък е променил курса си към испанското пристанище Алхесирас (Algeciras).По-късно компанията Engie обясниха промените в курса на танкера с лошите метеорологични условия, отбелязвайки, че той се е отправил към Бостън.\"Ямал СПГ\" реализира проект за завод за втечнен газ на базата на Южно-Тамбейско находище. Акционери са \"Новатек\" (50,1%), Total (20%), CNPC (20%) и Фонд Пътя на коприната (9,9%).В рамките на проекта са планирани три технологични линии при мощност 5,5 млн. тона всяка и една допълнителна от 1 млн. Производството на втечнен газ започна през декември на първата технологична линия.Първоначално от \"Новатек\" заявиха, че първата партида на втечнен газ ще се търгува на азиатския пазар, възможен клиент е CNPC. Въпреки това след отварянето на \"Ямала втечнен газ\" директорът на \"Новатек\" Леонид Михелсон заяви, че първата партида ще пристигне на Novatek Gas & Power.По-късно от \"Новатек\" съобщиха, че партидата ще бъде изпратена на дъщерното дружество на малайзийския Petronas (Petronas LNG UK Limited).", "date": "2018.01.24", "title": "Първият танкер с руски газ пристигна в САЩ"}
{"url": "https://news.bg/bulgaria/der-shtandart-mafiotski-strukturi-v-balgarskiya-vagledobiv.html", "text": "Въпреки настояването на Европейската комисия за отказ от въгледобива, някои страни-членки на Общността силно се съпротивляват на този курс. Едва ли обаче има друга държава, в която обвързаностите във въгледобива да са толкова очебийни и същевременно така непрозрачни, както в България, посочва \"Дер Щандарт\".Авторът на статията Гюнтер Щробл посочва, че корените на злото трябва да се търсят още в масовата приватизация от периода 2001-2008 година. Той пише, че в България около 20 дружества - фирми от въгледобивната промишленост, топлофикации и електроцентрали - са свързани помежду си в нещо като тайна мрежа. В материала са цитирани данни от актуално разследване на \"Грийнпийс-България\", в което се говори за мафиотски структури и пране на пари, за експлоатация на работниците в мините и за огромните щети, които това производство нанася на природата.Империя, потънала в дълговеАвторът на \"Дер Щандарт\" цитира твърденията на \"Грийнпийс\", според които по документи собствениците на тези двайсетина дружества са чужденци. Те обаче \"очевидно са свързани с една или няколко български банки\", пишат природозащитниците от \"Грийнпийс\". Гюнтер Щробл посочва, че организацията нарича този конгломерат от фирми с различен предмет на дейност \"силно задлъжняла въглищна империя\" - с реализирани загуби от около 200 милиона евро. Задълженията ѝ към бюджета, невнесените социални осигуровки на работниците и неизплатените им заплати възлизат на поне 113 милиона евро, уточнява австрийското издание и добавя, че въпреки това българските власти досега не са предприели нищо.Освен това някои от фирмите, които са сред най-големите замърсители на природата в Европа, всe още получават високи субсидии за \"енергийна ефикасност\". Така например фотоволтаичните съоръжения или вятърните паркове в България получават с 15 до 30 процента по-малка финансова подкрепа, отколкото електро- и топлоцентралите на въглища. Авторите на публикацията дават пример с мините \"Бобов дол\" и посочват, че те са били приватизирани през 2007 година за едно евро от местен бизнесмен. Месеци по-късно собственикът ги продава за 35 милиона евро на компания с банкова сметка в КТБ - банка, която фалира зрелищно през 2014 година, посочва \"Дер Щандарт\" и добавя, че в момента \"Мини Бобов дол\" е собственост на компанията \"Karlington Ltd\", регистрираната в британското графство Йоркшир през 2015 година. Начело на \"Karlington Ltd\" е 70-годишен британец.България не мисли за отказВ статията на \"Дер Щандрат\" се подчертава, че докладът на \"Грийнпийс\" е особено актуален и поради факта, че през януари България пое европредседателството. Авторът обаче добавя, че заради съществуващите \"паралелни икономически структури около въгледобива и високия дял на въглищата в производството на електричество в България (45%)\", по време на българското европредседателство експертите не очакват никакъв прогрес относно предложенията на Еврокомисията за спиране на .В края на статията се посочва, че докато някои страни-членки на Общността вече разработват сценарии за отказ от въгледобива, София все още няма такива планове. Авторът добяве, че в Полша положението е подобно - това е и страната с най-висок дял на въглищата в производството на електроенергия (81%) в Европа.", "date": "2018.01.24", "title": "\"Дер Щандарт\": Мафиотски структури в българския въгледобив"}
{"url": "https://news.bg/world/es-globi-kualkom-s-eur1-mlrd.html", "text": "Еврокомисарят по въпросите на конкуренцията Маргрете Вестагер обяви, че Европейският съюз ще глоби американската компания Куалком за нарушаване на антимонополните правила като изключителен доставчик на чипсет на Apple Inc.Според комисията глобата е в размер на 997 милиона евро.Вестагер подчерта, че американският телекомуникационен гигант е \"злоупотребил с доминиращата си позиция на пазара\".Тя добави, че компанията е затвърдила позицията си чрез незаконно блокиране достъпа на конкуренти до пазара през последните пет години.Комисарят поясни, че през периода 2011-2016 г. фирмата е платила на Apple милиарди долари с цел да спре да купува безпроводни свързочни средства от конкурентите.Във вторник \"Файненшъл таймс\" писа, че се очаква ЕК да глоби компанията.Преди две години разследването на ЕС доведе до изготвяне на списък от потенциални нарушения.", "date": "2018.01.24", "title": "ЕС глоби Куалком с €1 млрд. "}
{"url": "https://news.bg/society/prilozhenieto-az-klientat-na-kzp-ne-raboti-signaliziraha-potrebiteli.html", "text": "Читател на news.bg сигнализира, че новото електронно приложение на Комисията за защита на потребителите (КЗП) \"Аз-клиентът\" не работи.Според сигнала вече два месеца и повече подадени сигнали до КЗП чрез електронното приложение не се обработват и всъщност развитие по казусите няма. Клиентските сигнали са със статут \"обработване\", но това продължавало вече с месеци.Бърза справка в сайта на приложението показва, че последният разрешен сигнал е от преди два месеца. Всъщност това изглежда е единственият разрешен сигнал, подаден до КЗП чрез електронното приложение.В графата \"Последни сигнали\" фигурират общо 9 сигнала. От тях само един е разрешен, а останалите 8 са със статут \"обработване\". В графата \"Подкрепени сигнали\" фигурират същи сигнали. В графата \"Разрешени сигнали\" фигурира единственият разрешен сигнал чрез платформата. В графата \"Бизнеси\" са регистрирани общо 12 реклами, повече от подадените сигнали.В сигнала до news.bg се посочва, че приложението продължава да се рекламира от председателя на Комисията Димитър Маргаритов, а то всъщност не работи. \"Един преглед е достатъчен да се види, че не работи и човек се пита дали е само приложението или цялата комисия\", посочва още читателят. Според сигнала връзка с КЗП не може да се осъществи и чрез телефона за справки, посочен на сайта на Комисията.Отговорът на Комисията за защита на потребителите до news.bg може да видите .", "date": "2018.01.24", "title": "Приложението \"Аз-клиентът\" на КЗП не работи, сигнализираха потребители"}
{"url": "https://news.bg/crime/dyado-ot-gabrovo-dal-16-hil-lv-na-alo-izmamnik.html", "text": "В полицията в Габрово е пристигнал сигнал за телефонна измама. Възрастен мъж подал сигнал, че на 21 януари получил телефонно обаждане от неизвестен мъж, които се представил за полицейски служител. Мъжът поискал от дядото да съдейства при полицейска операция за залавяне на измамници.Възрастният мъж предоставил на мнимите полицаи 16 595 лв. Няколко дни по-късно самоуверил се, че е измамен, мъжът звъннал в полицията.По случая е започнато досъдебно производство по чл. 209 от НК.", "date": "2018.01.24", "title": "Дядо от Габрово дал 16 хил. лв. на ало-измамник"}
{"url": "https://news.bg/economics/rabotnitsi-bez-dogovor-se-kriyat-v-gorata-ot-inspektsiyata-po-truda.html", "text": "2017 година беше успешна година за Агенцията по заетостта. Това отчете пред икономическата парламентарна комисия Драгомир Николов, изпълнителен директор на Агенцията по заетостта.Намалено е равнището на безработица на 7,2% като от 2009 насам това е най-ниското ниво. 239 000 работни места са обявени в Бюрата по труда през миналата година. В сферата на преработващата промишленост, търговията има най-голямо търсене на работна сила.През 2017 г. е намерена работа на близо 240 000 лица. 11 000 лица са били обучени по държавни програми, стана ясно още от думите му.По младежката програма са включени близо 15 000 младежи. След приключване на програмата повече от 50% са останали за постоянно на работа. По друга програма за младежи около 20 000 души до 29 години са намерили своето работно място. Подобрените резултати той си обяснява с ръста на икономиката.Шефката на Главна инспекция по труда Румяна Михайлова посочи, че в последните години са увеличени правомощията на инспекцията и даде за пример кратковременните договори в сфери като селското стопанство, за чието спазване се съблюдава стриктно.Нивата на трудовите травми в някои сектори като строителство намаляват. През миналата година в сектора са намалели трудовите злополуки, а нивото на смъртните случаи се запазва.Най-много нарушения на трудовото законодателство ГИТ отчита в малките и средни предприятия. Михайлова отчита и повишена разкриваемост на случаите за работа без трудов договор. Усилията на инспекторите са насочени към предприятията на открито-селско стопанство, горско стопанство. Установяването на този вид нарушения става по-трудно, защото лесно лицата, които работят без трудови договори, се укриват, обясни шефката на ГИТ и посочи пример, в който такива служители са избягали.Заместник-социалният министър Лазар Лазаров също е доволен от работата на МТСП и неговите структури през миналата година. Облекчен е достъпът до пазара ни на труда на граждани от трети страни. Почти 60%, включени в мерки и програми са продължили своята заетост. Лазаров поясни, че всички жени, които са включени в мерките по заетост, в последствие се справят по-добре, отколкото мъжете.", "date": "2018.01.24", "title": "Работници без договор се крият в гората от Инспекцията по труда"}
{"url": "https://news.bg/world/ako-targoviyata-spre-zapochvat-voynite-predupredi-shefat-na-alibaba-v-davos.html", "text": "Ако търговията спре, започват войните.Това предупреди китайският предприемач Джак Ма по време на провеждащия се в Давос, Швейцария, ежегоден Световен икономически форум.Ма говори по редица теми, включително за глобализацията, изкуствения интелект и други.С намек към администрацията на САЩ, основателят на Аlibaba заяви, че търговията не трябва да бъде използвана като оръжие.\"\", изрази мнението си изпълнителният директор на компанията Аlibaba Group Holding.Бизнесменът предупреди, че търговските санкции са като бомби.\"\", призова той по време на панел на форума, посветен на бъдещото на електронната търговия.Той попита как може да бъде спряна глобализацията, пояснявайки, че сега хората притежават по-добра технология и по-добро познание на глобализацията, което е \"наша отговорност и възможност за подобрение\".Според него изкуственият интелект и големите данни са заплаха за човека., добави той.По думите му хората с пари като него трябва да отделят средства за технологии, които са в полза на човека и правят живота на човека по-добър.Ма добави, че човекът няма шанс при конкуриране с машината., продължи китайският бизнесмен.Той предупреди, че изкуственият интелект и роботите ще убият много работни места в бъдеще.", "date": "2018.01.24", "title": "Ако търговията спре, започват войните, предупреди шефът на Аlibaba в Давос"}
{"url": "https://news.bg/politics/za-sport-bez-doping-i-chestna-igra-se-zastapva-krasen-kralev.html", "text": "\"Чистият спорт, спазването правилата на честна игра и борбата с допинга посредством образование и разследване са основните приоритети в спорта по време на българското председателство.\" Това стана ясно от думите на министъра на спорта Красен Кралев, който откри двудневен семинар на тема: \"Предотвратяване на употребата на допинг в професионалния спорт и в спорта за всички чрез образование и разследване\" - първото събитие от Българското председателство на Съвета на ЕС в сферата на спорта.Министерството на младежта и спорта постави борбата срещу употребата на допинг в спорта сред приоритетите на Българското председателство и то не само в професионалния, но и в аматьорския спорт. Министърът констатира, че все повече млади хора, които се стремят да подобрят външния си вид, често увреждат непоправимо организма си. По думите му затова е много важно да бъдат регулирани в максимална степен статутът на фитнес центровете, цензът на инструкторите, които работят в тях, както и продажбата на хранителни добавки.Заместник-генералният директор на по образование и култура в Европейската комисия Йенс Ниманд Кристенсен приветства избора на тема на семинара като отбеляза, че в правомощията на ЕК в този й мандат е промоцията на здравословния начин на живот. Кристенсен посочи, че в рамките на Европейската седмица на спорта в европейски мащаб са били проведени 35 хиляди спортни инициативи, в които са участвали 16 млн. европейци.Поздравления за организацията на форума и избора на тема спортното ни министерство получи и от Томас Бах, президент на Международния олимпийски комитет, който отправи видеообръщение към участниците в семинара.От своя страна Кралев отбеляза още, че като член на Управителния съвет на Световната антидопингова агенция на България се пада отговорността да ръководи през първите шест на 2018 г. процеса по изготвянето и съгласуването на единна позиция на ЕС във връзка с прегледа на Световния антидопингов кодекс.", "date": "2018.01.24", "title": "За спорт без допинг и честна игра се застъпва Красен Кралев"}
{"url": "https://news.bg/int-politics/razporedili-na-armiyata-na-izrael-da-svalya-patnicheski-samoleti-za-da-bade-ubit-yaser-arafat.html", "text": "По времето, когато е бил военен министър на Израел, Ариел Шарон е разпоредил на израелската армия да сваля пътнически самолети, ако се потвърди, че тогавашният палестински лидер Ясер Арафат е на борда.В един от случаите през 1982 г. въпросният самолет е превозвал 30 ранени палестински деца, оцелели от клането в Сабра и Шатила.Операцията е била отменена, но според нова книга на израелски журналист, това е било едно от многото планирани покушения, някои от тях дори вдъхновени от филма \"Манджурският кандидат\".\"Военната операция е била задействана от Мосад. Възползвайки се от слабите мерки за сигурност на летището в Атина, (агентите) чакаха Арафат в района, където бяха паркирани частни самолети\", пише Ронен Бергман във в. \"Ню Йорк таймс\", разкривайки части от книгата си, която предстои да излезе скоро.Ген.-лейтенант Рафаел Ейтан, тогавашният шеф на канцеларията на Шарон, който според Бергман е настоявал за провеждането на операцията, е вдигнал по спешност израелски изтребители, за да последват самолета, на който се е предполагало, че е бил Арафат.\"Не откривайте огън без моето одобрение. Ясно ли е? Дори ако има проблем с комуникациите, ако не чуете моята заповед - не откривайте огън\", подчертал ген. Ейтан на пилотите, след като самолетът е излетял от Атина. Ала потвърждението никога не дошло, а мъжът, когото те са смятали за Афарат, най-вероятно е бил неговият по-малък брат, пише Бергман.Той твърди, че от ноември 1982 г. до януари 1983 г. четири изтребителя F-16 и F-15 са били на \"бойна нога\" в случай, че Арафат бъде засечен. Те са били вдигани по спешност най-малко пет пъти, за да прихванат и унищожат самолетите, на които се е смятало, че е бил Арафат, като им било заповядвано да се завърнат в базата си скоро след излитането им.При един такъв случай изтребители са приближили до пътнически самолет, пътуващ от Аман до Тунис, преди мисията им да бъде прекратена. В друг случай изтребители дори разстроили комуникациите на Боинг 707, който е бил под прицела им.", "date": "2018.01.24", "title": "Разпоредили на армията на Израел да сваля пътнически самолети, за да бъде убит Ясер Арафат "}
{"url": "https://news.bg/world/navalni-atakuva-kremal-v-evrosada.html", "text": "Руският опозиционен лидер Алексей Навални се яви на изслушване в Европейския съд по правата на човека дали властите на Русия са нарушили правата му с извършените няколко ареста, съобщава АП.През 2017 г. съдът реши, че седем от тези арести са незаконни и нареди Русия да плати 63 000 евро обезщетение, но руското правителство обжалва решението.Според Навални действията на властите на Русия са политически мотивирани.Той заяви пред журналисти във френския град Страсбург, че този случай е важен не само за него, но и за други руски граждани, особено в регионите, тъй като не им се позволява свободно да се събират., добави той.", "date": "2018.01.24", "title": "Навални атакува Кремъл в евросъда"}
{"url": "https://news.bg/world/ruski-iztrebitel-su-57-demonstrira-novo-vaorazhenie.html", "text": "Ново въоръжение на руски изстребител пето поколение Су-57 демонстрираха по време на полет. За това съобщи в интервю за ТАСС директорът на корпорация \"Тактическо ракетно въоръжение\" (КТРВ) Борис Обносов.Предприятията на КТРВ разработват както вътрешно, така и външно високоточно оръжие. Както съобщава Обносов, вече се водят полетни изпитания, а пусковете ще започнат в близко време, доколкото почти всички протоколи за информационно взаимодействие с новите типове оръжия вече са съгласувани.Съобщава се, че продължава работата по адаптация за Су-34 и Су-35 с крилати ракети въздушно базирани BRAHMOS-A, която изначално е предназначена за бомбардировачи.Първият полет на Су-57, който по-рано се наричаше Т-50, бе през януари 2010 г. Той бе представен на публиката на авиосалона МАКС - 2011. Едновременно с него бе разработена нова инфраструктура за обезпечение и набор на авиационни оръжия. Серийното производство на машините за руските военни се планира в началото на 2019 г.", "date": "2018.01.24", "title": "Руски изтребител Су-57 демонстрира ново въоръжение"}
{"url": "https://news.bg/society/balgariya-iska-litsenz-za-antidopingova-laboratoriya.html", "text": " В цяла Европа се забелязва засилена употреба на забранени субстанции повече при аматьорите, отколкото при професионалистите. Това коментира спортният министър Красен Кралев, който откри двудневен семинар на тема: \"Предотвратяване на употребата на допинг в професионалния и в спорта за всички чрез обучение и разследване\". В семинара участват представители на Интерпол, заместник-генералния директор на WADA Роб Кьолер, представители на различни институции, ангажирани с борбата с допинга.Министър Кралев отбеляза, че темата с допинга съпътства всички спортни състезания. Но заслуга на спортното ни министерство е включването на темата за използване на допинга в масовия спорт и при подрастващите. Той посочи, че това е проблем не само в България, но и в цяла Европа.\"В цяла Европа се забелязва засилена употреба на забранени субстанции повече при аматьорите, отколкото при професионалистите. За първи път тази тема се включва за дискусии\", коментира Кралев. Фокусът на вниманието на участниците във форума са мерките свързани с образоването, информираността на гражданите и разследването като оръжие за борбата срещу допинга. На въпрос за инкриминирането употребата на допинг, Кралев коментира, че това е много тежко решение. \"Тревожното е, че има много млади хора аматьори, които взимат\", констатира спортният ни министър.Така на година у нас в употреба на допинг са уличени между 13-15 души, от които един или двама са професионални спортисти, а останалите са от по-нисък ранг.Кралев не скри тревогата си относно състоянието на спорта за здраве във фитнесите и безконтролното продаване на хранителни добавки и различни субстанции от така наречените инструктори в тях. \"Има хора с много сериозна квалификация, има и други, които основната им цел е да постигат бърз резултат чрез такива субстанции, това е най-големият проблем в момента\", каза още той.Според него тази зараза вече е стигнала аматьорския спорт и засяга много млади хора, тийнейджъри, които искат да постигнат с малко усилия бърз ефект.Спортният ни министър се обяви за по-строг контрол. В тази връзка той увери, че България е готова да кандидатства за получаване на лиценз на своята антидопингова лаборатория. \"Нашата задача е да успеем да лицензираме антидопинг лабораторията, с която България разполага\", каза още той. Така за последните четири години е имало мораториум върху лицензирането на лаборатории в Европа. Съгласно регионална стратегия на WADA за развитие на лабораториите. \"На последните заседания в Корея стана ясно, че в Европа има и най-голяма нужда от разширяване на кръга от лаборатории и се надявам постигнахме споразумение тази пролет да бъде вдигнат този мораториум. Тогава и България и Беларус, които са в листата на чакащите, ще могат да кандидатстват. След като имаме вече лицензирана лаборатория тогава ще сме задължени да правим над 3000 проби годишно. Оттам нататък контролът трябва да стане много сериозен\", категоричен бе Кралев.", "date": "2018.01.24", "title": "България иска лиценз за антидопингова лаборатория"}
{"url": "https://news.bg/world/rast-na-iznosa-na-germansko-orazhie.html", "text": "Рязко увеличение на германския износ на оръжие през последните четири години по време на коалиционното управление на консерваторите на Ангела Меркел и социалдемократите, съобщава ДПА.В сравнение с предишната администрация почти половината от доставените оръжия са извън НАТО и ЕС.През 2014-2017 г. разрешителните за износ на оръжие са на стойност 25,1 милиарда евро, което е с 21% повече от данните за предходните четири години, когато консерваторите бяха в коалиция с либералите.Доставките за държави извън НАТО и ЕС са нараснали с 47% до 14,48 милиарда евро през последните четири години.Данните са разкрити в отговор на парламентарен въпрос на германската партия Левицата.", "date": "2018.01.24", "title": "Ръст на износа на германско оръжие"}
{"url": "https://news.bg/politics/atakuvaha-neno-dimov-v-ep-zaradi-pirin-i-mnenieto-mu-che-globalnoto-zatoplyane-e-mit.html", "text": "Министърът на околната среда и водите Нено Димов стана обект на критики от евродепутати по време на изслушване в ресорната комисия в Европейския парламент.Критиките към Димов бяха насочено главно към промените в Плана за управление на Национален парк \"Пирин\" и вижданията на министъра, че глобалното затопляне е мит, съобщи bTV.Критика към екоминистъра отправи австрийският евродепутат и социалдемократ Карин Каденбах. По думите ѝ много граждани и организации се страхуват, че чрез планираното строителство качеството на този национален парк ще бъде унищожено. \"Знаем, че казвате, че това са само 2% от защитената зона и подчертавате, че става въпрос само за строителството на въжен лифт. Но ако се погледнат плановете вътре въобще не се споменава лифта, а става въпрос за инфраструктурата, изграждане на писти, реконструкции и т.н.\", отсече Каденбах. Евродепутатът добави, че възможността за водохващания в 42% от парка може да се използва за съоръжения за изкуствен сняг и други, които противоречат на европейското право.На тази критика екоминистърът ни заяви, че не вижда връзка между националната политика на България и председателството на Съвета на ЕС. \"Задавате ми въпрос, който е свързан с националната политика и няма връзка с председателството на ЕС.\" Според Димов няма нарушения на законите, а по отношение на водохващанията \"говорим за вода до гражданите и не може да има двоен аршин\".Критиките продължиха. Соледад Кабезон, евродепутат от Испания, коментира стари изказвания на Димов, а именно че климатичните промени не са резултат от действията на човека и внушенията в тази посока са \"измама за трилиони\". \"Съмнението Ви в климатичните промени е малко шокиращо. Като че ли не се доверявате достатъчно да ЕС и на научните доказателства, които всеки ден показват климатичните изменени\", отсече Кабезон.Съпартиецът на Кабезон Тимо Вьолкен беше още по-краен. По думите му дебатът, който се води, е шокиращ. \"Аз съм честно казано шокиран от дебата, който в момента наблюдавам. Според мен не е достатъчно да се заявява, че има консенсус по климатичните промени и само да се казва, че това е добре като председател на Съвета. Това е твърде малко като политическа позиция. Вярвам, че всички ние в тази зала сме убедени, че в науката има консенсус за това, че климатичните промени се случват. За ЕС е много вредно с някакви формулировки да поставяте това под съмнение\", обясни Вьолкен.По тази критика Димов тълкува само важността на консенсуса за политиката. В отговор министърът на околната среда и водите на България заяви: \"Не е маловажно, когато се постигне политически консенсус. Науката не борави с думата \"консенсус\", но политиката борави. В политиката \"консенсус\" е ключов инструмент за постигане на определени цели. Това е изключително важно. Ако няма консенсус тези цели ще срещнат опозиция. При науката не можем да поставим тази дума, защото науката е търсеща. Тя се изправя пред предизвикателства и това й е ролята. Ако тя стигаше до консенсус нямаше да върви напред\".", "date": "2018.01.24", "title": "Атакуваха Нено Димов в ЕП заради Пирин и мнението му, че глобалното затопляне е мит"}
{"url": "https://news.bg/politics/spryaha-ratifikatsiyata-na-istanbulskata-konventsiya.html", "text": "Спряха процесът по ратификация на Истанбулската конвенция в Народното събрание, съобщава БНР.Парламентарната комисия по въпросите на младежта и спорта се обяви против Конвенцията. При гласуването резултатът за отхвърляне на документа беше спорен. Против документа гласуваха 10 души, а \"за\" 9. Решаващият глас изненадващо беше на депутата от ГЕРБ Георги Марков.Председателят на комисията Славчо Атанасов заяви, че \"Против\" гласуваха патриотите, Георги Марков от ГЕРБ, \"Воля\" и депутатите от БСП. \"За\" ратифицирането на конвенцията се обявиха представителите на ГЕРБ и ДПС.\"По принцип колегите са за защита на жените от насилие - това бе посочено като безспорен факт. Но в тази конвенция, която аз определих като красив бонбон, в който има отровен плод, се съдържат опасни текстове\", коментира Атанасов.Според него пет били скандалните члена, променящи изцяло същността на документа. Това именно били членовете, които отварят вратата към еднополовите бракове и налагат нестереотипни роли на половете, различни от традиционно утвърдените \"мъж\" и \"жена\".Правната комисия отложи дебатите за Истанбулската конвенция. Това беше предложено от БСП. Червените се мотивираха със сериозното разделение в обществото, което документът предизвика.Народните представители от \"Обединените патриоти\" и \"Воля\" подкрепиха предложението на левицата.Припомняме, че Истанбулската конвенция бе приета нееднозначно у нас. Съмнения предизвикват дефиницията за пол и стереотипите, свързани с него, както и спекулациите, че ще бъдат признати \"трети пол\" и гей браковете.ратификацията на документа и видя в нея \"духовна смърт\". Мнението на православната църква бе припознато и от католическата църква у нас. Днес мюфтийството също изтъкна, че От БСП предложиха идеята да се организира референдум по въпроса за ратифицирането на Истанбулската конвенция. Левицата остава против приемането на документа. Патриотите също се обявиха против ратификацията му.", "date": "2018.01.24", "title": "Спряха ратификацията на Истанбулската конвенция"}
{"url": "https://news.bg/world/tilarsan-prizova-rusiya-da-pritisne-asad.html", "text": "Руският външен министър Сергей Лавров и американският държавен секретар Рекс Тилърсън обсъдиха ситуацията на Корейския полуостров и сирийския въпрос. Това се казва в съобщение на руското външно министерство, цитирано от \"Ройтерс\".Министерството поясни, че двамата дипломати са обсъдили настоящата ситуация, свързана със сирийския мирен процес, включително и операцията на Турция в района на Африн. Те също така са обсъдили предстоящите преговори във Виена и конгреса за Сирия в Сочи.Лавров и Тилърсън са се съгласи за необходимостта Северна Корея стриктно да изпълнява исканията на Съвета за сигурност на ООН, допълва ведомството.Според съобщението Лавров е предупредил срещу ескалиране на ситуацията на Корейския полуостров и използването на провокираща риторика.Министър Лавров обърна внимание на демонстрираната от Пхенян готовност за диалог и призова за разрешаване на всички спорове само с дипломатически методи, като се вземат под внимание руско-китайските инициативи по въпроса, отбелязва външното министерство на Русия.От Държавния департамент на САЩ заявиха, че Тилърсън е разговарял по телефона с Лавров относно ролята на Кремъл да убеди сирийския режим да играе конструктивна роля в Женевския процес.Американският дипломат също е призовал руското правителство да ускори изпълнението на Минските споразумения и да работи за намаляване на напрежението в Източна Украйна.Той подчертал необходимостта всички резолюции на Съвета за сигурност на ООН за КНДР да бъдат бързо приложени от всички държави.", "date": "2018.01.24", "title": "Тилърсън призова Русия да притисне Асад"}
{"url": "https://news.bg/society/kzp-proveryava-problema-s-prilozhenieto-az-klientat.html", "text": "Комисията за защита на потребителите (КЗП) отговори на сигнала, който news.bg получи от свой читател, за това, че новото .КЗП посочват, че приложението за подаване на жалби от потребители към търговци \"Аз-клиентът\" е проект, администриран от фирмата SOCOURT. Следователно фирмата следи постъпващите сигнали и в случай, че търговецът не реагира до 5 дни, фирмата следва да препрати оплакването до компетентната институция - КЗП.\"При получаване на сигнал от администраторите на приложението ангажиментът на Комисията за защита на потребителите е да го третира като всички останали, които постъпват по официалните канали - на Националния телефон на потребителя 0700 111 22, през интернет страницата и в регионалните представителства в страната. Това означава да бъде извършена проверка и наложени санкции при установяване на нарушение на законодателството, по което КЗП има контролни функции\", обясняват от комисията.До момента обаче в Комисията за защита на потребителите сигнали от администраторите на приложението не са постъпвали.В отговора си до news.bg КЗП уверява, че във връзка с получена информация ще бъдат предприети действия за установяването на причините, поради които е възможно да има забавено препращане на сигнали от потребители от страна на фирмата, администрираща електронно приложение на \"Аз-клиентът\".", "date": "2018.01.24", "title": "КЗП проверява проблема с приложението \"Аз-клиентът\""}
{"url": "https://news.bg/regions/stroiteli-na-turska-kompaniya-saboriha-stolichen-kmet-v-kalta.html", "text": "Кметът на столичния район \"Младост\" Десислава Иванчева е била дърпана и бутана на строителен обект, стана ясно от профила на Иванчева в социалната мрежа Фейсбук.Иванчева е била на обекта, за да провери защо работят машини и вдигат шум след 22 часа.Тя е заснела проверката и поведението на охранителите с телефона си и пусна видеото в профила си във \"Фейсбук\".В социалната мрежа Иванчева пише: \"Вижте на какъв ужас бях подложена от персонала на Гаранти Коза, докато се опитвах да си свърша работата. Бутаха ме и накрая успяха да ме съборят в калта, докато бях дошла да проверя защо нарушават забраните за вдигане на шум вечер по сигнал на жители от 303 блок в Младост, в качеството си на кмет на квартала.Бутаха и ми дърпаха телефона, за да не ги снимам и накрая и той се озова в калта. Нямам думи и не знам как може да си позволят такова отношение към длъжностно лице, което просто иска да си свърши работата. Извиках и органите на реда\".Кметът направила изненадваща проверка снощи на проекта \"Гранд каньон\" на турската фирма \"Гаранти Коза\" след 22 часа.От видeото става ясно, че на място тя иска от строителите документи, които разрешават дейност в този час, но такива не са ѝ предоставени.От районната администрация обясниха пред bTV, че фирмата няма такова разрешително. Когато от News.bg поискахме коментар от \"Гаранти Коза\", от фирмата ни отпратиха за следващия ден, когато бихме могли да се техен ескперт, който отговаря за България.", "date": "2018.01.24", "title": "Строители на турска компания събориха столичен кмет в калта"}
{"url": "https://news.bg/int-politics/rusiya-sasht-zametoha-pod-kilima-razsledvaneto-na-himicheskite-orazhiya-v-siriya.html", "text": "Говорителят на Кремъл Дмитрий Песков обяви, че САЩ са прикрили истинското разследване на химическите оръжия в Сирия, съобщава ТАСС.Песков добави, че Вашингтон е покрил доказателствата и предпочита \"пътя за етикетиране без основания\".\"Така че като цяло ние категорично не сме съгласни с подхода, използван от американците, които всъщност заметоха под килима истинското разследване в предишни случаи на употреба на химическо оръжие\", отбеляза Песков.Говорителят на Путин отбеляза, че няма да коментира обвиненията на американския държавен секретар Рекс Тилърсън, че Русия \"носи отговорност\" за химическите атаки в Сирия, оставяйки на руското външно министерство да отговори на обвиненията му.", "date": "2018.01.24", "title": "Русия: САЩ заметоха под килима разследването на химическите оръжия в Сирия"}
{"url": "https://news.bg/politics/sega-ne-e-momentat-za-istanbulskata-konventsiya-smyata-radev.html", "text": "Сега не е моментът за ратификация на Истанбулската конвенция според държавния глава Румен Радев.По темата с ратификацита на Истанбулската конвенция в президенството разкол няма. В това увериха както държавният глава Румен Радев, така и вицето Илияна Йотова.\"Нямаме различия по темата с Истанбулската конвенция\", заяви Йотова в отговор на въпрос за разминаване на мнението с това за президента. Президентът също потвърди, че няма разкол в Президентството по отношението на конвенцията.Радев призова парламентът да прояви разум. Според него трябва да се обновят законите, за да има реална защита на правата на жените и децата.\"Сега не е моментът да ратифицираме тази конвенция\", смята държавният глава.\"Истанбулската конвенция е показателна какво не трябва да се прави. Да подписваме документ, който не е дебатиран тук. Също така от сърцето на Европа да се дават декларации, че ние ще приемем тази конвенция, без да се е произнесъл българският парламент. И много важно, без да е изчерпан, задълбочен, пълноценен дебат.\" Това заяви Радев в подкрепа на думите си, че българската политика трябва да се прави вътре и отстоява навън.По повод  Радев заяви: \"Трябва да си отговорим първо на въпроса има ли корупцията в България. Очевидно има. Трябва да си отговорим като общество как ние се противопоставяме на нея. За мен вотът на недоверие е част от усилията, които полага общество за справяне с проблема корупция.\"На въпрос за взаимоотношенията с институциите, Радев подчерта, че няма война между тях.\"Да, има определени ценностни разминавания\", заяви президента и обясни, че с премиера работят добре.\"Но не приемам български премиер и германски канцлер да оповестяват своето решение за покана на чужд държавен глава в България, а българският президент да го научава от медиите. Това не го считам за обида към мен, а към България и това нарушава духът на Конституцията.\" добави той.На въпрос колко често се вижда с лидерът на БСП Корнелия Нинова, Радев отговори:\"С г-жа Нинова се виждам толкова често,колкото и с премиера и председателя на НС.\"Той сподели, че има свои позиции и виждания и няма странно, ако те са близки до позициите на някоя политическа сила.По думите му президентът не дължи обяснение, ако не подкрепя властта.\"Времето, когато президентът беше безкритичен наблюдател на действията на парламента и правителството, отмина.\"На въпрос дали обмисля смяна на шефа на НСО във връзка с проверката на прокуратурата Радев заяви: \"Началникът на НСО не е подавал рапорт за освобождаване.\"Радев заяви, че мандатът на предишния президент е бил белязан със срив в авторитета на институцията, която е загубила контрола над ДАР и НСО. ДАР от пряко подчинена на президента станала пряко подчинена на МС.\"През годините от президентството се отнемат правомощия\", добави още Радев.\"Нямам никакво намерение да създавам самостоятелен политически проект\", категоричен беше президентът.По темата с изтребителите Радев зави, че не е повдигал той темата и не се е конфронтира с никой. Той заяви, че в процеса на модернизация на армията трябва да има откритост, прозрачност, конкурентоспособност.Той посочи по-важни проблеми като бедност, демографска криза, престъпност, корупция. Радев изрази и очакване правителството и парламента да си напишат домашното по- бързо, защото това очакват хората.", "date": "2018.01.24", "title": "Сега не е моментът за Истанбулската конвенция, смята Радев"}
{"url": "https://news.bg/world/madrid-se-opita-da-blokira-sreshta-mezhdu-puchdemon-i-lidera-na-katalunskiya-parlament-v-bryuksel.html", "text": "Испания е наредила на представителя на Каталуния в Брюксел да не позволява да се проведе запланувана среща между бившия лидер на испанския регион Карлес Пучдемон и председателя на регионалния парламент.Това заяви дипломатически източник, цитиран АФП.\"\", отбеляза източникът пред агенцията малко преди срещата.В крайна сметка те са провели среща в белгийската столица. ", "date": "2018.01.24", "title": "Мадрид се опита да блокира среща между Пучдемон и лидера на каталунския парламент в Брюксел"}
{"url": "https://news.bg/society/istanbulskata-konventsiya-ne-e-privilegiya-za-balgarskite-myusyulmani.html", "text": "Истанбулската конвенция не е привилегия за българските мюсюлмани. Тя крие рискове за тяхната идентичност като под формата на възпрепятстване на насилието над женския пол взима на прицел устойчивостта на семействата ни. \"Изкореняването\" на насилието над женския пол, което е в основата на \"Истанбулската конвенция\" не е наш естествен проблем, отговарящ на злободневните ни нужди.Това се казва в становище на Главното мюфтийство в България относно предложението българският парламент да ратифицира документа.В пространната позиция на мюсюлманското изповедание се прави религиозен и исторически преглед и на документа, и на отношенията към жената, децата, отношенията в семейството.От Мюфтийството припомнят, че Конвенцията на ЕС е подписана от България на 21 април 2016 г. на Френски и Английски език.В мотивите за подписването се предвижда създаване на цялостна правна рамка за защита на жените и децата от женски пол против насилие, но не са посочени мерки за прилагане, като обръщаме внимание и на факта, че конвенцията е неприложима в сегашната й форма в правната ни система, поради редица недефинирани понятия.Към днешна дата конвенцията е подписана от 44 държави - 28 членки на ЕС като 17 от тях са я ратифицирали. Случаят е актуален и за България, където са регистрирани 1 милион случаи на домашно насилие върху нежния пол.При едно \" предвижда се недопускането на промени от конституционен или нормативен характер. Но се знае, че ако се одобри тази конвенция в качеството си на международен договор, тя ще бъде с предимство и приоритет пред националните правни норми на България.Ратификацията й , Закона за Защита от дискриминация, Закона за Министерството на вътрешните работи, Закона за младежта, Закона за правната помощ и др., също и приемане на актове против домашното насилие над нежния пол, регламентиране на допълнителни мерки за защита на пострадали по отношение на които при извършване на престъплението е упражнено физическо или психическо насилие.Като изброяват множество документи от мюфтийството обясняват, че становището им се основава по Истанбулската конвенцията е основано преди всичко на договора за \"Защита правата на човека и основните свободи\". Заедно с тях са и препоръките на Комитета на Министрите от ЕС до държавите членки на ЕС за защита на жените срещу насилие.Останалите документи са Договора за стандарти и механизми относно равнопоставеността на половете; както и Конвенцията относно ролята на жените и мъжете в предотвратяването и разрешаването на конфликти и установяване на мирни отношения; и не на последно място документите на ООН относно насилието над жените, правата на децата и хората с увреждания приети и ратифицирани и от българския парламент.От мюфтийството уверяват, че тези документи осъждат насилието над жените, с в цялост, което е довело до разцепление на обществото ни по най-различни признаци.Семейният мир и толерантност, взаимното уважение между хората от различен пол и възраст са определени и дефинирани в нашия морален кодекс, се казва в позицията на Мюфтийството, която излиза два дни след становището на БПЦ и ден след становището на Католическата църква в България.Свещения Коран, определя жената като \"майка, дъщеря и съпруга\", правното й положение в семейството и обществото е дефинирано в 12 сури и многобройни аети. Всички те са залегнали в традициите и в семейните ни отношения, припомнят от мюсюлманското вероизповедание.\"Моралните норми, залегнали в свещената книга забраняват използване на насилие в семейството, срещу майката, жената и децата от женски и мъжки пол. Не се позволява грубото поведение по отношение на женския пол. По много ясен начин се дефинират правата и задълженията на бременните, кърмачета, майките, при развод, след развод, аборт, имуществени и наследствени такива; домашно насилие; физическо и психическо насилие върху женския пол; при сключване на брак или изповядване на развод пред свидетели; функциите на жената като съпруга и майка; материалната й обезпеченост като съпруга й майка и др. а също въпросите, отнасящи се до нейната духовна роля в семейството и обществото. Тези правни канони и морални норми бяха в сила и се прилагаха официално от Ислямските съдилища на Царство България до 1934 г.През последните 80 години те останаха определящи в мюсюлманските семейства в смесените райони на България. И днес те определят и гарантират физическото и духовното ни възпроизводство\", се казва в становището на Мюфтийството.Ислямското право предвижда 3 етапна скала за решаване на семейните конфликти свързани с жените. На първи етап се напътства; На втори етап \"съпруга и съпругата разделят леглата си.\" На трети етап - \"религиозен арбитраж\".Ислямското право отрежда равно и много отговорно място на жената в семейството като мъжът губи даже правото си да унаследява изцяло жена си, се казва в позицията на мюфтийството.Насилието над жените не е посрещнато никога с одобрение от страна на българските мюсюлмани. \"Те остават верни на следните завети на Пророка Мохамед: \"Бъдете учтиви с жените! \" \"Женете се!\" \"Дайте благи съвети на жените си!\" , се казва в позицията.Мюсюлманката е на почит и уважение в семейната среда. Тя е обичана съпруга и майка и семействата на българските мюсюлмани се управляват от съпрузите. Загадъчни са традициите в семейните ни отношения. В годините на социализма и през Преходния период тези отношения не се промениха съществено. Истанбулската конвенция крие рискове и взима на прицел устойчивостта на семействата ни, се казва в становището на Мюфтийството.От там се позовават на анкети, според които насилието над жените е резултат от отлъчване от ислямската култура, морал и семейни традиции, от употребяващи алкохол, наркотици, занимаващи се с проституция, със залагания и т.н. \"Изкореняването\" на насилието над женския пол, което е в основата на \"Истанбулската конвенция\" не е наш естествен проблем, отговарящ на злободневните ни нужди, е позицията на Мюфтийството.От там също наблягат на необходимостта от религиозно образование в българските училища. \"Чл. 30 на конвенцията определя биологичния пол и новото за нас явление \"Джендър\". Той е една от многото нови понятия, които навлязоха през последните 30 години в българския език. Английска дума от американската лексика. По първото разяснение \"Джендър\" е жена от \"социален пол\", от \"трети пол\". В този смисъл чуждицата няма значение в българското ежедневие и литература.Разяснението по случая, дойде от научните среди. \"Джендър\" е бил името на ритуал по обрязване на женския полов орган в Йемен\", се казва в становището.Според нашета религия залъгалката \"трети пол\", \"гей общество\", \"гей бракове\", а също \"\"Мюнхаузенския синдром\" и особено \"Джендър\" тематиката са опасни бездънни капани, скрити под \"Истанбулската конвенция\". Според мюсюлманското вероизповедание у нас този тип явление предвещава голяма драма за България.В това отношение да останем верни на повелята на Всевишния, който казва \"Не посягайте на жените!\", се казва в позицията на Мюфтийството.", "date": "2018.01.24", "title": "Истанбулската конвенция не е привилегия за българските мюсюлмани"}
{"url": "https://news.bg/int-politics/turtsiya-shte-osueti-igrite-po-granitsite-si-zaricha-se-erdogan.html", "text": "Турция ще \"осуети игрите\" по границите си, като се започне от сирийския пограничен регион Манбидж.Това обяви турският президент Реджеп Тайип Ердоган на петия ден след като турските военни нахлуха в региона на град Африн в Северозападна Сирия, съобщава \"Ройтерс\".Говорейки пред местни управници в Анкара, Ердоган също така призова международните неправителствени организации да подкрепят операцията на Турция срещу подкрепяните от САЩ \"Отряди за народна защита\" на сирийските кюрди.\"Имам съмнения за хуманността на онези, които подкрепят тази организация (\"Отрядите за народна защита\") и наричат Турция нашественик\", подчерта Ердоган.", "date": "2018.01.24", "title": "Турция ще \"осуети игрите\" по границите си, зарича се Ердоган"}
{"url": "https://news.bg/world/bryuksel-raztrevozhen-ot-situatsiyata-v-rumaniya.html", "text": "Европейската комисия обяви, че е разтревожена от последното развитие в Румъния и призова парламента на страната да преразгледа съдебните реформи, информира \"Ройтерс\".През декември 2017 г. румънският парламент прокара спорни реформи в съдебната власт, които според критици отслабват независимостта на съда. Промените предизвикаха и големи протести.\"\", се казва в съобщение на ЕК.Комисията призова страната да не предприема крачки назад и подчерта, че внимателно ще следи окончателните поправки в съдебното право, Наказателния кодекс и законите за конфликт на интереси и корупция.", "date": "2018.01.24", "title": "Брюксел разтревожен от ситуацията в Румъния"}
{"url": "https://news.bg/politics/korneliya-ninova-vizhda-protivoborstvo-mezhdu-institutsiite.html", "text": "Между институциите има противоборство. Този коментар направи лидерът на БСП Корнелия Нинова за . \"За мен просто разминаване между институциите е слабо изречение, правилното е противоборство\", посочи Нинова. По думите ѝ управляващото мнозинство и президентът Радев имат абсолютно различни позиции по важни за държавата теми, като например борбата с корупцията.\"ГЕРБ години наред, Бойко Борисов лично три мандата, превърна парламента в това, което каза г-н Радев - нотариат, който му заверява подписа\", подчерта соцлидерът.Нинова за пореден път припомни, че . \"От месеци не е идвал на парламентарен контрол\", изтъкна още лидерът на червените. По думите ѝ това е системно и последователно погазване на Конституцията и на институциите в България.\"Президентската двойка изпълни със съдържание институцията и абсолютно последователно изпълнява предизборните си обещания, а мнението на червените. Иначе имало и разминаване за някои приоритети на Радев. Не успя да ни убеди, включително и нас за достигане на 2% от БВП за превъоръжаване\", каза Корнелия Нинова.", "date": "2018.01.24", "title": "Корнелия Нинова вижда противоборство между институциите"}
{"url": "https://news.bg/crime/24-godishen-retsidivist-namushkal-zhena-i-opital-da-ya-iznasili.html", "text": "Осъдиха 24-годишния рецидивист Георги Д., нападнал с нож жена и опитал да я изнасили. Той жестоко нападнал и намушкал случайна жена и опитал да я изнасили. По обвинението на Районна прокуратура - Велико Търново подсъдимият се признал за виновен.Георги получи 9 години лишаване от свобода, съгласно закона наказанието му е редуцирано с една трета. Така Георги ще лежи 6 години в затвора при строг режим.Мъжът е осъден за това, че на 1 юни 2017 г. във Велико Търновона ул. \"Д. Рашев\", опитал да изнасили жена. Георги я принудил със сила - дърпал я за косата, удрял я с твърд предмет в главата и седем пъти я пробол с нож по шията и главата.Опитът за изнасилване представлява опасен рецидив и е останал недовършен по независещи от дееца причини. Георги е осъждан многократно. След като изтърпял последното наказание лишаване от свобода работел на различни места, като в началото на май 2017 г., пристигнал във Велико Търново, започнал работа в местна фирма като общ работник и наел апартамент на ул. \"Д. Рашев\".На 31 май 2017 г. късно вечерта отишъл до изоставена сграда в близост до \"Макдоналдс\", за да краде кабели. Срязал два кабела с медни жила, обелил ги и ги скрил в близките храсти с намерение на другия ден да ги продаде.На връщане, малко след полунощ на 1 юни, забелязал такси, което спряло и от него слязла жена. Георги решил да прави секс с жената на всяка цена.Извадил ножа, с бързи крачки настигнал жертвата си, хванал косата й и я ударил по главата. Без да я пуска я пробол с ножа в шията. Жената не спирала да крещи за помощ, затова той я намушкал още няколко пъти.Окървавената жена се свлякла на земята, а обвиняемият я хванал за глезените на двата крака и започнал да я влачи към тревиста местност, като по настилката оставала кървава диря. В този момент светнали фарове на таксиметров автомобил, който спрял на отбивката. Обвиняемият се уплашил, оставил жертвата си и побягнал.По искане на прокуратурата на Георги е взета мярка за неотклонение постоянен арест. Присъдата подлежи на обжалване пред Окръжен съд Велико Търново.", "date": "2018.01.24", "title": "24-годишен рецидивист намушкал жена и опитал да я изнасили"}
{"url": "https://news.bg/politics/toma-bikov-ne-chul-kakvo-e-napravil-prezidentat.html", "text": "Президентът Румен Радев отчел управлението на ГЕРБ. С тази позиция излезе Тома Биков за отчета за първата година след като президентът Румен Радев и вицепрезидентът Илияна Йотова встъпиха в длъжност.Очаквахме да чуем какво е направил президента за тази една година, за която управляваше България, дори в рамките на 3-4 месеца през служебното правителство, заяви депутатът от ГЕРБ.Радев казал какво всички останали не са или са направили през последната година, докато е президент. От това, че беше увлечен да коментира работата ни, президентът забрави да спомене, че правителството му удължи санкциите срещу Русия и подписа СЕТА, подчерта Тома Биков.Искаме да подчертаем, че голяма част от срещите, които президентът проведе с международни фактори, бяха благодарение на премиера Бойко Борисов, каза депутатът от ГЕРБ.Правителството се опитва да работи в синхрон с президентската институция, каза герберът. Концепцията на премиера Бойко Борисов, че отношенията между ЕС и Турция трябва да бъдат стабилни е от времето, когато Румен Радев не знаеше, че ще бъде кандидат за президент на БСП, захапа Биков.Премиерът няма вина, че Меркел, Юнкер, Таяни и Туск, които участват в договарянето на срещата с Турция, най-накрая и Ердоган, имат желание да се срещнат с него, допълни Биков.", "date": "2018.01.24", "title": "Тома Биков не чул какво е направил президентът"}
{"url": "https://news.bg/world/spetsialniyat-prokuror-na-sasht-razpita-i-shefa-na-tsru-za-ruskata-saga.html", "text": "Директорът на Централното разузнавателно управление (ЦРУ) Майк Помпео е бил разпитан от екипа на специалния прокурор на САЩ Робърт Мълър, съобщава \"Ройтерс\", позовавайки се на NBC.Мълър разследва дали Русия се е намесила на президентските избори през 2016 г. и възможно сътрудничество между Москва и предизборния екип на Доналд Тръмп.Американската медия се позовава на източници, които са запознати с разследването. Но не се отбелязва кога е проведен разпитът.Един от източниците разкри, че Помпео е \"периферен свидетел\" относно решението на Тръмп да уволни директора на ФБР Джеймс Коми.Вчера \"Ню Йорк таймс\" писа, че екипът на Мълър е разпитал и правосъдния министър Джеф Сешънс.", "date": "2018.01.24", "title": "Специалният прокурор на САЩ разпита и шефа на ЦРУ за руската сага"}
{"url": "https://news.bg/int-politics/obvinyavat-rusiya-za-namesa-po-sveta-sarbiya-za-vsichko-na-balkanite-nedovolen-lavrov.html", "text": "Русия винаги е била обвинявана за намеса в различни събития по света, както и Сърбия е обвинявана за всичко, случващо се на Балканите. Това е коментирал руският външен министър Сергей Лавров, цитиран от сръбската информационна агенция \"Танюг\" и БТА. Лавров не виждал никаква друга роля на Москва в страните от Балканите, освен че ставало дума за \"традиционни и близки приятели\" на Русия. Като пример за нападките срещу Москва той посочил сръбско-руския център в Ниш, изтъквайки, че колкото повече Москва настоява, че този център служи само за гасене на пожари, толкова повече на Запад се разпространяват подозрения, че Кремъл по този начин се опитва да влияе на ситуацията на Балканите.Лавров твърди, че този център е осигурил помощ не само на Сърбия, но и на Черна гора. \"Мисля, че там работят осем руснаци и десет сърби. Те извършват мониторинг на положението, когато става дума за изненадващи ситуации и когато става дума за катастрофи и природни бедствия\", посочил руският първи дипломат. Той казал, че въпреки това американският посланик в Белград е поискал от ръководството на Сърбия да не подписва никакъв договор за имунитета на персонала на този център, защото бил \"шпионско гнездо\".", "date": "2018.01.24", "title": "Обвиняват Русия за намеса по света, Сърбия - за всичко на Балканите, недоволен Лавров"}
{"url": "https://news.bg/health/lekari-otchitat-che-vodesht-e-strahat-ot-vaksinata-sreshtu-rak-na-matochnata-shiyka.html", "text": "Всеки ден у нас умира една жена с диагноза рак на маточната шийка. Ракът на маточната шийка е второто по честота заболяване сред жените под 44-годишна възраст в целия свят. Данните припомниха по време на официалното откриване на Европейската седмица за предпазване от рака на маточната шийка.Стартът на седмицата, която се провежда за 11 пореден път, бе даден от председателя на Народното събрание Цвета Караянчева. Инициативата се провежда под патронажа на Комисията по здравеопазване към 44-то Народно събрание под надслов: \"Заедно срещу рака на маточната шийка избери живота\".Д-р Стефан Константинов, бивш министър на здравеопазването, изтъкна, че от заболяването страдат не само жените в активна възраст, но и възрастните жени. Така в националния раков регистър за 2014 г. заболелите жени над 70-годишна възраст, са 150, а през 2015 г. - 158.\"Тези числа показват, че преди десет години не е имало профилактика и ранна диагностика на рака. Знаем, че в днешно време имаме профилактика с ваксините, която да не допусне въобще заразяване с тези онкогенни вируси. Знаем, че имаме цитонамазки от десетилетие, с което може да хванато заболяването в ранен стадий. Числата показват, че има много какво да се направи и трябва да продължи работата в тази насока\", заяви Константинов.Председателят на Българско сдружение по иновативна медицина д-р Валери Цеков отбеляза, че обхватът на Националната програма за превенция рака на маточната шийка не е достатъчен. България е една от 87-те държави в света, която разполага с подобна програма.Целта на програмата е да накара жените да помнят, че трябва да правят редовни гинекологични прегледи, редовни цитонамазки.\"Ако момичетата между 11 и 18 години, са ваксинирани срещу човешки папиломен вирус, то тогава всички тези усилия могат да доведат почти до 95% успех за предпазване на рака на маточната шийка\", посочи д-р Цеков. По думите му това е най-важното послание на европейската седмица за превенция - да напомни на хората, че няма по-добър начин за борба от превенцията.\"С тази програма с тези мерки жените могат да се предпазят от заболяването, което е много по-добре, отколкото да се лекуват от вече настъпилото заболяване. За съжаление обхватът на програмата не е този, който имахме през първите пет години. Тогава бяхме стигнали до 25% имунизационно покритие\", констатира д-р Цеков.По думите му за 2017 г. вероятно ще бъдат обхванати не повече от 5-6 хиляди поставени дози ваксина срещу ЧПВ при положение, че целевата група на програмата е 60 хиляди момичета. \"Така че все още програмата не може да изпълни поставените цели и уви ние все още ще се срещаме твърде често с рака на маточната шийка\", допълни той.\"Трябва да положим повече усилия, обществото да прояви по-голямо разбиране, ваксинационния обхват трябва да се увеличи значително, за да можем да постигнем предпазване\", каза д-р Цеков.Според него родителите на млади момичета, от чието съгласие зависи поставянето на ваксината все още се опасяват от странични ефекти. \"Трябва да разберем, че няма как една ваксина, която се поставя в такива огромни количества в цял свят да има по-различно поведение в България. Никъде в света няма отбелязани сериозни странични ефекти от тази ваксина. За щастие в България също подобни ефекти не са забелязани. Ние към момента вече седем години откакто вървят ваксинациите срещу човешки  странично явление от тази ваксина. Така че според мен това са най-големите опасения на хората. Оставям настрана слуховете как тази ваксина предизвиквала едно или друго заболяване, които са също неоснователни\", допълни д-р Валери Цеков.", "date": "2018.01.24", "title": "Лекари отчитат, че водещ е страхът от ваксината срещу рак на маточната шийка"}
{"url": "https://news.bg/world/cheshkiyat-prezident-zeman-vrachi-vtori-mandat-na-babish-za-sastavyane-na-kabinet.html", "text": "Чешкият президент Милош Земан за втори път възложи мандат на премиера Андрей Бабиш в опит да сформира ново правителство, съобщава \"Ройтерс\".През декември 2017 г. Бабиш състави правителство на малцинството, което не получи доверие по време на гласуване в парламента през миналата седмица.Бабиш, милиардер и лидер на партия ANO, която спечели изборите през октомври миналата година, не може да привлече други партии за коалиция, тъй като е обвинен в злоупотреби с евросредства преди 10 г.Днес Земан прие оставката на Бабиш, но веднага му възложи мандат да се опита да формира правителство след преговори с другите партии.Преди двамата лидери имаха разногласия помежду си. Земан обеща да възложи нов мандат на Бабиш, оказвайки натиск върху другите партии да сътрудничат, докато Бабиш и ANO подкрепят Земан за нов мандат на предстоящия тази седмица балотаж за президент.Чешкият президент обяви, че ще даде време на Бабиш да сформира мнозинство в 200-местната долна камара, където ANO има само 78 места.Но Земан подчерта, че в случай на загуба на изборите тази седмица, той отново ще назначи Бабиш за премиер преди да му изтече мандатът на 7 март.Бабиш изрази надежда партиите да бъдат по-склонни на компромис при втория опит за формиране на правителство.Някои партии намекнаха, че са готови да участват в разговорите, но само Комунистическата партия обяви, че няма проблем Бабиш да бъде премиер, въпреки че е разследван.Милиардерът твърди, че кабинетът му ще поеме проевропейски курс и няма да настоява за организиране на референдум за излизане от ЕС.Социалдемократите, които управляваха страната преди изборите през октомври, ще проведат конгрес през февруари, на който ще решат дали да се присъединят към ANO.", "date": "2018.01.24", "title": "Чешкият президент Земан връчи втори мандат на Бабиш за съставяне на кабинет"}
{"url": "https://news.bg/crime/postoyanen-arest-za-hlapeto-ubilo-kloshar.html", "text": "Окръжният съд във Варна наложи мярка за неотклонение \"задържане под стража\" на 14-годишният Денис Ж., обвинен в убийството на клошаря във Варна. Другият виновен е 13-годишен и по закон не носи наказателна отговорност.Припомняме, децата първо влезли в конфликт с бездомника на 16 януари пред пункт за вторични суровини. На следващият ден те го пребили. На 20 януари тинейджърите намерили мъжа и го пребили отново. Впоследствие обаче решили, че това не е достатъчно и продължили с боя. Мъжът издъхнал от тежка черепно-мозъчна травма. Аутопсията показала, че клошарят бил със счупени ребра, причинили разкъсване на вътрешните му органи.Другите две деца, които били на мястото на убийството, снимали побоя над бездомника.Бездомникът бил намерен от случаен минувач в безпомощно състояние в района на пазара до блок 20 в кв. \"Владиславово\".За подобно тежко престъпление се предвижда \"лишаване от свобода\" за срок от 15 до 20г., доживотен затвор или доживотен затвор без право на замяна. Предвид непълнолетието, законът предвижда редуциране на наказанието и 14-годишният Дeнис Ж. може да получи \"лишаване от свобода\" от 3 до 10 години.Защитата на момчето възрази спрямо исканата от прокуратурата мярка за неотклонение и поиска домашен арест. В залата 14-годишният младеж заяви, че иска да се върне при родителите си. Момчето няма предишни криминални и противообществени прояви. Семейството му полага грижи за него, като Денис посещава училище.В Детска педагогическа стая, за Денис има лоши характеристични данни, касаещи както неговата личност, така и липсата на достатъчен контрол от страна на близките и липсата на адекватен контрол от страна на учебното заведение, в което той учи.Денис и преди е нанасял побой основно върху възрастни хора, които за щастие не са довели до подобен фатален резултат.Най-тежката мярка \"задържане под стража\" се определя за непълнолетни в изключителни случаи, информират от прокуратурата.", "date": "2018.01.24", "title": "Постоянен арест за хлапето, убило клошар"}
{"url": "https://news.bg/int-politics/yaponiya-zaseche-tanker-prehvarlyasht-petrol-na-korab-na-severna-koreya.html", "text": "Външното министерство на Япония обяви, че японски военноморски разузнавателен самолет е засякъл петролен танкер под флага на Доминиканската република, очевидно прехвърлящ гориво на севернокорейски танкер в открито море, съобщава \"Асошиейтед прес\".От японското външно министерство уточняват, че възможното прехвърляне на гориво в нарушение на резолюциите на Съвета за сигурност на ООН е било наблюдавано в Източнокитайско море в събота.Допълва се, че Япония е съобщила на Съвета за сигурност за случката с двата танкера, като това се е разиграло преди зазоряване.Япония е изпратила включително четири снимки на корабите, намиращи се един до друг, а след изгрев слънце са се отдалечили един от друг.САЩ по-рано идентифицираха севернокорейския танкер като участвал в нелегални трансфери в морето.Санкциите на ООН срещу Северна Корея ограничават търговията с енергоносители и забраняват прехвърлянията на стоки на севернокорейски кораби в морето.", "date": "2018.01.24", "title": "Япония засече танкер, прехвърлящ петрол на кораб на Северна Корея"}
{"url": "https://news.bg/regions/gorski-i-zhandarmeristi-sastaviha-16-akta-za-nezakonna-darvesina.html", "text": "Горските инспектори от Пловдив и Хисар заедно с жандармеристи проведоха масирана акция на територията на село Ръжево конаре, село Дълго поле, село Бегово и село Долна махала, съобщиха от Земеделското ведомство.Инспектори и полицаи провериха 44 частни адреса за съхранение на незаконна дървесина. Съставени са 16 акта за съхранение на незаконно придобита дървесина и са конфискувани 27 куб. м дърва за огрев. От началото на годината в Пловдив са направени повече от 830 броя проверки, 147 от тях на превозни средства, 83 обекта за добив на дървесина, 71 обекта за продажба на обла и фасонирана дървесина и НГП, 303 ловци, 92 риболовци и 130 други физически лица и имоти.За периода са съставени общо 40 акта по Закона за горите. В прокуратурата са изпратени 15 преписки.През зимните месеци, когато опитите за нерегламентиран дърводобив зачестяват, засилен контрол се извършва на територията на цялата регионална дирекция. Проверките продължават, предупредиха от МЗХГ.", "date": "2018.01.24", "title": "Горски и жандармеристи съставиха 16 акта за незаконна дървесина"}
{"url": "https://news.bg/economics/rabotodateli-otkazvat-sreshta-v-ministerstvo-na-energetikata.html", "text": "Асоциацията на организациите на българските работодатели - АОБР отхвърли поканата за среща в Министерството на енергетиката - МЕ, насрочена за днес, от 16.00 часа. Поканата от страна на МЕ е отправена, освен към АОБР, и към дружествата от БЕХ ЕАД (НЕК ЕАД, АЕЦ Козлодуй ЕАД, ТЕЦ Марица Изток 2 ЕАД), както и към АСЕП, АТЕБ, КЕВР, КНСБ и КТ \"Подкрепа\".Предвижда се срещата да бъде водена от министъра на енергетиката Теменужка Петкова.В писмото си за отказ от участие в срещата АОБР изтъква, че срещи в подобен формат са провеждани вече два пъти, но не са довели до никаква промяна в ситуацията около българската енергетика и особено около неприемливите отклонения на \"либерализирания\" пазар на електроенергия.В писмото си до МЕ, АОБР коментира, че:", "date": "2018.01.24", "title": "Работодатели отказват среща в Министерство на енергетиката"}
{"url": "https://news.bg/politics/aleksandar-simov-dovolen-ot-otcheta-na-prezidenta.html", "text": "Социалистите са доволни от отчета на президента. Според депутата Александър Симов съществува ценностна война и прехвърляне на искри между институциите. Мнозинството от ГЕРБ прави всичко възможно да влезе във война с Румен Радев, подчерта червеният депутат., съгласи се Симов с констатациите на държавния глава. \"Това дължим на негово превъзходителство Бойко Борисов\", подчерта депутатът. Трайна и системна черта на ГЕРБ била да пренебрегват парламента и да го превърнат в придатък.България не е премиерска република независимо от желанието на Бойко Борисов, посочи обаче социалистът.", "date": "2018.01.24", "title": "Александър Симов доволен от отчета на президента"}
{"url": "https://news.bg/int-politics/turtsiya-arestuva-150-dushi-za-postove-v-sotsialni-mrezhi-i-operatsiyata-v-siriya.html", "text": "Турция е задържала 150 души за \"разпространение на терористична пропаганда\" в социални мрежи, във връзка с военната кампания срещу кюрдската милиция в Сирия, съобщава \"Ройтерс\".Политиците, журналистите и активистите са сред арестуваните публикували в  социални мрежи, според прокюрдската народна демократическа партия, втората по големина опозиционна партия в парламента.Полицията е организирала операции в 31 провинции, като 11 заподозрени са задържани под стража, а седем души са освободени, съобщава държавната агенция \"Анадолу\", цитирайки полицейски служители. Допълват, че разпитът на другите 132-ма продължава.\"Полицейски служители заявиха, че акаунти в социални мрежи се наблюдават непрекъснато и че всички потребители, които разпространяват пропаганда на терористични групи, ще бъдат преследвани\", коментират \"Анадолу\". ", "date": "2018.01.24", "title": "Турция арестува 150 души за постове в социални мрежи и операцията в Сирия"}
{"url": "https://news.bg/regions/zatvaryat-tsentara-na-sofiya-za-koli-pri-mrasen-vazduh.html", "text": "Центърът на София ще се затваря за автомобили, когато се отчита замърсяване на въздуха. Това ще става няколко дни през годината, основно през зимата. Това заяви пред Нова зам.-кметът по транспорта в Столична община Евгени Крусев.Стана ясно, че окончателните мерки на СО срещу мръсния въздух са готови, Комисията по околна среда прие обсъжданите краткосрочни мерки за борба със замърсяването на въздуха. Крусев коментира тези препоръки на екокомисията към СОС, които предстои да се одобрят в четвъртък.Крусев посочи, че мерките са само за замърсяване с фини прахови частици (ФПЧ), защото другите показатели били в норма. По думите му идеята за затварянето на центъра на София за коли при дни, когато въздухът е замърсен, цели колите да не влизат в центъра и съответно да се стимулира използването на градския транспорт. Нарушителите нямало да бъдат глобявани, но нямало и да има къде да паркират. \"Няма как да се спрат всички коли... Става въпрос за контролиране на паркоместата\", посочи Крусев. Тук СО ще преценява дали да се затвори дадена улица, цяла зона или паркинг.\"Идеята на тези мерки е, стъпковидно, в зависимост от това какво замърсяване очакваме да има или констатираме, че има, да се въвеждат редица от мерки, които да допринесат за подобряването на качеството на въздуха\", коментира зам.-кметът.Припомняме, по-рано днес стана ясно, че общинският съветник Стефан Марков е предложил в екокомисията да се въведат мерки, предвиждащи промени в данъчните ставки на база замърсяване - различни данъци за гражданите, които шофират автомобили на различни горива.Марков предложи да се въведат данъчни облекчения за хората, които управляват коли с газови уредби. Съответно тези, които шофират  трябва да плащат повече, защото замърсяват повече.", "date": "2018.01.24", "title": "Затварят центъра на София за коли при мръсен въздух"}
{"url": "https://news.bg/int-politics/amerikantsi-i-britantsi-se-bieli-sreshtu-turtsiya-v-afrin.html", "text": "Американски, британски и германски доброволци, които са се сражавали с терористичната групировка ДАЕШ (\"Ислямска държава\") заедно с оглавяваните от сирийските кюрди Сирийски демократични сили (СДС) в Сирия, са в района на Африн, за да се сражават срещу Турция, която предприе офанзива там. Това обявиха от СДС, цитирани от \"Ройтерс\".Контролираният от сирийските кюрди анклав Африн е атакуван от турската армия и подкрепяната от Турция Свободна сирийска армия.\"Имаше желание от страна на чуждестранните бойци, които се сражаваха в Ракка и които се сражават в Дейр ез Зор, да отидат в Африн\", изтъкна представителят на СДС Редур Кселил.Той отказал да каже кога чужденците са отишли в Африн, но заяви, че те наброявали \"десетки души\". \"Те ще водят битки срещу турската инвазия\", посочи Кселил.\"Има американци, британци, германци, различни националности от Европа, Азия и Америка\", уточниха от СДС.Междувременно от СДС обявиха, че турската армия лъже, че ДАЕШ присъства в района на Африн в Северозападна Сирия, като я обвини, че се опитва да заблуди глобалното обществено мнение.\"Целият свят знае, че ДАЕШ не присъстват в Африн\", отсече Редур Кселил.Вчера турските военни обявиха, че най-малко 260 сирийски кюрди от \"Отрядите за народна защита\" и терористи от ДАЕШ са били убити при операцията им в Африн.Кселил подчерта, че турските военни значително преувеличават броя на жертвите от СДС и \"Отрядите за народна защита\". Той потвърди, че бойци от двете бойни подразделения са били убити, но отказал да каже колко. Той също така твърди, че СДС са убили десетки бойци на Турция и Свободната сирийска армия, но заявил, че няма точни данни.", "date": "2018.01.24", "title": "Американци и британци се биели срещу Турция в Африн "}
{"url": "https://news.bg/world/v-germaniya-zovat-za-spirane-dostavkite-na-orazhie-za-turtsiya.html", "text": "Германското правителство е изправено пред призиви да спре износа на оръжие за Турция след появила се информация, че произведени в европейската държава танкове \"Леопард\" са използвани в офанзивата срещу сирийските кюрди, информира БиБиСи.Някои германски политици поискаха да се прекратят доставките на оръжие за Турция, която провежда операция \"Маслинова клонка\" срещу сирийските кюрди в северозападната част на Сирия.Само преди няколко седмици външните министри на Германия и Турция си обещаха да подобрят двустранните отношения, които са драматично обтегнати през последните години.В края на миналата седмица беше разпространена информация, че Берлин е на път да одобри молба на Турция германският производител на оръжие Rheinmetall да модернизира танковете Леопард 2, за да бъдат по-малко уязвими при експлозиви.Смята се, че Турция използва танковете срещу ДАЕШ (\"Ислямска държава\") в Сирия. Но експерти в областта на отбраната са заявили пред германски медии, че снимки от операцията \"Маслинова клонка\" на Турция показват, че са използвани и срещу сирийските кюрди.Десни и леви германски политици се обявяват против споразумението за модернизиране на танковете и са поискали от правителството да изясни позицията си относно турската офанзива в Африн, Северна Сирия.Норберт Рьотген, председател на комисията за външна политика към Бундестага, член на Християндемократическия съюз, заяви, че е \"напълно очевидно\", че Германия не трябва да предоставя оръжия.Той подчерта пред БиБиСи, че намесата на турските сили е \"незаконна, в противоречие с международното право и контрапродуктивна относно борбата срещу ДАЕШ\".Според него Турция не може да твърди, че действа с цел самоотбрана, \"защото няма нападения срещу Турция от сирийските кюрди в Сирия\".", "date": "2018.01.24", "title": "В Германия зоват за спиране доставките на оръжие за Турция"}
{"url": "https://news.bg/crime/katastrofa-ubi-edin-i-rani-dvama-v-nova-zagora.html", "text": "Малко след полунощ е пристигнал сигнал за катастрофа в полицията в Нова Загора, съобщава \"\". Един мъж е загинал при сблъсъка, а двама души са пострадали. Катастрофата е станала на улица \"Цар Освободител\" в града.Оказва се, че патрулен екип на РУ - Нова Загора е падал сигнал за автомобил \"БМВ\" с английска регистрация за извършване на проверка.За да не бъде проверен, шофьорът прави обратен завой и увеличава скоростта, при което губи контрол над автомобила, излиза от платното и се удря последователно в електрически стълб, бетонна ограда, тухлен зид и дърво. В автомобила са пътували мъж на 39 години и две момчета на 18 и 15 години, всички от град Нова Загора. И тримата нямали книжки.39-годишният мъж е получил тежки наранявания и е починал на път към болницата. Двете момчета са настанени за лечение в МБАЛ - Сливен, без опасност за живота.Образувано е досъдебно производство по случая.", "date": "2018.01.24", "title": "Катастрофа уби един и рани двама в Нова Загора"}
{"url": "https://news.bg/society/planinskite-spasitelite-pomognaha-na-dvama-izgubeni-snoubordisti.html", "text": "Екипи на Планинската спасителна служба (ПСС) към Българския червен кръст (БЧК) спасиха двама сноубордисти, изгубили се във Витоша и Рила, съобщи \"\".И двамата сноубордисти се изгубили в планината през изминалото денонощие. Единият се изгубил във Витоша, в посока село Чуйпетлово, а другият - в Рила, край Боровец, в посока село Бели Искър.Спасителите съветват неопитните скиори и сноубордисти да не напускат територията на пистите, както и да не навлизат в райони, където няма маркировка и където има опасност от лавини.За днес средна опасност от лавини има за северните, североизточните и източните склонове на планините. Планинските спасители съобщават и че в Пирин планина лавиноопасността е висока.", "date": "2018.01.24", "title": "Планинските спасителите помогнаха на двама изгубени сноубордисти"}
{"url": "https://news.bg/politics/dps-delikatno-kritikuvat-prezidenta-radev.html", "text": "ДПС с лек намек за недоволство към първата година на президента Румен Радев.Лидерът на ДПС Мустафа Карадайъ беше лаконичен в кулоарите на парламента. \"Ние от ДПС оценяваме положително първата година от мандата\", подчерта той.\"Той имаше и успешни опити да бъде коректив и на законодателната, и изпълнителната, и на съдебната власт\", посочи Карадайъ и добави, че Радев се опитва да бъде обединител на нацията. \"Но нашите избиратели, които гласуваха за него, имат малко по-големи очаквания\", призна Карадайъ.", "date": "2018.01.24", "title": "ДПС деликатно критикуват президента Радев"}
{"url": "https://news.bg/world/britanskite-detsa-po-pritesneni-ot-tramp-v-sravnenie-s-globalnoto-zatoplyane-i-yadrena-voyna.html", "text": "Децата във Великобритания са по-притеснени от американския президент Доналд Тръмп, отколкото от глобалното затопляне или възникване на ядрена война.Това показва ново социологическо проучване на Фондация за психично здраве, цитирано от \"Индипендънт\".В проучването са анкетирани 1 800 родители на деца на възраст между 5 и 18 години, които са били попитани от какво се притесняват синовете и дъщерите им.Повече от 1/3 от родителите (41%) посочват заплахата от тероризъм, докато 33% заявяват, че се притесняват от Тръмп и администрацията му.32 на сто от анкетираните отбелязват, че децата им се страхуват от глобалното затопляне и климатичните промени, а 23% посочват заплахата от ядрена война.От тези, които казват, че децата им са разтревожени, 61% от родителите заявяват, че децата им задават много въпроси за световните събития, докато 24 на сто казват, че са забелязали, че децата им търсят по-голяма сигурност.Проучването е проведено от YouGov.", "date": "2018.01.24", "title": "Британските деца по-притеснени от Тръмп в сравнение с глобалното затопляне и ядрена война"}
{"url": "https://news.bg/politics/borisov-iska-ostavkata-na-shefa-na-dazd-ofeliya-kaneva.html", "text": "Председателят на Държавната агенция за закрила на детето (ДАЗД) Офелия Кънева да бъде освободена от поста си. Това предложение внесе премиерът Бойко Борисов до Министерския съвет.За временно изпълняващ длъжността е определен д-р Валентин Димитров, заместник-председател на агенцията, съобщиха от Министерския съвет.Борисов разпореди също така Главният инспекторат на Министерския съвет да направи цялостна проверка на дейността на ДАЗД, в която специално да бъдат анализирани извършените наблюдение и контрол на специализираните институции за отглеждане на деца относно спазването на правата на детето.Мотивът за предложената от премиера Борисов промяна в ръководството на ДАЗД е липсата на адекватни мерки срещу насилието в дома за деца и младежи с увреждания \"Хризантема\" в Габрово.Припомняме, преди дни в публичното пространство бяха публикувани видеозаписи с насилие в този дом.В началото на юни 2016 г. предишният директор на ДАЗД Ева Жечева бе атакувана след провеждането на парламентарна Кръгла маса по въпросите на децата в риск. На нейно място бе назначена Офелия Кънева.", "date": "2018.01.24", "title": "Борисов иска оставката на шефа на ДАЗД Офелия Кънева"}
{"url": "https://news.bg/crime/nameriha-martav-76-godishen-mazh-obyaven-za-izdirvane.html", "text": "Случайни минувачи са открили тяло на възрастен мъж между пловдивския квартал \"Коматево\" и село Марково, съобщи Фокус.Сигналът за намереното тяло е подаден около 14 часа вчера. Тялото на мъжа е било намерено в напоителен канал. При огледа на тялото не са открити следи от насилие.Самоличността на мъжа е установена. Мъжът е на 76-годишна възраст и е бил обявен за издирване в края на месец октомври 2017 година.По случая е образувано досъдебно производство.", "date": "2018.01.24", "title": "Намериха мъртъв 76-годишен мъж, обявен за издирване"}
{"url": "https://news.bg/politics/iss-iska-uskoren-hod-kam-chakalnyata-na-evrozonata.html", "text": "От Икономическия и социален съвет настояха със становище за ускоряване на подготовката на България за членство в ERM-II.На пресконференция председателят на съвета проф. Лалко Дулевски посочи, че за членство в чакалнята на еврозоната се полагат усилия от всички правителства на България от 2007 г. насам.Той бе категоричен, че сега е настъпил подходящият момент за реализиране на това намерение заради политическата подкрепа, която страната ни получава за председателството на Съвета на Европейския съюз. Проф. Лалко Дулевски посочи, че до края на председателството или до 1-ви юли 2017 г. страната ни трябва да бъде приета във валутния механизъм ERM-II.Всъщност страната ни е изпълнила всички критерии за членство в зоната - дял на бюджетния дефицит под 3%, ниво на външен дълг много под 60% - около 25% и изпълнява на практика всички критерии за конвергенция, гарантиращи, че страната ни е готова да приеме еврото. Проф. Лалко Дулевски коментира, че в българското общество има една силна поляризация. \"Трябва да подчертаем, че българските правителства от приемането ни в ЕС досега са полагали усилия за присъединяване към ERM-II. Освен правителството много е важна ролята и на БНБ\", посочи проф. Дулевски.ИСС настоява до края на европредседателството - България да бъде член на ERM-II. Освен това проф. Дулевски коментира, че с обективния критерий принадлежност към еврозоната на практика се реализира един от петте сценарий, предложен в Бялата книга на председателя на ЕК Жан-Клод Юнкер, а именно Европа на две скорости или \"Европа на страните извън еврозоната\" и \"Европа на страните в еврозоната\".Димитър Бранков, член на ИСС и заместник-председател на БСК отбеляза пълното единство между работодатели и синдикати по тази тема. Той бе категоричен, че това е приоритет с най-висока значимост. По думите му неговата реализация ще отключи и ускори необходимите структурни реформи. Според него страната ни е в уникална ситуация, заради 20-годишното действие на Валутния борд, който е и един от най-рестриктивните и налага много предпазлива политика от страна на централната банка.\"България е единствената страна с такава парична система в рамките на ЕС\", посочи Бранков. По думите му страната ни е често неправилно е свързвана с Гърция и Италия, тъй като по време на присъединяването си към ERM-II и двете страни са имали гъвкав валутен курс. Страната ни трябва да се сравнява с Балтийските държави. \"България е най-готова - именно поради 20-годишното си пребиваване във валутен борд\", коментира още той. Образно казано вечерята е била един път, а сме платили сметката многократно, коментира Бранков. Той бе категоричен, че с приемането на еврото българският бизнес ще бъде облекчен за достъп до кредитиране.По отношение на доходите президентът на КНСБ Пламен Димитров коментира, че нито влизането в еврозоната, нито влизането в ERM-II ще попречи ръста на доходите.В заключението от представеното становище на ИСС се посочва че: \"ИСС изразява своята убеденост, че чрез изграждането до 2025 г. на завършен Икономически и паричен съюз със своите два стълба: парична политика, включваща единната парична единица - еврото и ЕЦБ, и икономическа политика, насърчаваща развитието на координацията на икономическите политики в ЕС, с цел въвеждането на еврото във всички държави - членки на Съюза, съвместно с единния пазар ще се допринесе за повече икономическа стабилност, балансиран икономически растеж, по-високо ниво на качествена заетост и устойчивост на публичните финанси\".", "date": "2018.01.24", "title": "ИСС иска ускорен ход към чакалнята на еврозоната"}
{"url": "https://news.bg/crime/politsiyata-otkri-nad-kilogram-marihuana-i-70-saksii.html", "text": "При полицейска операция по противодействие на наркопроизводството и наркоразпространението е разбита наркооранжерия и е иззет близо килограм марихуана.Акцията е проведена от служители на ТСБОП-София област и Велико Търново и криминалисти на ОДМВР-Плевен.В рамките на операцията са претърсени адреси и автомобили в Плевен и село Славяново. Оттам са иззети близо килограм марихуана и електронна везна.При процесуално следствени действия в селскостопанска постройка на бивше ТКЗС в Павликени, наета от И.К. Сградата била превърната в наркооранжерия. Помещението било оборудвано с осветителни тела, препарати, торове, капкомери и вентилатори. Намерени били 70 саксии и обрана вече наркопродукция.Операцията е реализирана под наблюдението на Специализираната прокуратура. Действията по разследването продължават в рамките на образуваното по случая досъдебно производство.", "date": "2018.01.24", "title": "Полицията откри над килограм марихуана и 70 саксии "}
{"url": "https://news.bg/world/frantsiya-dade-na-grazhdanite-si-pravo-da-pravyat-greshki.html", "text": "Френските депутати гласуваха важен член в нов закон, който дава на гражданите \"право да правят грешки\", когато се занимават с правителството, без автоматично да бъдат наказвани, пише \"Гардиън\".Членът, който беше приет с вдигане на ръка в Националното събрание, е \"крайъгълен камък\" в закон за \"държава в служба на надеждно общество\", според правителството на Франция.Законът е част от реформи на президента Еманюел Макрон да позволи на гражданите да допускат грешки в отношенията си с властите, без да има риск от наказание за първо нарушение.Администрацията ще доказва дали гражданинът е действал злонамерено.Според властите това е революция в отношенията между администрацията и хората.Да грешиш е човешко, но прошката на правителството ще бъде \"ограничена до първата грешка\", според промяната.Законодателите ще трябва да разгледат други десетки члена в законопроекта, за да разширят правото да се правят грешки.Правото на грешка няма да се прилага при някои случаи, включително и в общественото здраве.", "date": "2018.01.24", "title": "Франция даде на гражданите си „право да правят грешки”"}
{"url": "https://news.bg/politics/bsp-iska-referendum-za-istanbulskata-konventsiya.html", "text": "Социалистите настояват да се проведе референдум \"за\" или \"против\" Истанбулската конвенция. От БСП настояват да се спре разглеждането на Истанбулската конвенция в Народното събрание, защото се създавало разделение в обществото.Няма обяснителен доклад към конвенцията, посочи Корнелия Нинова.Лидерът на БСП призова да се направи истинска обществена дискусия и народът да се произнесе.Червените внасят подписи за иницииране на референдум за конвенцията. Народът трябва да се произнесе за или против ратификацията на Истанбулската конвенция. На брифинг в Народното събрание Корнелия Нинова обяви, че левицата внася закони, които да преборят насилието над деца и жени. Смятаме, че това е правилният път, посочи соцлидерът.Припомняме, вчера News.bg научи, че управляващите бързат да приемат Истанбулската конвенция, докато тече обществения дебат. От мнозинството се притесняват, че ако се забави ратификацията, обществото още повече ще се раздели. Освен това и избирателите не са единодушни.Днес вече спорният документ влиза за разглеждане в правна комисия.Също вчера по инициатива на председателя на парламента Цвета Караянчева се проведе дебат по темата в аулата на Софийския университет \"Свети Климент Охридски\".Българската православна църква, както и Католическата църква в България, се обявиха против конвенцията, а от Светият синод вчера дори разпоредиха усърдна молитва против ратификацията на документа. Според БПЦ документът нарушава християнските ценности. Според Католическата църква документът поражда множество противоречия.Въпреки че ГЕРБ успокояват, че трети пол и еднополови бракове няма да се налагат с конвенцията в родното законодателство, и в коалицията не са напълно единни. На този етап Патриотичният фронт се обявяват против ратификацията на конвенцията. Левицата също се обяви против ратификацията, въпреки че с това си заслужи и първата по-сериозна критика на лидера на ПЕС, а и бивш лидер на БСП Сергей Станишев.", "date": "2018.01.24", "title": "БСП иска референдум за Истанбулската конвенция"}
{"url": "https://news.bg/int-economics/v-rumaniya-promenyat-zakona-za-obshtestvenite-porachki.html", "text": "Новото правителство на Румъния планира да промени закона за обществените поръчки, за да ускори публичните инвестиции.Промяната на закона ще бъде една от основните цели, включени в управляващата програма на новия кабинет , съобщават местни медии.\"Ще бъде създадена бързо работна група, включваща представители на местните власти и специалисти от министерствата и Националната агенция по обществени поръчки, които ще се срещнат в рамките на един уикенд в рамките на максимум две седмици и ще изготвят проектозакон за обществените поръчки, който опростява процедурите и премахване на проблемите, които блокират инвестициите в продължение на години \", каза Ливиу Драгнеа в понеделник.Кабинетът Михай Тудосе прие миналата година извънредна наредба, която предвижда, че процедурите за възлагане на обществени поръчки се отнасят само за договори над 200 000 евро и че придобиването на това ниво не е необходимо да минава през системата за електронни обществени поръчки - SEAP.Няколко инициативи за изменение на закона за обществените поръчки бяха внесени в парламента от депутати от управляващата коалиция. Някои от тях са насочени към премахване на най-ниската цена или най-ниската цена като основен критерий за възлагане на обществени поръчки.", "date": "2018.01.24", "title": "В Румъния променят закона за обществените поръчки"}
{"url": "https://news.bg/regions/slantseto-se-vrashta.html", "text": "Днес ще бъде предимно слънчево. По-значителна ще е облачността в Северозападна България, а преди обяд на места в западните райони на Дунавската равнина ще е с мъгла. Ще духа слаб североизточен, в източните райони - умерен северен вятър. Максималните температури ще са между минус 2° и 3°.Това съобщават от НИМХ към БАН.Атмосферното налягане ще продължи да се повишава и вече ще е по-високо от средното за месеца.Над планините ще бъде предимно слънчево. По-значителни увеличения на облачността ще има преди обяд над масивите от Западна България. Ще духа до умерен север-североизточен вятър. Максималната температура на височина 1200 метра ще е около минус 3°, на 2000 метра - около минус 8°.Над Черноморието ще бъде предимно слънчево, с временни увеличения на облачността преди обяд в крайните северни и южни райони. Ще духа умерен север-североизточен вятър. Максималните температури на въздуха ще са от 0° до 3°. Температурата на морската вода е 6-7°. Вълнението на морето ще е 2-3 бала.", "date": "2018.01.24", "title": "Слънцето се връща"}
{"url": "https://news.bg/regions/patnite-nastilki-sa-predimno-mokri-chastichno-zaledeni-i-obraboteni.html", "text": " Информация за състоянието на републиканските пътища към 05:30 ч. за 24.01.2018 г.Температурите са в интервала от - 11° до + 6°. Времето над страната е предимно облачно.Слаб до умерен вятър духа в областите Варна, Велико Търново, Монтана, Пазарджик, Разград, Силистра и Смолян. Дъжд вали на места в област Пазарджик и в област Ямбол.Сняг вали в област Враца, в гр. Троян, гр. Ловеч /обл. Ловеч/, гр. Пещера /обл. Пазарджик/, на места в областите Плевен, Пловдив и Смолян, като слаб снеговалеж има и в проходите \"Шипка\" и на \"Републиката\" /обл. Стара Загора/, както и в гр. Пирдоп и на АМ \"Хемус\" в района на тунел \"Витиня\" /обл. София/.Пътните настилки са предимно мокри и частично заледени, но обработени - проходими при зимни условия.Намалена видимост поради мъгла:- до 50 м в района на АМ \"Хемус\" при тунел \"Витиня\";- до 200 м в района на гр. Криводол /обл. Враца/; няма ограничения.: Движението по АМ \"Хемус\" в тунел \"Витиня\" в посока Варна се осъществява в една лента поради ревизия на ревизионните шахти в активната и изпреварващата ленти. Движението се извършва в аварийната лента. Срок до 24.01.2018 г. няма ограничения. няма ограничения. няма ограничения. няма ограничения.- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Троянски\" - затворен за всички МПС.- \"Айтоски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Предел\" - отворен за всички МПС;- \"Превала\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Котленски\" - забранен за МПС над 12 т;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради довършителни дейности от ремонт.Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 31.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета.Обходен маршрут: Белово-Варвара-Велинград-Юндола.Път III-843: Движението по път III-843 Велинград - Сърница е ограничено за МПС над 12 т. поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г.Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-843: Временно е ограничено движението по път ІІІ-843 Доспат - Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път III-3009: Движението по път III-3009 Правец - Етрополе се ограничава за МПС над 12 т поради обилен снеговалеж.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Ситуационен и координационен център на Агенция \"Пътна инфраструктура\"", "date": "2018.01.24", "title": "Пътните настилки са предимно мокри, частично заледени и обработени"}
{"url": "https://news.bg/politics/porozhanov-se-bori-za-spravedliva-tsena-za-produktite-na-zemedelskite-proizvoditeli.html", "text": "Румен Порожанов счита, че основен приоритет на българското председателство във връзка със земеделските производители е  модернизирането и опростяването на ОСП след 2020 г. и бюджетът за земеделие в рамките на следващата Многогодишна финансова рамка.Порожанов подчертава, че ОСП трябва да остане силна и адекватно финансирана политика, за да отговори на обществените очаквания и да гарантира устойчивост на земеделието и околната среда.България ще организира серия от фокусирани дебати относно бъдещето на Общата селскостопанска политика след 2020 г. Целта на Българското председателство е да подпомогне и да насочи Комисията при изготвянето на законодателните предложения. Темата ще бъде обсъдена и на неформалната среща на министрите на земеделието в София през юни 2018 г.Министърът посочва, че изключително важна е темата за нелоялните търговски практики. \"Малките земеделски производители трябва да бъдат защитени и да получават справедлива цена за продуктите си. Очаква се законодателно предложение на Комисията да излезе по време на Българското председателство и ще работим активно за напредък по разглеждането му в рамките на Съвета\", категоричен е министърът.\"Българското председателство ще продължи да следи отблизо положението на селскостопанските пазари, особено в чувствителни сектори, като мляко и млечни продукти, говеждо, свинско и пилешко месо, плодове и зеленчуци\", допълни Порожанов.Във ветеринарната област Българското председателство ще се съсредоточи върху устойчивото управление на здравето на животните. В този контекст ще бъде обърнато специално внимание на ролята на дивите животни за управление на болестите, като ще се разгледат въпроси като наблюдение, контрол, икономическо въздействие, ловни практики, регионално сътрудничество и стратегии. Целта е постигане на цялостен и интегриран подход към подобряване на управлението на здравето на животните в ЕС. През март 2018 г. Председателството ще организира семинар в София на тема \"Ролята на дивите животни в контекста на здравето на животните\". Темата за хуманното отношение и по-специално хуманното отношение към животните по време на транспорт ще бъде друг приоритет на Българското председателство. Обсъждането на хармонизираното прилагане на действащото законодателство ще бъде важна част от българската програма.В областта на здравето на растенията Председателството ще продължи работата по темата за готовност за реакция в извънредни ситуации и изграждане на капацитет на националните компетентни органи в контекста на новото законодателство на ЕС за здраве на растенията и официалния контрол.Евродепутатите изразяват задоволството си от намеренията за задълбочен и информиран дебат по време на българското председателство. \"Много е важно да дадем ясни насоки на ЕК за провеждане на адекватна реформа на ОСП с опростени правила\", заявиха от европарламента. В контекста на Брекзит, представители в ЕП поискаха българското председателство да защити адекватното финансиране на Общата селскостопанска политика. ", "date": "2018.01.24", "title": "Порожанов се бори за справедлива цена за продуктите на земеделските производители "}
{"url": "https://news.bg/politics/68-mln-lv-sa-predvideni-za-podkrepa-na-hora-s-uvrezhdaniya-i-vazrastni.html", "text": "Гарантиране правата на хората с увреждания е един от основните приоритети на правителството и на Българското председателство на Съвета на Европейския съюз. Това заяви заместник-министърът на труда и социалната политика Росица Димитрова по време на церемония по награждаване \"Да оценим опита на хората с деменция\", инициирана от европейски фондации.Изключително важно е да се развиват услуги за дългосрочна грижа, които да подкрепят възрастните хора и хората с увреждания да живеят в домашна среда и същевременно да са самостоятелни, заяви зам.-министърът. Това са основните акценти в Националната стратегия за дългосрочна грижа.Според Плана за изпълнение на Националната стратегия е предвидено изграждането на 100 нови социални услуги за над 2000 потребители, от които 6 дневни центрове за подкрепа на лица с различни форми на деменция и техните семейства, 16 дневни центрове за лица с увреждания, включително с тежки множествени увреждания, 10 центрове за социална рехабилитация и интеграция за лица с психични разстройства и за лица с умствена изостаналост, 68 центрове за грижа за хора с увреждания и възрастни хора, зависими от грижа.Димитрова припомни, че Българското председателство се стреми към постигане на значителен напредък по Европейския акт за достъпност и по осигуряването на равни права за лицата с увреждания.През 2018 г. със средства от държавния бюджет общините ще продължат предоставянето на социалните услуги в домашна среда на услугите \"личен асистент\", \"социален асистент\" и \"домашен помощник\". Ресурсът е в размер на 68 млн.лв., като с него ще бъде осигурена подкрепа на над 26 000 лица с увреждания и възрастни хора, в това число и хора с различни форми на деменция, уточни Росица Димитрова.От 2019 г. е предвидено посочените услуги да се предоставят изцяло със средства от държавния бюджет като делегирани от държавата дейности, допълни тя.", "date": "2018.01.24", "title": "68 млн. лв. са предвидени за подкрепа на хора с увреждания и възрастни"}
{"url": "https://news.bg/crime/zashtitavat-uchitel-udaril-uchenik-v-busmantsi.html", "text": "Учител е ударил свои възпитаник в 65-о училище в Бусманци.Вчера, 23 януари, учителят по физическо възпитание Н. Николов нанася удар през главата спрямо момче в пети клас. При удара ученикът получава разкъсване на устната. Ситуацията предизвика напрежение в училището.Според учителя причината да удари ученика била, че той ритнал силно топка, при което ударил в слабините друго дете, което се оплакало на учителя. Възпитателят много пъти казвал децата да внимават, при което ударил детето. По думите на учителя ударът бил лек, той по \"пошляпнал\". Детето обаче разказва друго. Според неговата версия учителят го е ударил с юмрук (\"путаница\"), без да има причина за това. Детето обяснява и че това не се случва за първи път - учителят често удрял деца и поведението му било неприемливо. Стана ясно още, че детето е на 14-годишна възраст, но е в пети клас, защото се наложило да повтаря учебна година.На мястото на инцидента веднага пристигат екипи на полицията. Учителят е задържан за срок до 24 часа.От своя страна бащата на детето заяви пред Нова, че е отишъл при директора на училището, за да се оплаче. Той поискал обяснение, но не получил такова, а бил изгонен.Тази сутрин в двора на училището родителите на деца се събраха пред сградата в подкрепа на учителя по физическо възпитание. Те обясниха, че учителят се държи добре с децата, той не е упражнявал насилие друг път, а винаги помагал на децата.Директорът на училището Жельо Колев заяви, че учителят работи в образователната институцията от 2 години насам, той бил всеотдаен и сърцат човек. Директорът посочи, че ще предприеме съответните мерки и наказание спрямо учителя, след като той даде писмено обяснение за случилото се.Пред БНТ директорът обясни и че той е против насилието. Същото посочил и учителят. Според директора ученикът е проблемно дете - детето не било със своите връстници, защото повтаряло за трети път 5 клас. \"Досега с ученика не е работено по специален начин, защото от началото на годината има натрупани 404 неизвинени отсъствия и не можем да осъществим контакт с него\", допълни директорът.Учителят посочи и че предстои да се работи в няколко посоки - с учителския колектив, който бил унизен от случващото се, както и с децата, които били притеснени заради инцидента. С децата ще работят психолози. Колев заяви и че следва да се работи повече и с ударения учник, стига да може да се осъществи връзка с родителите му.", "date": "2018.01.24", "title": "Защитават учител, ударил ученик в Бусманци"}
{"url": "https://news.bg/world/atakuvat-ofis-na-organizatsiyata-spasete-detsata-v-afganistan.html", "text": "Най-малко 11 души са ранени при продължаващата атака срещу офис на международната агенция за помощ \"Спасете децата\" в Афганистан, съобщава БиБиСи.Нападението започва с експлозия извън сградата на организацията в Джалалабад, след което атакуващите влизат в сградата, съобщават властите. Местните медии съобщават, че деца от близкото училище са бягали, докато са се чували множество изстрели в района. Нападателите към момента са неизвестни, но Джалалабад често е атакуван от талибански бойци.\"Около 9:10 местно време, атентатор самоубиец нападна с кола бомба входа на комплекса \"Спасете децата\"\", коментира говорителят на местното правителство Атаулах Когиани. Афганистанската телевизия е показала облак от черен дим, издигащ се от комплекса и поне едно горящо превозно средство.\"Група въоръжени мъже влязоха в сградат. Досега 11 ранени са отведени в болници. Сблъсъците между нападателите и силите за сигурност все още продължават\", допълва Когиани пред АФП.\"Спасете децата\" извършва образователни, здравни и защитни дейности за децата в Афганистан.", "date": "2018.01.24", "title": "Атакуват офис на организацията \"Спасете децата\" в Афганистан"}
{"url": "https://news.bg/regions/sofiyska-voda-s-aneks-kam-kontsesionniya-dogovor-v-interes-na-stolichani.html", "text": "Софийска вода ще трябва да подпише анекс към концесионния си договор, тъй като вече има яснота по предоговарянето на някои клаузи от основния контракт, съобщава столичният общински съветник инж. Симеон Славчев, зам.-председател на постоянната комисия по инженерна инфраструктура и енергийно планиране.\"Има сформирана работна група от общински съветници за предоговарянето на концесионния договор, който не може да бъде развален. По него работихме година и половина. Направихме десетки срещи със ръководството на \"Софийска вода\". Промените, които сме постигнали са много добри, балансирани са и са в интерес на столичани\", обясни инж. Славчев, който е и член на работната група.Той обясни, че подписаният през 1999 г. концесионен договр е одобрен от друг състав на СОС и е подписан от друго ръководство на Столична община. \"Това, което постигнахме е по-изгодни клаузи в договора и сме защитили интереса на гражданите. \"Софийска вода\" има кредити, които трябва да върне и да не остават в тежест на Столична община. Този анекс бе единственият вариант да се подобрят някои несправедливости при подписването на концесията през 1999 г.\", коментира Симеон Славчев.Докладът за предоговарянето вече е готов и на 25 януари трябва да бъде одобрен от СОС. Предложените от работната група промени са две категории. Първата е технически изменения, отразяващи предвиденото рефинансиране на дружеството. Втората пък са изменения по същество, отразяващи промените, които са дискутирани от двете страни.Според новите промени, които ще залегнат в анекса, концесионерът се задължава да изплати всички свои заеми до края на регулаторния период - 2017-2021 г. Нарушението на това задължение дава право за прекратяване на договора. Другото изискване е да се направят инвестиции в минимален размер, от 200 млн. лв. за регулаторния период. Освен това \"Софийска вода\" се ангажира да инвестира 1,5 млн. лв. годишно за финансиране на конкретни ВиК проекти от обществен интерес, определени от Столична община.\"СОС ще посочи списък в кои обекти да бъде инвестирано. Ресорната и водещата комисия по инженерна инфраструктура и енергийно планиране реши, че това ще бъдат предимно ВиК обекти в парковите пространства и в квартали, където няма изградена ВиК инфраструктура. До момента те остават извън инвестиционната програма. Със \"Софийска вода\" вече сме коментирали, че тези обекти не се стопанисват и ВиК инфраструктурата там не се поддържа. Затова по-голямата част от този 1,5 млн. лв. ще бъдат инвестирани именно там\", коментира инж. Славчев.Най-трудно за предоговаряне се оказал процента на нормата на възръщаемост. В момента тя е 17%, а не както е определил регулатора КЕВР (около 10%). Аргументът на концесионера е бил, че това е заложено в основния договор. В анекса обаче настоящата норма на възвращаемост ще е валидна само за настоящия бизнес план за периода 2017 - 2021 г. А след това, от 2022 г. ще е валидна нормата определена от КЕВР.След изтичането на концесионния договор Столична община получава всички бази данни, включително клиентската и регистри, предвижда новият анекс. Двете страни Столична община и \"Софийска вода\" се съгласяват за новия анекс към договора за концесия, в който се уговарят процедурите и сроковете за обратно предаване на активите в края на концесията.Всички тези промени вече са договорени от работната група и след одобрение от СОС ще се подпише анекса.", "date": "2018.01.24", "title": "\"Софийска вода\" с анекс към концесионния договор в интерес на столичани"}
{"url": "https://news.bg/politics/motivite-na-bsp-za-vota-na-nedoverie-sa-neseriozni-ubedena-karayancheva.html", "text": "Председателят на Народното събрание Цвета Караянчева заяви, че мотивите на БСП за  са несериозни. Пред БНТ Караянчева обясни, че вчерашният дебат по вота за недоверие е бил безинтересен, защото мотивите били такива. По думите ѝ самите мотиви на червените не били конкретни, те били базирани на статии и социологически проучвания.\"Първите няколко изказвания бяха определено по темата, оттам нататък забелязах, че когато колегите тръгнаха да говорят хронологично от началото на прехода, тогава пък колегите от БСП се дразнеха и използваха процедурни хватки\", отсече Караянчева и добави, че вчерашният дебат е бил \"един типичен дебат, който няма да доведе до никъде\".Според председателят на НС, когато лице има данни за корупция, то не трябва да \"развява\" този сигнал по медиите, а да подаде сигнал в прокуратурата, където да протече разследване и да се предприемат съответните мерки.Караянчева сподели и че на вчерашното обсъждане на вота за недоверие срещу кабинета \"Борисов 3\" депутатите започнали да водят , без да говоря за политика, което сваляло рейтинга на институцията. \"Вчера нивото падна, защото започна да се говори личностно.  беше много издържано и добронамерено\", обясни председателят на законодателния орган и допълни, че е несериозно партия като БСП, \"която няма дори в програмата си заложена борба с корупция\" и която \"не гласува закона за корупцията\", да говори за корупция.Според Караянчева с борбата срещу корупцията трябва да се ангажират не само институциите, но и обществото - \"всички гражданин трябва да проявява нетърпимост\". Тя каза още, че корупцията е бич, който не се среща само в България, а ГЕРБ никога не са отричали, че корупция няма.Относно Истанбулската конвенция Караянчева сподели, че  е показал много различни мнения. Тези, които били твърдо против ратифицирането на документа, заявили, че се притесняват за традиционните ценности на обществото и че тази конвенция няма да донесе до нищо кой знае какво, тъй като са приемани и други подобни конвенции. Защитниците на конвенцията пък споделили, че тя трябва задължително да се приеме, защото тя защитава жените и децата от насилие.\"В този дебат излязоха и много факти, че в България само 18 центъра за приютяване на жени жертви на насилие и България трябва да работи много в тази посока. Чухме мнението на гражданите, сега ще ми бъде интересно да чуя мнението на народните представители в комисиите, на академичната общност\", заяви Караянчева и допълни, че дискусиите по този въпрос ще продължат. \"Недопустимо е в 21 век да бъдат убивани жени и да има само мъжка и само женска професия\", категорична бе тя.", "date": "2018.01.24", "title": "Мотивите на БСП за вота на недоверие са несериозни, убедена Караянчева"}
{"url": "https://news.bg/regions/asotsiatsiya-iska-izgrazhdane-na-poligoni-za-ekstremno-shofirane.html", "text": "Председателят на Асоциацията на преподавателите по авто-мото подготовка Йонко Иванов коментира пред БНТ, че организацията на движението е виновна за по-голяма част от пътнотранспортните произшествия. Когато се създават такива условия да се навлиза по такъв път, съответно трябва да има и организация, която да забранява движението в тези места.Счита, че е необходимо изграждането на полигони за екстремно шофиране, където от една страна ще се изкара адреналина на младите хора и второ ще се научат как да овладяват автомобила в по-тежки ситуации.\"Това ние в авто училищата не можем да го постигнем. Нашите програми буквално закъсват от гледна точка на изменение. Те са програми от преди 10 години. Ние настояваме да има нова учебна програма за обучението на водачите, където именно на базата на клиповете, споделянето на опита. Всичките тези неща ще доведат до възможността тези хора да отидат на обособени места, а това е задължение на местните управи. Една площадка хем е безопасна, хем ще донесе средства в пътната безопасност\", обясни Йонко Иванов.Шофьорите на четири автомобила, които закъсаха на затворения за движение път между старопланинските върхове Бузлуджа и Шипка, ще бъдат глобени с по 300 лева. Освен това те ще се разделят с шофьорските си книжки, а автомобилите им ще бъдат със свалени номера за по три месеца. Тези наказания обявиха от пътната полиция в Стара Загора. Спасителната операция струва 4000 лева и глобите няма да покрият разходите за нея.", "date": "2018.01.24", "title": "Асоциация иска изграждане на полигони за екстремно шофиране"}
{"url": "https://news.bg/politics/parlamentat-ulesnyava-vazhnite-investitsionni-proekti.html", "text": "Депутатите приеха на първо четене Закона за насърчаване на инвестициите. Според вносителя целта на предложения законопроект е привеждане на Закона за насърчаване на инвестициите в съответствие с промените на Общия регламент за групово освобождаване в сила от 10 юли 2017 г., въвеждащи нови разпоредби срещу преместванията в схеми за регионална инвестиционна помощ. Приемането на законопроекта ще позволи да бъде продължено ефективното привличане и насърчаване на изпълнението на съществуващи и бъдещи значими за икономиката ни инвестиционни проекти с издаден сертификат по реда на Закона за насърчаване на инвестициите на територията на страната, посредством непрекъснатото предоставяне на финансови насърчителни мерки, които са важен инструмент на провежданата инвестиционна политика.Втората цел е прецизиране на съществуващите изисквания на Закона за насърчаване на инвестициите за яснота за инвеститорите и за отразяване на настъпили промени в други нормативни актове, към които законът препраща. Това ще улесни инвеститорите, кандидатстващи за издаване на сертификат и изпълняващи сертифицирани инвестиционни проекти.Законопроектът не съдържа разпоредби, свързани с регулаторни режими по отношение на стопански субекти. Приемането на законопроекта няма да доведе до икономически, социални, екологични и др. негативни въздействия.Единодушно 132 депутати приеха законопроекта.", "date": "2018.01.24", "title": "Парламентът улеснява важните инвестиционни проекти"}
{"url": "https://news.bg/politics/predsedatelite-na-obshtinski-saveti-s-prava-na-izbornite-dlazhnosti.html", "text": "Депутатите приеха на първо четене Законопроект за изменение и допълнение на Закона за местното самоуправление и местната администрация. Предложените промени в законопроекта са в две основни насоки.Първата предложена промяна има за цел да се приравнят възможностите на председателите на общинските съвети с останалите изборни длъжности след прекратяване на правомощията им и по аналогия с уредбата в Изборния кодекс да имат правна възможност да заемат предишната си длъжност след прекратяване на правомощията им като председатели на съвета.Втората промяна има за цел да се създадат условия за изясняване на статута и подобряване на организацията на дейността на служителите в административното звено, подпомагащо работата на общинския съвет, като по този начин се създават и възможности за по-добро организационно-техническото и административно обслужване и цялостно подобряване на организацията и дейността на общинския съвет и на неговите комисии.Със законопроекта се предлага председател на общински съвет, който преди избирането му за председател на съвета е работил в държавно или в общинско учреждение или предприятие, в търговско дружество с повече от 50 на сто държавно или общинско участие в капитала или в бюджетна организация, да има право след прекратяване на правомощията му като председател на общинския съвет да заеме предишната си длъжност, а в случаите, когато тя е закрита - друга равностойна длъжност в същото или с негово съгласие в друго държавно или общинско учреждение или предприятие, или в търговско дружество с повече от 50 на сто държавно или общинско участие в капитала или в бюджетна организация.Предложените допълнения в тази част на законопроекта са заимствани от разпоредбите на параграф 6 от допълнителните разпоредби на Изборния кодекс, където по аналогичен начин е решен въпроса за народните представители, президента и вицепрезидента на републиката, членове на Европейския парламент от България и кметовете на общините, районите и кметствата.Втората част на промените в закона е обоснована от съществуващите проблеми в практиката и затрудненията, които не малка част от председателите на общинските съвети срещат при осъществяване на правомощията си. С предложените изменения в законопроекта се създават необходимите предпоставки съществуващите несъответствия и практически проблеми да бъдат преодолени.Обособяването на самостоятелните звена за подпомагане на работата на общинския съвет и на неговите комисии на пряко подчинение на председателя на общинския съвет ще създаде условия за подобряване на дейността им и ще подпомогне председателя на общинския съвет при осъществяване на правомощията му по подготовката, свикването и провеждането на заседанията и организационно-техническото и административно обслужване на тяхната дейност.В хода на дискусията народните представители подкрепиха по принцип предложените промени, като бе обърнато внимание на необходимостта от прецизиране на текста, свързан с назначаването и освобождаването на служителите в звената, подпомагащи дейността на общинския съвет, с оглед предотвратяване или недопускане на възможност да се създават допълнителни противоречия с кметовете на общините. За измененията бяха 114, трима въздържал се.", "date": "2018.01.24", "title": "Председателите на общински съвети с права на изборните длъжности"}
{"url": "https://news.bg/politics/elena-joncheva-i-delyan-dobrev-razmenyat-oshte-vaprosi.html", "text": "Депутатът от БСП Елена Йончева заяви, че е имала сметка в КТБ, но никога не е участвала в каквито и да е било схеми. \"Аз съм имала сметка в КТБ, имала съм фирма и съдружник и с нея съм извършвала своята дейност като журналист\", посочи Йончева пред БНТ.Червеният депутат призова \"съответните хора, които се опитват по този начин да хвърлят кал\" (бел. р. - депутата от ГЕРБ Делян Добрев) да сигнализират в прокуратурата или Комисията за конфликт на интереси, ако има нещо нередно, незаконно или неморално в дейността ѝ.\"Аз нито съм ползвала обществени и държавни ресурси, нито съм ползвала европейски средства. Не разбирам тази реакция на Делян Добрев\", посочи Йончева и припомни, че Добрев продължава да не отговаря на въпросите ѝ. \"Ние внесохме сигнал в прокуратурата. Аз нямам нищо против г-н Добрев, имам нещо против схемата, която е направена в Хасково. Нямам никакво отношение към този човек, лично\", допълни Йончева.Добрев обаче опитвал по всякакъв начин да атакува червения депутат - първо започнал с това, че ще я даде на съд, защото нищо от изнесеното по \"\" не било вярно. \"След това по \"Кумгейт 2\" за финансовите обвързаности каза, че също ще ме даде на съд. След това обясни, че съм агент на българското и на чуждото разузнаване. Сега излиза с публична информация от търговския регистър за моята дейност като журналист\", заключи Йончева.Междувременно Добрев отново обвини Йончева, че е свързана с офшорни компании и кухи фирми, участвали в източването на КТБ. Пред bTV Добрев отново показа данните, с които разполага от търговския регистър, според които Йончева има фирма, която е в съдружие с офшорна компания. По думите му информацията сочела, че нейната \"Авторска телевизия\" има общо с офшорна фирма - дружеството било учредено с капитал от 10 000 лв., разделени в 100 дяла по 100 лв., съдружникът \"Авторска телевизия\" на Елена Йончева внесла 5 хил. лв. за един дял от дружеството, а офшорката внесла 315 хил. лв. за същия дял. Офшорката била задължена да даде и 250 хил. евро допълнително, а те били преведени в КТБ.Според друг документ, който Добрев цитира, упълномощеното лице е Зорница Пламенова Блъскова, която е съдружник в \"Инвестмънт проджектс\" АД. Въпросната фирма фигурирала във всички доклади за източване на КТБ - дължи близо 70 млн. лв. на фалиралата банка, посочи още герберът.\"За дружеството се констатира, че е куха фирма, в която са били насочвани кредити от КТБ. Канал за финансиране, който не докладва оперативни приходи, а дългосрочен дълг\", цитира Добрев доклад, който по думите му е на одиторите на КТБ.Освен това Добрев отправи и нов въпрос към Йончева - дали за периода 2004-2009 г., когато премиер е Сергей Станишев, тя е получила 696 172 лв., като по-голямата сума е от фирми с държавно участие - \"Лукойл\", \"Еон\" и др.Относно своите вземания и офшорни участия Добрев призна, че е взел 250 хил. евро през 2006 г. от офшорка. Тези пари обаче били заем - трябвало да бъдат върнати, а ако не се върнат, се плаща данък печалба върху тях. От 2009 година обаче Добрев вече не бил управител на фирмата и не знаел дали парите са върнати. \"Теглени са от финансова институция, лицензирана от БНБ\", добави Добрев. По думите му тук няма кръг, за да може той да бъде порочен.", "date": "2018.01.24", "title": "Елена Йончева и Делян Добрев разменят още въпроси"}
{"url": "https://news.bg/int-politics/tramp-napadna-demokratite-ako-nyama-stena-s-meksiko-nyama-i-daca.html", "text": "Американският президент Доналд Тръмп отново се развихри в \"Туитър\", като разкритикува лидера на групата на демократите в Сената на САЩ Чък Шумър във връзка със споразумението между демократите и републиканците за прекратяване на кризата със спряното финансиране на американската администрация, като го нарече \"унизително поражение\".Атаката на Тръмп идва, след като той призова за преговори между републиканците и демократите за реформата в областта на имиграцията и програмата DACA, която е свързана с нелегалните имигранти, които са били доведени в САЩ като деца, известни като \"мечтателите\".\"Плачещият Чък Шумър напълно разбира, особено след унизителното си поражение, че ако няма Стена, няма и DACA. Трябва да имаме сигурност и безопасност, заедно със силни военни, за нашия велик народ!\", написа Тръмп.Атаката на Тръмп в \"Туитър\" може да е реакция на информациите, че Шумър е оттеглил офертата за включването на финансиране за граничната стена с Мексико в преговорите за реформа относно имиграцията.", "date": "2018.01.24", "title": "Тръмп нападна демократите: Ако няма стена с Мексико, няма и DACA  "}
{"url": "https://news.bg/politics/rumen-radev-parlamentarnata-republika-atrofira.html", "text": "Парламентарната република атрофира. Това мнение изрази президентът Румен Радев на пресконференция по повод една година от встъпването си в длъжност заедно с вицепрезидента Илияна Йотова.\"Парламентът се превръща в нотариат, който официализира решенията на правителството\", посочи държавният глава.\"Партократските механизми убиват свободната воля на депутатите\", заяви президентът. Той отбеляза критично , което по думите му е тревожно.\"Корупцията и несправедливостта деморализират цялото обществото. На третото десетилетие от промените е под въпрос едно фундаментално право -\", отбеляза Радев и зави, че обществото ни трябва да се пребори за това право.Посоката, в която ще работи през 2018 г. президентът, е съхраняване на демократичните права на българите, стимулиране обществения дебат за свободата на словото, налагането на върховенството на закона, прозрачност при харчене на публични средства, реформи в правосъдната система, въвеждане на електронно управление, мерки в системата на образованието.Във външна политика ще продължи работата му за сигурност, стабилност и просперитет, пълноценна интеграция в структурите на ЕС, активизиране на отношенията от Близкия и далечен Изток.В тази връзка в началото на месец май в Русе президентът организира среща на президентите на България, Естония, Австрия с акцент Дунавските приоритети.В сферата на сигурността ще се настоява интегриран подход, планиране в отбраната.Президентът зави, че ще работи за приемане на закони и бюджет за използване на религията за политически цели.Отчетът си за първата година от встъпването си в длъжност Румен Радев започна с формирането на служебно правителство и оценката си, че кабинетът на проф. Герджиков е изпълнил безупречно основната си мисия - провеждането на \"изрядни избори\".Президентът отчете свършеното от служебното правителство - подписването на националния рамков договор в здравеопазването, събиране на десетки милиони просрочени вземания, пресичане на ощетяващи държавата схеми, спряна беше процедурата за концесия летище София. Държавният глава постави акцент и върху отменената Наредба 208 за интеграция на чужденци без ясни критерии.Радев отчете за 1 година обнародвани 86 закона, 5 път налагане на президентско вето, като при закона за концесиите и за бюджета са постигнати резултати за хората в резултат на ветото.Сезирането на КС относно СЕТА, връщането на предложението на ВСС за избора на нов председател на ВАС също бяха сред акцентите в едногодишната дейност на президента. В сферата на външната политика Радев отчете 22 посещения зад граница, 4 заседание на ЕС.\"Българската външна политика трябва да се формира от нас и отстоява навън, а не обратното\", категоричен беше той.Единна позиция на ЕС при чужда намеса в изборите на всяка държава, ревизия на Дъблинския регламент, предложение за оперативен план на ЕС при увеличаване на мигрантски натиск по границите ни, обосноваване за приемане на България в Шенген са част от предложенията на президента Радев.За отношенията с Русия, Радев заяви: \"Положих началото на нормализация на отношения с Русия, които са от стратегическа важност не само за България, но и за Европа.\"Той изрази убеденост, че през 2018 г., когато празнуваме 140 г от освобождението на България, отношенията с Русия ще бъдат изведени от по думите му, ледената епоха, в която ги е заварил.Президентът очерта като особено важен момент от пътуванията му срещите със сънародниците ни зад граница.Президентът обърна специално внимание в отчета си и на проблемите в отбраната. Според него сектор Сигурност е в критично състояние.Според него консенсусът на КСНС през май не е материализиран, напротив сформираната парламентарната комисия за изтребителите е блокирала модернизацията на армията. Не са решени проблемите на наличния състав.\"Това, което не успях да свърша, е да убедя управляващи в спешната необходимост от ревизия на приетия от тях план за повишаване на разходите за отбрана на 2% от БВП до 2024 г.\"Президентът акцентира и върху прекратяването на финансирането на мюсюлмански духовници от чужди държави, както и прекратяване на намесата във вътрешните ни работи на чужди държави. Той отбеляза, че е поискал в бюджета да има предвидени средства за финансирането на тези духовници, но до момента такива не са заделени.Радев заяви, че голяма част от усилията му са били насочени в изграждането на ефективен антикорупционен модел - разсекретени са стенограмите за КТБ от КСНС.\"Не бе постигнато съгласие за изграждане на ефективен антикорупционен модел\", констатира той, визирайки проведения КСНС.\"Приетият закон е не само слаб, но и крие рискове от злоупотреби\", коментира Радев антикорупционния закон, на който , което по- късно .\"Според него с този закон са изпълнени ангажименти към ЕК, но не и към гражданите\", заяви президентът.\"България е в критичен момент от своето развитие\", заяви Радев и допълни, че Председателството е започнало, но то не отменя дебата по важни теми.Той отчете, че макроикономическите показатели са добри, но не могат да скрият ниското ниво на инвестиции, обезлюдяването на цели райони, тревожните демографски показатели.\"Смятам, че са нужни национални усилия за преодоляване на моралната криза на българското общество\", заключи президентът.", "date": "2018.01.24", "title": "Румен Радев: Парламентарната република атрофира"}
{"url": "https://news.bg/politics/dragomir-stoynev-bsp-kaza-che-tsaryat-e-gol.html", "text": "Драгомир Стойнев намира вотa на недоверие за вече успешен. Това стана ясно от думите депутата от \"БСП за България\" в ефира на bTV.Стойнев се аргументира с това, че в последните 29 години никоя политическа сила не е предявявала упрек към правителството на тема корупция. Вот на тема корупция е нямало. БСП скъсали тази омерта между политическите сили.\"Вече имаме превантивен характер на този вот, защото вече в парламента ще се говори за корупцията. Вече БСП каза, че царят е гол. Ние имаме реален проблем и трябва да го решаваме. Започваме ясно и категорично да говорим в парламента за темата корупция\", отсече депутатът.Стойнев изтъква, че вотът не е балон. Той се позова на изследването на \"Галъп\", че Решението на проблема било свързано не само с натиск отвън. Това била причината БСП да го полага отвътре.\"ГЕРБ продължават да обезличават институциите, и неявяването на премиера Бойко Борисов на разискванията за вота, който е избран от българския парламент - той е длъжен да дойде. БСП представя волята на 1 млн. български граждани и той е длъжен да дойде\", обясни Драгомир Стойнев. няма да реши нищо според Стойнев.Той смята, че най-вероятно това ще се окаже бухалка срещу всеки, критикуващ властта.\"Държавата функционира чрез корупция. Едно дете, за да влезе в обществото в днешно време на 2 години и половина - става чрез корупция, за да бъде записано в детската градина\", критикува депутатът от \"БСП за България\".", "date": "2018.01.24", "title": "Драгомир Стойнев: БСП каза, че царят е гол"}
{"url": "https://news.bg/world/karvav-atentat-v-bengazi.html", "text": "Най-малко 11 души са загинали при атентат с две коли бомби в източния либийски град Бенгази. Има и доста ранени, предаде Ройтерс.Атентатът бил извършен в квартал Ал Салмани в източния край на града сред богомолци, излизащи от джамия след молитва.Не е ясно кой стои зад нападението.Либия е разтърсвана от междуособици и терористични актове след свалянето на Муамар Кадафи.", "date": "2018.01.24", "title": "Кървав атентат в Бенгази"}
{"url": "https://news.bg/press/borisov-slusha-tramp-v-davos-pishat-nekrologa-na-hartienata-administratsiya.html", "text": "Борисов слуша Тръмп в ДавосПремиерът Бойко Борисов ще присъства на специално събитие по време на Световния икономически форум в Давос - сесия с участието на американския президент Доналд Тръмп, научи \"24 часа\".Събитието бе обявено във вторник сутрин без обозначение на каква тема ще говори Тръмп. То ще се състои на 26 януари в късния следобед и сред имената на правителствените ръководители, поканени на срещата, личи името на българския министър-председател.Пишат некролога на хартиената администрация\"Хартиената администрация\" окончателно ще изчезне, а бизнесът и гражданите ще си отдъхнат от ходене по гишетата, заяви пред \"Труд\" вицепремиерът Томислав Дончев. Предвидено е от 1 ноември тази година администрациите да обменят документи единствено по електронен път, допълни Дончев, в чийто ресор е създаването на електронно правителство.Студентски с кръчми колкото за четири градаКръчми колкото за 4 областни града има на територията на Студентски град в София. Заведенията, които са регистрирани там съгласно Закона за туризма, са около 200. За сравнение толкова общо обекти за развлечения има в Русе, Благоевград, Велико Търново и Плевен. В четирите града те са съответно по 110, 29, 50 и 21, показа проверка на \"Монитор\". Друга интересна статистика пък показва, че отново в Студентски град се падат по четири нощни заведения на всяко общежитие. Последните са общо 50 на територията на кампуса.Сюрприз от Кайманите за \"Булгаргаз\"\"Булгаргаз\" се оказа замесен в търговски спор между търговец на газ и добивното предприятие \"Петрокелтик\", което експлоатира находището \"Галата\" в Черно море.Фондът Worldview Capital - основен кредитор на \"Петрокелтик\", ще си търси дължимите суми от \"Булгаргаз\", предаде БГНЕС. Това става ясно от съобщение на фонда в Туитър. Макар че \"Булгаргаз\" не е страна в този спор, негови плащания към \"Петрокелтик\" са запорирани заради претенция на газов търговец по договор за доставка, стана ясно от съобщение на \"Булгаргаз\" до медиите.В градовете с най-много онкоболници никой не се занимава с умиращитеУ нас онкоболните в терминален стадий продължават да не получават адекватни грижи, а плахите опити на институциите това да се промени бележат пълен провал. През 2017 г. по пътеката на здравната каса за палиативни грижи са отчетени едва 2181 случая, като по-голямата част от тях са онкоболни. По последните данни на Националния раков регистър починалите за годината от рак у нас са били почти 18 000. Което означава, че 16 000 болни са починали вкъщи, въпреки че обикновено пациентите в терминален стадий имат нужда от специализирани грижи в хоспис.Изненадващо скучни дебати по вота на недовериеАко ръководството на БСП е планирало, че с вота на недоверие, поискан заради провала на управляващите в борбата с корупцията, ще разобличи коалицията между ГЕРБ и Обединените патриоти и ще се заяви като единствената опозиция, трябваше по-добре да се подготви.Дебатите във вторник в парламента изненадаха с липсата на систематизирани аргументи по темата. Вместо това народните представители от левицата опитаха с процедурни хватки и заяждания за отсъствието на премиера да провалят дискусията и да изнервят обстановката.", "date": "2018.01.24", "title": "Борисов слуша Тръмп в Давос, Пишат некролога на хартиената администрация"}
{"url": "https://news.bg/world/v-toronto-zadarzhaha-strelets.html", "text": "Полицията в канадския град Торонто арестува мъж, съобщи телевизия Си Ти Ви.Според медията задържаният е подозиран, че е ранил седем случайни минувачи в града.Стрелецът се оказал 20-годишният Адам Абди, жител на съседния град Брамптън. Установено е, че от 9 - 21 януари той е стрелял по случайни хора в северозападната част на Торонто.На Абди са повдигнати 48 обвинения, включително и за опит за убийство.Сред пострадалите има 4-годишно момиченце, 15-годишно момиче и мъже на възраст между 19 - 47 години. Един човек е бил сериозно ранен, а животът на останалите не е в опасност.", "date": "2018.01.24", "title": "В Торонто задържаха стрелец"}
{"url": "https://news.bg/world/v-belgiya-prostrelyaha-napadatel-s-nozh.html", "text": "Белгийската полиция простреля мъж, въоръжен с нож. Инцидентът е станал на жп гара Сен Пиер в Гент. Това съобщи информационната агенция \"Белга\".Един мъж с нож в ръцете си заплашително се насочил към полицаите, след което силите на реда възпроизведоха няколко изстрела.\"Нападателят бе отведен в болница в тежко състояние\", цитира агенцията представителят на местната прокуратура.\"Изразявам подкрепата си за железопътната полиция в Гент\". Това написа в Twitter министърът на вътрешните работи Ян Ямбон.", "date": "2018.01.24", "title": "В Белгия простреляха нападател с нож"}
{"url": "https://news.bg/world/senatat-podkrepi-dzheram-paual-da-oglavi-fed.html", "text": "Сенатът на САЩ подкрепи Джеръм Пауъл да оглави ФЕД, предаде АП.На 2 ноември 2017 г. президентът Доналд Тръмп го номинира за високия пост. Мандатът на Джанет Йелън начело на ФЕД изтича на 3 февруари.Джеръм Пауъл е първият шеф на ФЕД за последните 30 години, който няма докторска степен по икономика. Освен това за първи път за последните 40 години президентът не предлага на шефа на ФЕД да изкара втори мандат.Джеръм Пауъл е завършил право и не е икономист. Но след като завършва право в Принстън и Джорджтаун, той влиза в инвестиционното банкиране и работи в големи имена от сектора като Dillon Read, Banker\"s Trust, Carlyle Group.В допълнение през управлението на Джордж Буш-старши той е помощник-държавен секретар по националните финанси. А от 2012 Пауъл е член на управителния съвет на ФЕД, припомня в. \"Уолстрийт джърнъл\".Анализаторите очакват, че той ще продължи посоката на Джанет Йелън по паричната политика.", "date": "2018.01.24", "title": "Сенатът подкрепи Джеръм Пауъл да оглави ФЕД"}
{"url": "https://news.bg/culture/pochina-ursula-le-guin.html", "text": "Известната писателка - фантаст Урсула ле Гуен е починала на 88 години. Тя е издъхнала в дома си в Портланд. Това съобщи в. \"Ню Йорк таймс\".Произведенията на писателката са преведени на над 40 езика.Автор е на повече от 20 романа, но и на сто разказа и 12 книги с поезия, няколко сборника с есета и 13 книги за деца.", "date": "2018.01.24", "title": "Почина Урсула ле Гуин"}
{"url": "https://news.bg/world/dashteryata-na-raul-kastro-pak-shte-e-deputat.html", "text": "Дъщерята на Раул Кастро - Мариела Кастро Еспин пак ще е депутат. Това става ясно от нейно съобщение в Туитър.По този начин тя може да стане президент на Куба. Държавният глава се избира от парламента.Раул Кастро вече обяви, че няма да се кандидатира нов мандат. Анализатори все пак отбелязват, че Мигел Диас Канел е по-вероятният наследник на фамилията Кастро.Самата Мариела Кастро Еспин е известна със своята дейност по защита на сексуалните малцинства в родината си.", "date": "2018.01.24", "title": "Дъщерята на Раул Кастро пак ще е депутат"}
{"url": "https://news.bg/world/abe-shte-bade-na-olimpiadata-v-yuzhna-koreya.html", "text": "Японският премиер Шиндзо Абе планира да присъства на Олимпийските игри в Южна Корея, предаде Ройтерс.Спортната проява започва на 9 февруари.Вече се появиха информации, че Шиндзо Абе ще пропусне олимпиадата, за да протестира срещу позицията на Сеул по въпроса за т.нар. жени за разтуха, предаде Ройтерс.Правителството на Япония поднесе извиненията си на Южна Корея за използването на корейки в бардаците на японската армия по време на Втората световна война и се съгласи да внесе във фонда за материална помощ 100 милиона йени (около 800 хиляди долара).", "date": "2018.01.24", "title": "Абе ще бъде на Олимпиадата в Южна Корея"}
{"url": "https://news.bg/world/rafineriya-vav-venetsuela-sprya-rabota.html", "text": "Във Венецуела прекрати работа най-голямата рафинерия Amuay.Това съобщават местни медии. Те се позовават на лидера на синдиката на петролните работници Иван Фрейтес.Според експерти от отрасъла, в момента производството на нефт в обхваната от размирици страна е паднало с половин милион барела дневно.Освен кризата във Венецуела, сред основните причини за срива в добивите са американските санкции срещу страната, насочени отделни чиновници, липсата на инвестиции в петролния сектор и ръстът на външните дългове на страната.", "date": "2018.01.24", "title": "Рафинерия във Венецуела спря работа"}
{"url": "https://news.bg/int-economics/bum-na-pazara-na-imoti-v-gartsiya.html", "text": "Чужди инвеститори се завръщат на пазара на имоти в Гърция. Това разкрива в. \"Нафтемборики\".Тази тенденция се дължи на няколко фактора.Постепенното възстановяване на политическата и икономическата стабилност свързано с отстраняването на риска от излизането на Атина от Еврозоната.Гръцките луксозни имоти са на особено атрактивни цени спрямо други популярни дестинации, без недостатъци в качеството. Анализаторът на Algean Property Константинос Сидерис подчерта, че в много случаи гръцките имоти в тази категория са по-луксозни и на много по-привилегировани места, отколкото имоти с подобна цена в чужбина.Всички тези фактори са привлекли френската компания Barnes International Realty.", "date": "2018.01.24", "title": "Бум на пазара на имоти в Гърция"}
{"url": "https://news.bg/world/150-dushi-byaha-evakuirani-sled-lavina-v-italiya.html", "text": "Близо 150 души бяха евакуирани след лавина в Италия, съобщават местни медии.Голяма част от тях са били гости на намиращия се до границата с Австрия хотел \"Лангтауферер\". Евакуираните хора са били настанени във физкултурен салон в Сан Валентино.Властите заявиха, че по целия северен хребет на Алпите, граничещ с Австрия, има голяма лавинна опасност. ", "date": "2018.01.24", "title": "150 души бяха евакуирани след лавина в Италия"}
{"url": "https://news.bg/int-politics/siriya-obyavi-za-lazhi-tvardeniyata-che-izpolzva-himicheski-orazhiya.html", "text": "Сирийското правителство обяви, че твърденията на външните министри на САЩ и Франция, че то все още използва химически оръжия, са \"лъжи\", съобщава \"Ройтерс\".Вчера държавният секретар на САЩ Рекс Тилърсън обяви, че сирийското правителство все още може да използва химически оръжия след предполагаемо нападение с хлор в бунтовническия анклав Източна Гута в понеделник, при което са пострадали десетки цивилни.Тилърсън също така нападна Русия, че е отговорна за действията на сирийския режим. САЩ и още 28 страни вчера обявиха план да бъдат наказвани страните, които използват химически оръжия.  ", "date": "2018.01.24", "title": "Сирия обяви за \"лъжи\" твърденията, че използва химически оръжия"}
{"url": "https://news.bg/economics/izpalnitelyat-na-batsis-oprovergava-manipulatsiite-na-sistemata.html", "text": "Изпълнителят на БАЦИС опровергава твърденията за манипулации на системата. Притеснен е и че публикации започват да уронват престижа на компаниите в консорциума ДЗЗД Айдом и Ай Би Ес с партньори IDOM 2000 Consultant Ltd и Ай Би Ес България ЕООД.Консорциумът обяснява, че всички данни, изнесени в медиите чрез интервюта на официални и не толкова официални лица, се базират на засекретен доклад на ДАНС. \"С темата се спекулира ожесточено - от изтрити над 300 хиляди документа до свободен безконтролен достъп до системата\", допълва консорциума.Сега, когато , представител на консорциума считат, че може да се даде становище по изложените в него факти, както и по изнесените в медиите данни, за да спре манипулирането на общественото мнение.Припомняме, председателят на ДАНС Димитър Георгиев отчете пред медиите, че държавните институции са си свършили работата.Митниците са предприели всички мерки за усъвършенстване на системата, а констатираните слабости са отстранени, увери председателят на ДАНС.Левицата се съмнява в работата на системата БАЦИС. Затова и поиска докладът да бъде осветлен. Две комисии в НС по бюджет и финанси и по вътрешна сигурност изслушват компетентните институции при засилен медиен интерес.\"Некоректно е от страна на БСП да се твърди, че няма предприети мерки. Видно е, че  предприема мерки за изпълнение на възложените препоръки\", коментираха от ГЕРБ.Публикуваме без редакторска намеса Становище по изнесени в общественото пространство твърдения за компрометиране на Българска Акцизна Централизирана Информационна Система (БАЦИС) и доклад на ДАНС и прокуратурата за състоянието на БАЦИС, изготвено от Горан Ангелов, Управляващ Консорицум ДЗЗД \"Айдом и Ай Би Ес\", Управител Ай Би Ес България ЕООД:", "date": "2018.01.24", "title": "Изпълнителят на БАЦИС опровергава манипулациите на системата"}
{"url": "https://news.bg/society/mladite-voyvodi-raztrevozheni-ot-tayna-lgbt-politsiya-v-su.html", "text": "В официална позиция младите войводи от ВМРО алармират за тайна ЛГБТ - полиция в СУ \"Св. Климент Охридски\". Те изтъкват, че от медиите са разбрали за учредяването на \"Студентско общество за равенство\", поставило си за цел да реагира на случаи на хомофобия и трансфобия.Младежите от ВМРО информират, че първата задача на тази организация е \"да събира информация за прояви на дискриминация в рамките на СУ\". Интерпретацията на патриотите е, че това е тайна полиция и ще преследва хора, затова че не са политкоректни. Преследвани щели да бъдат както студенти, така и преподаватели.\"Прилича ли Ви на едно друго време? Със сигурност\", коментират младите войводи.Те намират подобна организация и действието й за недопустимо.\"Смятаме, че това е поредната атака, този път насочена в средите на образованието. Винаги сме заявявали, че всички граждани са равни пред закона. Не се допускат никакви ограничения на правата или привилегии, основани на раса, народност, етническа принадлежност, пол, произход, религия, образование, убеждения, политическа принадлежност, лично и обществено положение или имуществено състояние - така, както е записано в Конституцията на Република България.\" Това е записано в позицията на Младежите от ВМРО.Те са категорични, че по никакъв начин не подкрепят действията на различните НПО-та, ЛГБТИ и прочее организации както в Университета, така и навсякъде другаде.Те се обявяват против \"смяната на полове, \"различните социални роли\", различни \"джендъри\" и прочее\".Младите войводи се обявяват в защита на българските традиции и ценности. Според тях в днешно време най-важно е да се запази най-голямата българска ценност - семейството - \"здравото семейство от мъж и жена\".От ВМРО призовават студентите да не подкрепят нова \"тайна полиция\". Те призовават и ректора на Софийски университет проф. дфн Анастас Герджиков да не подкрепя действията на подобни организации.", "date": "2018.01.24", "title": "Младите войводи разтревожени от тайна ЛГБТ-полиция в СУ"}
{"url": "https://news.bg/world/vseki-den-se-vodyat-targovski-voyni-obyaviha-sasht-na-foruma-v-davos.html", "text": "САЩ искат да работят с останалата част от света. Това заяви финансовият министър на САЩ Стивън Мнучин на Световния икономически форум в Давос, Швейцария, цитиран от АФП и АП.Мнучин подчерта, че страната му е \"напълно\" отдадена на свободна и справедлива търговия.Коментарът му идва два дни след решение на президента на САЩ Доналд Тръмп да наложи нови мита върху вноса на компоненти за соларна енергия и големи перални машини.На пресконференция на форума Мнучин подчерта, че силният икономически растеж в САЩ е добър за американската икономика и няма непоследователност в дневния ред на Тръмп \"Америка преди всичко\" и с възгледите му за работа с другите държави в търговията.Той също подчерта, че не е \"особено загрижен\" относно информацията, че Китай се подготвя постепенно да спре закупуването на американски облигации заради позицията на Вашингтон за свободната търговия.В същото време на форума търговският министър на САЩ Уилбър Рос предупреди, цитиран от ForexLive, че страната му ще продължи да налага тарифи.Според него \"всеки ден\" се водят търговски войни. Той добави, че всеки ден някой се опитва да наруши правилата и \"да се възползва\" от нещата.Рос призна, че Китай може да наложи ответни мерки на решението на САЩ да наложат мита.От китайците зависи дали искат да отговорят, добави той и поясни, че ако има реакция от страна на Пекин, САЩ ще прегледат всички възможни варианти за отговор.На световното събитие днес в Давос ще говорят също лидерите на Германия и Франция, а за петък е запланувано Доналд Тръмп да изнесе реч.", "date": "2018.01.24", "title": "Всеки ден се водят търговски войни, обявиха САЩ на форума в Давос"}
{"url": "https://news.bg/society/po-edno-burkanche-s-chist-vazduh-ot-pirin-podariha-na-ministrite-i-premiera.html", "text": "Природозащитничка от \"За да остане природа в България\" подари на всички министри от кабинета \"Борисов 3\" по едно бурканче с чист въздух от Пирин. Бурканче с въздух беше предвидено и за премиера Бойко Борисов.Защитничката на Пирин Мартина заяви, че всяко едно бурканче има въздух от планината, който е събран тази сутрин специално за министрите и министър-председателя. Мартина прави този жест с посланието, че ако те наистина продължат с действията си не спрат решението на МС за промяна на Плана за управление на Национален парк \"Пирин\", горите на Пирин ще бъдат изсечени и няма да има повече чист въздух в България. \"Съответно това бурканче ще им остане за спомен и да могат да разказват на следващите поколения каква е била гората на Пирин някога\", заяви екозащитникът.Пред сградата на МС се събраха няколко души, които отново настояваха за отмяна на Плана за управление на Национален парк \"Пирин\". На недоволството се видя плакат с надпис: \"Воеводите умираха за Пирин. А вие какво си позволявате?!!\"Според присъстващите решението на МС трябва да се отмени, защото е прието в нарушение на няколко закона. \"Законът трябва да е еднакъв както за Иван и Хасан, така и за кмета на община Банско Георги Икономов\", посочи активист, който добави, че хората ще продължават да искат  заради множеството лъжи, които Димов е казал по време на дискусията за Национален парк \"Пирин\". Протестиращите искат и да се разбере кой е реалният собственик на концисионера \"Юлен\" АД.", "date": "2018.01.24", "title": "По едно бурканче с чист въздух от Пирин подариха на министрите и премиера"}
{"url": "https://news.bg/int-politics/rusiya-obvini-sasht-v-opit-da-provalyat-initsiativata-i-za-mir-v-siriya.html", "text": "Заместник-министърът на външните работи на Русия Сергей Рябков обвини САЩ, че популяризират непотвърдени информации за атаки с химически оръжия в Сирия, за да хвърлят сянка върху мирните инициативи на Русия, съобщава \"Ройтерс\".Русия е домакин на мирни преговори за Сирия в черноморския курорт Сочи през следващата седмица, като някои сирийски опозиционни фигури заявиха, че Москва ще се противопостави на мирните инициативи на ООН.Рябков коментира в интервю за руската агенция \"Интерфакс\", че САЩ популяризират \"манипулативни, непотвърдени информации\" за предполагаемо използване на химически оръжия в Сирия, за да попречат на усилията за мир на Русия.Коментарите на Рябков дойдоха ден след като американският държавен секретар Рекс Тилърсън заяви, че Москва \"носи изключителната отговорност за жертвите\" на нова предполагаема химическа атака край сирийската столица Дамаск.Междувременно турските войски и присъдружните им бойци от Свободната сирийска армия продължават настъплението си срещу контролирания от сирийските кюрди анклав Африн в Северозападна Сирия, срещайки корава съпротива от подкрепяните от САЩ \"Отряди за народна защита\".", "date": "2018.01.24", "title": "Русия обвини САЩ в опит да провалят инициативата ѝ за мир в Сирия"}
{"url": "https://news.bg/crime/izmamnitsi-pechatali-notarialni-aktove-v-kazanlak.html", "text": "Група имотни измамници са си организирали печатница за нотаирални актови в Казанлък.Те са действали в област Стара Загора, като основна таргет група са им били малоимотни или наркозависими лица от региона. Срещу 500 - 1000 лв те са предоставяли личните си данни на измамниците.С тях \"печатарят\" изготвял фалшиви нотариални актове за собственост. Впоследствие въпросните имоти били прехвърляни пред нотариус на реални купувачи. Те от своя страна превеждали сумите по договорите за покупка по банков път. Незабавно след преводите парите бивали изтегляни и взимани от ръководителя на групата.Операцията по разбиване на групата е проведена от ГДБОП, съобщават от МВР.Установено е, че в Казанлък и Мъглиж престъпната група е извършила пет фиктивни сделки с недвижими имоти и е направила опит за продажба на недвижим имот. Чрез използване на фалшиви нотариални актове са спечелили около 300 000 лева.В жилище в Казанлък, ползвано от 48- годишен мъж с инициали С.И., полицаите са попаднали на помещение, оборудвано като печатница. Иззети са три компютърни конфигурации, лаптоп, три принтера, скенери и други устройства за печатане.В офиса на 37-годишния И.К. са открити 4 фалшиви нотариални акта, фалшиви квитанции за платени данъци на имоти, пълномощни и други документиВ лек автомобил BMW X6 са намерени: фалшив нотариален акт, платежно нареждане между лица, пълномощни и други нотариални актове.При претърсванията са иззети и фалшива диплома за средно образование, 50 боеприпаса - 22 калибър и газов пистолет без документи за произход.За 24 часа първоначално са задържани: 37-годишният И.К., 32-годишния С.Н., 45-годишния С.С. и 48-годишния С.И.От МВР допълват, че И. К. и двама от участниците са осъждани за различни престъпления, като срещу ръководителя има и висящо дело за измама.На 22 януари те са привлечени като обвиняеми, като на трима от тях мярката им за задържане е удължена до 72 часа.Специализираният наказателен съд е уважил искането на прокуратурата и им е наложил мярка за неотклонение \"задържане под стража\". На четвъртия Специализираната прокуратура е наложила мярка за неотклонение \"подписка\".", "date": "2018.01.24", "title": "Измамници печатали нотариални актове в Казанлък"}
{"url": "https://news.bg/crime/na-granitsata-s-gartsiya-zadarzhaha-litse-obyaveno-za-obshtodarzhavno-izdirvane.html", "text": "61-годишен мъж, който е бил обявен за общодържавно издирване, е задържан на ГКПП \"Маказа\", съобщиха от Областната дирекция на МВР в Кърджали.Вчера, 23 януари, мъжът направил опит да влезе в България от Гърция. Тогава граничните полицаи решили да направят справка, при която се установило, че лицето се издирва като обвиняем по досъдебно производство на Районната прокуратура в Димитровград.Инициаторът на издирването е уведомен. Лицето е задържано.", "date": "2018.01.24", "title": "На границата с Гърция задържаха лице, обявено за общодържавно издирване"}
{"url": "https://news.bg/world/grazhdanite-na-es-nyama-da-badat-deportirani-uveri-london.html", "text": "Министърът по въпросите на Брекзит на Великобритания Дейвид Дейвис заяви, че гражданите на ЕС на Острова не трябва да се тревожат, че Обединеното кралство напуска съюза, информират \"Ройтерс\" и други медии.Той подчерта, че европейските граждани няма да бъдат депортирани.Дейвис предупреди, че ЕС може да наложи допълнителни рестрикции на британските граждани, които живеят и работят в съюза.Гражданите на ЕС няма да бъдат депортирани от Великобритания, дори и ако двете страни не постигнат споразумение, увери той.Гражданите на ЕС ще могат да се заселват във Великобритания по време на двегодишния преходен период след Брекзит, поясни Дейвис.Пред парламентарна комисия той отбеляза, че очаква сметката за развода с ЕС да бъде платена по време на преходния период.По думите му Великобритания не възнамерява да плаща \"данък\", за да запази достъпа си до единния пазар на ЕС.Пред комисията за Брекзит в Камарата на общините министърът добави, че споразуменията за свободна търговия ще генерират ръст от 40%.", "date": "2018.01.24", "title": "Гражданите на ЕС няма да бъдат депортирани, увери Лондон"}
{"url": "https://news.bg/health/314-uchilishta-v-stranata-sa-v-gripna-vakantsiya.html", "text": "РЗИ - Софийска област обявява грипна епидемия на територията на цялата Софийска област от утре, 25 януари 2018г. Ще бъдат взети всички противоепидемични мерки и преустановяване на учебните занятия за пет календарни дни, до 29 януари включително.Грипна епидемия е обявена и на територията на област Бургас заради нарасналия брой на заболелите от грип. И в Бургас най-засегнати са малките деца - от 5 до 14 години и хората във възрастова група 30-64 години.Грипна ваканция в училищата в цяла област Бургас е обявена от днес до 29 януари 2018 г - понеделник.В грипна ваканция излизат всички училища на територията на община Поморие, за периода от 25 до 29 януари 2018 г., включително.Към момента, епидемиологичната обстановката в общината е нормална. Заповедта на кмета е във връзка със Заповед на директора на Регионалната здравна инспекция (РЗИ) - Бургас. РЗИ иска детските градини в морския град да работят, но в режим на \"засилен филтър\" - ограничава се достъпът на родители, забранява се посещаването на болни деца, както и сливането на отделни групи.До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Общо 314 училища в страната преустановяват учебна дейност.От 24 до 26 януари в 121 училища в област Стара Загора ще бъдат в грипна ваканция. В област Бургас общо 138 училища от днес са в грипна ваканция до 29 януари. В 17 училища в община Благоевград също няма да се учи днес. До 24 януари продължава и грипната ваканция за СУ \"Васил Левски\" в град Опака, област Търговище. От 24 до 26 няма да има учебни занятия в СУ\" Св. св. Кирил и Методий\" в Криводол, област Враца. Поради висока заболеваемост днес не се учи и в ПГСС \"Св. Георги Победоносец\" в Суворово, област Варна. В Пловдивска област няма да учат 4 училища- ОУ \"Св. Св. Кирил и Методий в село Стрелци, НУ \"Св. Св. Кирил и Методий\"- село Борец, СУ \"Христо Смирненски\" и ПГ \"Зл. Бояджиев\" в град Брезово.В област Хасково няма да има занятия в 15 училища - СУ \"Д-р П. Берон\" - гр. Свиленград, ОУ \"Христо Ботев\" - село Крепост, ОУ \"Васил Левски\" - село Ябълково, ОУ \"Д. Матевски\" - град Меричлери, ОУ \"Христо Смирненски\" в село Радиево и 10 училища в Димитровград. В област Габрово е обявена грипна ваканция за 6 училища - СУ \"М. Райкович\" и ПГИ \"Рачо Стоянов\" в град Дряново, ОУ \"Проф. П.Н.Райков\", СУ \"П.Р. Славейков\" и НГПИ \"Тревненска школа\" в град Трявна, както и ОУ \"В.Левски\" - село ПлачковциВ Софийска област няма да има учебни занятия в СОУ \"Хр. Ботев\" - Горна Малина, поради ремонт на отоплителната инсталация, и в ОУ \"Иван Вазов\" в Мусачево.В област Кюстендил от 24 до 26 януари няма да има занятия в 7 училища - ОУ\" Н. Вапцаров\", СУ \"Хр. Ботев\" и ПГ в гр. Бобов дол, ОУ \"Хр. Ботев\" - село Невестино, НУ \"Св. Св. Кирил и Методий\" в Раждавица, ОУ \"Хр. Павлович\" и СУ \"Св. Климент Охридски\" в град Дупница.В ОУ \"Хр.Ботев\" в ямболското село Кукорево също няма да се учи на 24 януари.", "date": "2018.01.24", "title": "314 училища в страната са в грипна ваканция"}
{"url": "https://news.bg/crime/6-shefove-v-napoitelni-sistemi-s-obvinenie-ot-prokuraturata.html", "text": "Софийска градска прокуратура внесе обвинения спрямо шест длъжностни лица от ръководството на \"Напоителни системи\" ЕАД - изпълнителни директори и членове на Съвета на директорите.Първият - Стайко Ганчев, бивш изпълнителен директор на дружеството. Спрямо Ганчев е повдигнато обвинение за това, че на 24 февруари 2012 година в качеството си на изпълнителен директор на \"Напоителни системи\" ЕАД той е сключил неизгодна за дружеството сделка с \"НС Агро\" АД - гр. Добрич. Според обвинението такъв договор не е било необходимо да се сключва, от което е произлязла вреда за дружеството в размер на 20 000 лв.Ганчев е обвинен и за това, че на 12 юни 2012 година е София е съставил референция на \"НС - Агро\" АД - гр. Добрич, в която удостоверил неверни обстоятелства. Според референцията \"НС Агро\" АД успешно е консултирал \"Напоителни системи\" ЕАД за дейностите и мероприятията, които държавното дружество е трябвало да предприеме, за да бъде лицензирано като ВиК-оператор от КЕВР. Несъответствие имало и в това, че \"НС-Агро\" АД разполагала с екип от висококвалифицирани специалисти, като е установено, че към момента на референцията НС-Агро\" АД е разполагало само с едно такова лице.Срещу Ганчев е повдигнато обвинение и за това, че в периода 6 ноември 2012 г. - 13 май 2013 г. той умишлено е положил достатъчно грижи за управлението и стопанисването на повереното му имущество. Според анекси между \"Напоителни системи\" ЕАД и \"НС Агро\" АД Ганчев е подписал протоколи, според които е извършена работа, без това да се е случило. От това са последвали значителни щети за дружеството в размер на 1 201 588,53 лв., представляващи сумите, изплатени по приетите фактури и заплатени законни лихви за забава, съдебни разноски и разноски по изпълнителни дела, като сумата е в особено големи размери и случаят е особено тежък.Вторият обвинен - Ал. Х., Председател на Съвета на директорите на \"Напоителни системи\" ЕАД и . Спрямо лицето е повдигнато обвинение за това, че в съучастие с Е. Г. (бел. р. - друг член на Съвета на директорите и обвиняем) и Ивайло Първанов (бел. р. - бивш изпълнителен директор на дружеството, срещу когото има повдигнати 2 обвинения) е присвоил чужди пари - сумата от 69 601,29 лева като сумата представлява разликата между начисленото брутно възнаграждение, което се полагало на Ал. Х., и изплатеното такова.Третият обвинен - Е. Г., член на Съвета на директорите на \"Напоителни системи\" ЕАД. Той е предаден на съд за това, че на 23 март 2015 година в съучастие с Ал. Х. и Ивайло Първанов присвоил чужди пари, собственост на \"Напоителни системи\" ЕАД - сумата от 69 601,29 лв.Четвъртият обвинен - Б. В., изпълнителен директор на \"Напоителни системи ЕАД\" - гр. София. Той е предаден на съд за това, че на 5 ноември 2013 година присвоил чужди пари на дружеството - 13 361.03 лева. представляваща разликата между изплатеното брутно възнаграждение и полагащото му се такова.Б. В. е обвинен и за това, че на 27 август 2014 година присвоил чужди вещи, поверени му да ги управлява - два преносими компютъра, собственост на \"Напоителни системи\" ЕАД, единият на стойност 1756, 66 лв., а другият - на стойност 3200 лв. Обвиняемият е издал заповед компютрите да се бракуват, без да са налице основанията за това. Вещите били снети от отчет и преминали във владение съответно на финансовата директорка Н. Ж. и на Изпълнителния директор Д. М.Петият обвинен - Д. И., изпълнителен директор на \"Напоителни системи\" ЕАД. Срещу него е повдигнато обвинение за това, че в периода 26 ноември 2013 г. - 6 ноември 2014 г. съзнателно сключил неизгодни сделки и от това са произлезли значителни вреди в общ размер на 2 986 355, 52 лв. за \"Напоителни системи\" ЕАД, като случаят е особено тежък. Сключените от Д. И. сделки са 4 на брой.Шестият обвинен - Ивайло Първанов, изпълнителен директор на \"Напоителни системи\" ЕАД. Той е предаден на съд за това, че в периода 15 декември 2014 г. - 13 юни 2016 г., при условията на продължавано престъпление със 79 деяния, съзнателно е сключил неизгодни сделки и от това са произлезли значителни вреди в общ размер на 596 784, 56 лв.Първанов е обвинен и за престъпленията, които е извършил в съучастие с Ал. Х. и Е. Г.Припомняме, спрямо Ивайло Първанов прокуратурата вече повдигна 2 обвинения. . Специализираното звено \"Антикорупция\" привлече бившия шеф на \"Напоителни системи\" ЕАД като обвиняем за извършени стопански престъпления, от които за държавното дружество са настъпили щети в общ размер на около 963 000 лв. СЗА повдигна второ обвинение спрямо Първанов за това, че на 26 май 2016 година той е направил опит да принуди управителя на \"Напоителни системи\" ЕАД, клон Тополница да извърши нещо противно на волята ѝ.По повдигнатите обвинения спрямо шестте лица са разпитани 16 свидетели. Всички обвиняеми са с мярка за неотклонение \"подписка\". Предстои насрочване на делото от Софийски градски съд.", "date": "2018.01.24", "title": "6 шефове в \"Напоителни системи\" с обвинение от прокуратурата"}
{"url": "https://news.bg/world/ot-avgust-v-belgiya-i-holandiya-davat-start-na-tesla-na-kanalite-bezpilotni-korabi.html", "text": "Наречени \"Тесла на каналите\", безпилотни кораби ще плават в холандски и белгийски води, пише \"Гардиън\".Това лято товарните кораби ще плават между пристанищата Атнверпен, Амстердам и Ротердам. Те ще са първите в света напълно електрически кораби, които ще са екологично чисти и потенциално без екипаж.Корабите, които са конструирани безпроблемно да минават под мостове, докато транспортират стоки около Белгия и Холандия, се очаква да помогнат за значително намаляване използването на тежкотоварни камиони за превозване на товари.Електрическите мотори на корабите ще бъдат задвижвани от големи батерии, които ще бъдат зареждани на брега от компанията Eneco.Корабите са проектирани да плават без екипаж, въпреки че в началото ще бъдат управлявани от хора.През август пет кораба с дължина 52 метра и широчина 6,7 метра ще бъдат натоварени с 24 контейнера с маса 425 тона. От холандския производител Port Liner съобщават, че корабите ще имат 8% допълнително място, тъй като нямат нужда от традиционно отделение за двигателя.В резултат на иновацията около 23 000 камиона се очаква да станат ненужни.В по-късен етап шест кораба с дължина 110 метра, натоварени с 270 контейнера, ще се движат автоматично, тъй като ще бъдат захранвани от 4 батерии в продължение на 35 часа. Компанията отбелязва, че използването им може да доведе до намаляване на въглеродните емисии с около 18 000 тона на година.Според последната статистика на Евростат 74,9 от товарите в ЕС са транспортирани на път, 18,4% с влакове и 6,7% по вода, въпреки че водните пътища се увеличават.", "date": "2018.01.24", "title": "От август в Белгия и Холандия дават старт на „Тесла на каналите” - безпилотни кораби"}
{"url": "https://news.bg/crime/pochti-godina-sled-bludstvo-na-bashta-s-dashterya-si-prokuraturata-vnasya-obvinitelniya-akt.html", "text": "Софийска районна прокуратура внесе обвинителен акт за блудство на баща към 14-годишната си дъщеря, съобщиха от прокуратурата.Семейството живее в етаж от къща в София. На 3 април 2017 г. майката, сина и дъщерята легнали да спят в едната спалня. Час по-късно там влязъл бащата Радослав В. и започнал блудствени действия към дъщеря си.Детето се развикало, майката вдигнала скандал и била ударена от съпруга си. Момичето потърсило помощ от полицията. Още същата нощ двете с майка й били настанени в кризисен център. Обвиняемият Радослав В. е арестуван, а по случая било образувано досъдебно производство.Предстои делото да бъде насрочено за разглеждане в Софийски районен съд.", "date": "2018.01.24", "title": "Почти година след блудство на баща с дъщеря си прокуратурата внася обвинителния акт"}
{"url": "https://news.bg/int-politics/papata-zakleymi-falshivite-novini-kato-zlo.html", "text": "Папа Франциск заклейми \"фалшивите новини\" като зло и призова мисията на журналистите да бъде да търсят истината, съобщава \"Асошиейтед прес\".След седмица, в която Франциск беше изправен пред безпрецедентни критики в медиите по време на обиколката си в Южна Америка, папата публикува ежегодното си послание за Световния ден на социалните комуникации, посветено тази година на \"фалшивите новини и журналистиката за мир\".Франциск пише, че първите фалшиви новини датират от библейското начало на времето, когато Ева беше изкушена да откъсне ябълката от Райската градина въз основа на дезинформация от змията.\"Стратегията на този опитен \"Баща на лъжите\" е именно мимикрията, тази хитра и опасна форма на съблазън, която прониква в сърцето с фалшиви и привлекателни аргументи\", изтъква папата за змията.В днешната забързана информационна епоха той призова за споделен ангажимент към преоткриването на \"достойнството на журналистиката\", а журналистите да говорят истината с журналистика, която е \"вярна и се противопоставя на лъжите, реторичните лозунги и сензационните заглавия\".Франциск често ругае журналистите, а преди да стане папа беше известен с хладните си отношения с медиите в Аржентина. Само тази седмица, докато говореше с журналисти на борда на папския самолет, той призна, че мрази да дава интервюта и се пошегувал: \"И вижте работата, която Бог ми даде сега\".", "date": "2018.01.24", "title": "Папата заклейми фалшивите новини като зло"}
{"url": "https://news.bg/comments/vot-po-vreme-na-mezhdunarodno-polozhenie.html", "text": "Борисов може да си позволи да не присъства на политическото погребение на управлението си. Навик? Вече два кабинета на богоравния приключват жизнения си път от синдрома на преждевременна смърт. Самоувереност? Знаем приказката за кучетата и кервана. По-скоро натрапчива идея - парламентът на Неговата държава е безгласна буква, масовка от безделници. Собствените му беквокали са пионерчета - \"Винаги готов!\", сътрапезните патриоти - на къса каишка, \"Воля\" няма да царува никога и ако не иска да пасе патки ù остава средната част от народната мъдрост.И министър-председателят на държавата, за която европейските политически метеоролози пишат \"Облаци от корупция висят над България...\" (The Guardian), не си дава труда да уважи вота на недоверие към третото му все по-очевидно неуспешно управление. По темата корупция.Преди сто години на 5 срещу 6 януари 1918 матросът анархист Железняков разпръсна Учредителното събрание в Таврическия дворец в Петроград с думите \"Караулът е уморен!\". Така за 70 години сложи кръст на надеждата, че в Съветска Русия може да има парламентаризъм.\"Премиерът Борисов има важни международни срещи и затова не може да дойде в парламента...\" С тази реплика първата сред равни Караянчева погреба илюзиите, че при ГЕРБ парламентаризъм в България е възможен. И за да бъде по-красиво добави: \"Уведомила съм премиера, той гледа по телевизора...\" Наясно сме с надчовешките способности на Б.Б. да върши няколко неща едновременно. Но дали е дипломатично на \"важни международни срещи\" да се дзвериш в телевизора, от който се носят истерични крясъци и вой като в отделение за буйни луди (тук след цирковите артисти на ред да се обидят са психиатрите).За да не е сама на барикадата Караянчева, правителствената-служба-за-замазване-на-гафове час по час информира с какво точно е зает в момента премиерът (пропускайки физиологичните потребности). Бегъл прочит сочи, че не е гасил пожара на нов световен конфликт, не е спасявал планетата от извънземно нашествие, не е оказвал съдействие на наводнени, затрупани от лавини, взривени, обгазени и други. Дори пари на протестиращи не е раздавал. Просто протоколни срещи и телефонни разговори. Които при добро желание търпят отлагане...А какво всъщност се случи в пленарна зала по време на \"оглушителното отсъствие\" на Борисов? Ами - нищо смислено. БСП влезе в битката с много хъс и енергия, с голяма амбиция. Но парата пак отиде в свирката. Атаката се получи разконцентрирана по няколко фронта едновременно, срещна яростна съпротива от управляващия многопартиен синклит (с вицепремиерско подкрепление) и накрая се затри сред \"белия шум\". На яве не излезе нищо, което вече не се знае. Нищо, което управляващите вече не са отричали. Въобще в обструкциите си те отдавна се придържат към балансиран подход - добре де, бялото може да не е черно, черното - бяло, ама все пак бялото може и да е малко черничко - тук-там. И естествено към основния аргумент: ние крадем, а вие не крадохте ли?Може би опозицията трябваше да се фокусира върху корупцията само в една сфера. Иначе темата е необхватна. Защото става дума за политическа сила и нейния лидер, чието присъствие във властта условно е рамкирано от два емблематични трупа - Мишо Бирата (Михаил Михов - 2011) и Пешо Айряна (Петър Христов - 2018), където сянката на нечист бизнес, нагласени обществени поръчки и зависимости е повече от натрапчива. На фона на тези зловещи случаи (не забравяме ненавременната - или за някого тъкмо, когато трябва - кончина на бившия шеф на ГДБОП и \"Митници\" Ваньо Танов - 2016), \"Суджукгейт\", хасковските афери на Не-си-даваме-Делян, санирането и оградата на Властелина на шалтерите са си направо от подготвителната група за корупционери.Именно хаосът в пледоариите на \"обвинението\" позволи на управляващите да постигнат относителен паритет на силите. Разбира се, традиционно отговаряйки на фактите с епитети, шаблони, лични обвинения. Дори с впечатляваща ретроспектива на корупционните практики, която за една бройка не запрати БСП назад във времето я към Бузлуджа, я към лозето на Габровски. На което левицата отвърна с кадрова справка за партийната принадлежност към БКП - и вие сте яли! - едва ли не на половината група на ГЕРБ...За да не станат обеднели патриоти, хората от триумвирата правиха вятър на партията-майка. ДПС бяха умерени, защото обръчите от фирми трудно се асоциират с нимб на светци, \"Воля\" бяха направо чаровни с диалекта на основния си оратор Таскова, която не можа да отлепи от доизборното \"картели, монополи и т.н.\"Тъжна гледка бе Народното събрание в деня на вота. Че Караянчева не можа да \"привика\" първия министър в пленарна зала е обяснимо. Първа сред равни, тя - в противоречие на конституционната логика - осъзнава, че неин работодател при днешните условия не е народът, който я е избрал, а онзи, който я е посочил за поста. Помни как си отиде предходникът ù. Не можа да овладее залата (пак синдрома \"Главчев\") и предвиденият в правилника инструмент \"процедура по начина на водене\" се превърна в \"Спри часовника и аз да си кажа!\". Опашката пред трибуната за лични обяснения заприлича на докторска чакалня по време на грип. Включването и изключването на микрофона на ораторите - на токови удари.ГЕРБ много залага на Десислава Атанасова. Но преди дискусия в парламента не е здравословно да бъде пускана из сутрешните блокове на телевизорите. Защото всичко, което с ентусиазъм изрича там, след това - без да промени и запетайка, пази Боже словоред - със същата екзалтирана интонация повтаря в зала. Скучно. Като схемите на Цветанов, които показани от трибуната имат далеч по-малък ефект, отколкото на екрана на удобните телевизии, които му ги дават в едър план.Ако до вчера някой не е вярвал в политическото клониране - вече може. Защото низвергнатият правоверен нечленуващ гербер Антон Тодоров успешно се проектира в квартета Атанасова-Кирилов-Иванов-Гърневски. С художествен ръководител Цв. Цв. На което опозицията отговаря със също толкова яростни остриета Кутев-Свиленски-Зарков-Бойчев-Нинова. За публиката - дуел Симеонов - Йончева. А полза? Йок, биха казали от ДПС.Така не се прави \"дебат\". Езикови специалисти се възмущават от това изкривяване на термина, който има само множествено число - . Не е проблем, че 2/3 от парламентаристите го бъркат. Трагедията е, че културата на този хилядолетен начин на водене на политически спор се е превърнала в без-мислена говорилня. Където не е важно кой ще надделее с ораторско майсторство и аргументи, а кой ще хвърли последния камък. Каква борба с корупцията очакваме, когато още не сме се научили да говорим нормално за нея? Проблемът първо трябва да се артикулира, съветват психотерапевти.Борисов не дойде на политическото погребение на третото си управление. Предизвестената му смърт няма да е утре - това не е логическо, а математическо уравнение. Но то вече е на апаратно дишане. Шалтера за окончателната евтаназия ще дръпнат на избори онези, които вече се умориха да вярват в поредния Месия.", "date": "2018.01.24", "title": "Вот по време на международно положение"}
{"url": "https://news.bg/int-politics/merkel-skastri-tramp-v-davos-izolatsiyata-ne-e-reshenieto.html", "text": "Германският канцлер Ангела Меркел заяви пред Световния икономически форум в швейцарския град Давос, че изолационизмът и протекционизмът не са решения на икономическите предизвикателства, пред които са изправени страните по света.Меркел също така изтъкнала пред аудиторията, че била отворена за това какъв вид партньорство ще развива Европейският съюз с Великобритания след Брекзит, но отбелязала, че не можело да има компромис в тези преговори с основните принципи на ЕС.\"Ние искаме близко партньорство с Обединеното кралство\", изтъкна тя.Канцлерката говорила и за нова епоха от \"партньорства\" за развитие с африканските страни. Тя подчертала споделената отговорност за света.Относно външната политика на ЕС Меркел настояла: \"Ние трябва да поемем повече отговорност, трябва да вземем съдбата си в собствените си ръце\".Тя също така говорила за необходимостта Европа да се насочи към общ цифров пазар и \"социална икономика 4.0\" за приобщаващ растеж в дигиталната епоха.Мултилатерализмът е застрашен, каза тя, подчертавайки неговата важност, защото благодарение на него е била възстановена Европа от руините на Втората световна война и са били сформирани нашите международни институции. \"Наистина ли научихме уроците от най-мрачните дни на историята? Всъщност не сме\", убедена е тя.Меркел настоя, че \"протекционизмът не е отговорът\" в очевидна критика спрямо американския президент Доналд Тръмп.\"Смятаме, че изолирането и затварянето няма да ни доведе до добро бъдеще\", предупреди канцлерката във връзка със справянето с предизвикателства като миграцията, като според нея решението на тези проблеми е сътрудничеството.  \"Виждаме възхода на популизма, виждаме поляризираща атмосфера и поляризиращо състояние на нещата\", допълни Меркел. ", "date": "2018.01.24", "title": "Меркел скастри Тръмп в Давос: Изолацията не е решението "}
{"url": "https://news.bg/world/izrael-nyama-da-pozvoli-na-iran-da-sazdade-voenni-bazi-v-siriya.html", "text": "Израел няма да позволи на Иран да създаде военни бази в Сирия.Това предупреди израелският премиер Бенямин Нетаняху по време на среща с лидерите на Канада, Белгия и Швейцария в рамките на Световния икономически форум в Давос, информира \"Таймс оф Израел\".Нетаняху призова лидерите на страните да се \"възползват от създадената възможност\" от президента на САЩ Доналд Тръмп, който обяви по-рано този месец, че може да оттегли страната от ядреното споразумение с Ислямската република.Израелският лидер също се срещна и с президента на Азербайджан Илхам Алиев.Четирите срещи бяха при закрити врата.Той планира да се срещне и с други световни лидери, включително с Доналд Тръмп, Еманюел Макрон и Ангела Меркел.", "date": "2018.01.24", "title": "Израел няма да позволи на Иран да създаде военни бази в Сирия"}
{"url": "https://news.bg/bulgaria/babh-bavi-zaminavaneto-na-lavchetata-terez-i-masud.html", "text": "Българска агенция по безопасност на храните бави издаването на транспортни документи за спасените от разградския зоопарк лъвчета, като по този начин се обслужват интересите на Община Разград.Затова сигнализират от организацията за защита на животните \"Четири лапи\", които са убедени и че върху БАБХ се оказва сериозен натиск.От българския офис на международната организация обявиха, че подготвят заминаването на двете малки лъвчета Терез и Масуд за спасителен център в Холандия, специализиран в грижата за големи котки със здравословни или поведенчески проблеми. Заедно с тях трябваше да бъде транспортиран и 3-годишният лъв Асен, който организацията спаси от сигурна смърт от зоопарка в Разград през ноември миналата година., срещнаха се с премиера и министъра на околната среда и водите, на която среща получиха уверението, че лъвовете ще бъдат спасени и ще заминат за Холандия.Припомняме, в зоокъта в Разгард няма елементарни условия за отглеждане на големи котки, но общинските съветници вече два пъти гласуват лъвовете да бъдат предоставени за отглеждане в Пазарджик. Терез и Масуд са две от трите лъвчета, които в началото на септември миналата година бяха стъпкани от стресираните си родители в разградския зоопарк часове след като бяха родени. Третото бебе не оцеля, а те двамата имаха изключително малки шансове да оживеят.До този момент Община Разград не е дала и стотинка за грижите за лъвчетата, които с лека ръка беше оставила на произвола на съдбата - да умрат в един зоопарк, който не отговаря на никакви стандарти и законови изисквания и не би трябвало да съществува, посочват от \"Четири лапи\".За да заминат животните е необходим единствено пътен лист, който се издава от Българска агенция по безопасност на храните и удостоверява здравословното състояние на животните. От \"Четири лапи\" посочват, че от агенцията отказват дълго време да издадат такъв, като са изисквали ненужни документи.Терез и Масуд вече са прекалено големи, за да живеят в клиника - двете лъвчета са по над 20 кг. Те се нуждаят от подходяща среда за израстване, както и от постоянно наблюдение от специалисти, защото се очаква да имат здравословни проблеми, породени от близкородствената връзка на родителите им. В страната ни не може да бъде осигурено такова настаняване.Д-р Марина Иванова, директор на \"Четири лапи\" за България, посочва, че агенцията няма законово основание да откаже издаването на необходимия пътен лист за пътуването, при положение, че от фондацията са представили всички документи, които наредбите изискват.От \"Четири лапи\" са възмутени от обвиненията, че са възнамерявали тайно да изнесат животните извън страната. Подписаното между организацията и Община Разград на 9 ноември 2017 г. споразумение дава право на организацията да се разпорежда с животните, за да бъдат настанени при подходящи условия и да бъдат полагани за тях максимално добри грижи.От фондацията заявяват, че Терез, Масуд и Асен са жертва на задкулисните игри на кмета на Разград д-р Василев и на предишния му работодател БАБХ. С действията си те демонстративно показват, че никой от тях не се ръководи от желанието да бъде подобрено здравето и благосъстоянието на лъвовете.Според представителите на \"Четири лапи\" е съмнителен и начинът, по който от РИОСВ - Русе са на 28 декември миналата година са издали регистрационни карти на Масуд и Терез, както и на техните родители, на името на Община Разград и един зоопарк, който няма нито лиценз, нито пък правото да отглежда тези животни.От организацията отново ще разчитат на намесата на премиера Бойко Борисов и министъра на околната среда и водите Нено Димов, които през декември миналата година публично се ангажираха да съдействат за заминаването на големите котки в спасителния център в Холандия.", "date": "2018.01.24", "title": "БАБХ бави заминаването на лъвчетата Терез и Масуд"}
{"url": "https://news.bg/crime/sadat-ostavi-v-aresta-dvamata-obvineni-za-obira-na-bankomat-v-sapareva-banya.html", "text": "Магистратите от Дупнишкия районен съд оставиха в ареста обвинените за обира на банкомат в Сапарева баня, съобщиха от съда. Двамата могат да получат от три до петнадесет години затвор.К. Микев и Кр. Йорданов са задържани на 22 януари 2018 г. в Перник и заведени от полицейските органи в гр. Дупница за разследване на тяхното участие в престъплението.Съдът е приел доводите на прокурора в Районна прокуратура - Дупница, че има обосновано предположение, че обвиняемите могат да се укрият или да извършат друго престъпление.Припомняме, на , от офис на банка ДСК ЕАД на ул. \"Княз Борис I\", при предварителен сговор и в съучастие с Т. Богданов, като извършител и Г. Динев, в качеството му на помагач, К. Микев и Кр. Йорданов са опитали да ограбят касетата на банкомат, в която имало 34 800 лева. Те успели да отнемат касета с 8 700 лева, но пристигнали полицаи.Двамата взривили вратата на АТМ - устройството. Те ползвали леки автомобили марки \"БМВ Х5\" и \"Фолксваген Кадди\".", "date": "2018.01.24", "title": "Съдът остави в ареста двамата обвинени за обира на банкомат в Сапарева баня"}
{"url": "https://news.bg/world/filadelfiya-planira-spetsializirani-mesta-za-vzemane-na-droga.html", "text": "Филаделфия иска да се превърне в първия американски град, който ще позволи специализирани места за вземане на дрога. Градът смята, че това може да се превърне в ефикасен начин за справяне с епидемията от употреба на опиати, обявиха официални представители, цитирани от АП.Комисарят по въпросите на здравеопазването Томас Фарли заяви, че приспособените места могат да бъдат \"животоспасяваща стратегия и път към лечение\", а също така част от цялостния план на града да се бори с епидемията.На безопасните места за инжектиране на дрога хората ще вземат наркотици под надзора на лекар или медицинска сестра. Критици твърдят, че специализираните места могат да попречат на превенцията и лечението, както и че това би било в сблъсък със законите, които целят спиране използването на нелегални наркотици.Филаделфия е на първо място в САЩ по брой на загинали от свръхдоза. Повече от 1 200 души са загинали в града през 2017 г. - 1/3 повече от 2016 г.Други градове предложиха подобни места за наркозависимите. В нито един американски град няма подобно място към момента, макар че Сиатъл е отделил 1,3 милиона долара за откриване на безопасно място. Но такива места има в Канада и Европа.Не е ясно как ще отговори федералното правителство, ако Филаделфия приложи плана.Преди три месеца президентът на САЩ Доналд Тръмп обяви извънредно положение заради наркотиците.Демократите подкрепят предложението на Филаделфия.", "date": "2018.01.24", "title": "Филаделфия планира специализирани места за вземане на дрога"}
{"url": "https://news.bg/int-politics/istoricheska-sreshta-mezhdu-zaev-i-tsipras-ledovete-se-propukvat.html", "text": "Премиерите на Гърция и на Македония - Алексис Ципрас и Зоран Заев, разговаряха повече от 2 часа в кулоарите на годишната среща на Световния икономически форум в Давос, предаде БНР. Основната тема на първата двустранна среща на такова ниво за последните 7 години беше спорът за името на бившата югославска република.Ципрас и Заев изразиха добрата си воля на своите правителства за намиране на решение след продължилото 27 години противопоставяне, както и за ускоряване на преговорите.Гръцкият премиер се ангажира, че при добра воля от страна на Скопие гръцкият парламент ще подкрепи македонската кандидатура за членство в ЕС и НАТО. Заев от своя страна обяви, че като първи жест в тази посока летището на Скопие вече няма да се казва \"Александър Велики\", а магистралата със същото име вече ще се казва \"Приятелство\".По-рано днес македонското правителство обяви, че е започнало да анализира рамката за предстоящите преговори с Гърция, която предложи посредникът от ООН Матю Нимиц. В Скопие се подготвят консултации за намиране на консенсусна македонска позиция по темата - с участието на премиера Зоран Заев, президента Георге Иванов и лидерите на Демократичния съюз за интеграция Али Ахмети и на опозиционната ВМРО-ДПМНЕ Християн Мицовски.Очаква се Нимиц да пристигне в Скопие на 31 януари. Планира се той да разговаря с политическото ръководство на страната на 1 февруари.", "date": "2018.01.24", "title": "Историческа среща между Заев и Ципрас – ледовете се пропукват"}
{"url": "https://news.bg/bulgaria/vremenno-e-ogranicheno-dvizhenieto-v-tunela-vitinya-na-magistrala-hemus.html", "text": "Временно e ограничено движението в тунел \"Витиня\" в посоката към Варна по автомагистрала \"Хемус\", съобщиха от АПИ.Ограничението важи за всички превозни средства. То се налага поради профилактика на съоръжението и измиване на пътните знаци.На шофьорите се препоръчва да се движат с повишено внимание и съобразена скорост, спазвайки пътната сигнализация по обходен маршрут в посока Варна или Видин: по път I-1 Витинска река - Ботевград.Гражданите и транспортните фирми могат да получават информация за актуалната пътна обстановка от безплатното мобилно приложение LIMA, lima.api.bg, както и от интернет страницата на АПИ - www.api.bg. По всяко време от денонощието такава информация се дава и на тел. 0700 130 20 в АПИ. ", "date": "2018.01.24", "title": "Временно е ограничено движението в тунела \"Витиня\" на магистрала „Хемус“"}
{"url": "https://news.bg/politics/enp-ni-podkrepya-za-shengen-i-evrozonata.html", "text": "ЕНП изрази подкрепата си за присъединяването на България към Шенген и еврозоната, съобщиха от пресцентъра на ГЕРБ.Днес председателят на парламентарната група на ГЕРБ Цветан Цветанов се срещна с генералния секретар на ЕНП Антонио Лопес Истурис в Брюксел.Цветанов запозна Лопес с обстановката в България и с работата на българското Председателство на Съвета на ЕС.По време на срещата Лопес е обявил пълната си подкрепа за правителството на Бойко Борисов преди утрешния вот на недоверие.Двамата се срещнаха по време на гала вечер по повод отбелязването на 10-ата годишнина на центъра за европейски изследвания \"Вилфрид Мартенс\".", "date": "2018.01.24", "title": "ЕНП ни подкрепя за Шенген и еврозоната"}
{"url": "https://news.bg/politics/uvolniha-predsedatelkata-na-dazd-zaradi-nasilieto-v-dom-hrizantema.html", "text": "Уволниха председателката на Държавната агенция за закрила на дететo Офелия Кънева, съобщи Нова телевизия.За временно изпълняващ длъжността е определен заместник-председателят на агенцията д-р Валентин Димитров.Кънева е освободена по искане на премиера Бойко Борисов. Мотивът е липса на адекватни мерки срещу насилието в дома за деца с увреждания \"Хризантема\" в Габрово.По-рано бяха разкрити скандални видеозаписи с кадри на насилие в дома. Заснето е агресивно поведение от страна на две от детегледачките в детското заведение.Скандалните видеоклипове не са първият сигнал за нередности в дома. Първите такива сигнали са от ноември.Случаят се проверява от прокуратурата, с него вече се зае и Комисията за защита от дискриминация.Междувременно стана ясно, че агенцията за социално подпомагане в Габрово внася още един сигнал в прокуратурата - срещу ръководителката на центъра за деца с увреждания Маринела Лазарова. Тя е прикривала повече от година информацията, че в центъра се упражнява насилие над деца. От днес инспектори на Държавната агенция за закрила на детето са на проверка в Габрово. В техните правомощия е да препоръчат дисциплинарни действия спрямо ръководители или служители.Засега не е известно каква ще е съдбата на замесените в случая, но е решено, че една от жените във видеоклиповете - детегледачката Татяна Донева, е отстранена.", "date": "2018.01.24", "title": "Уволниха председателката на ДАЗД заради насилието в дом „Хризантема“"}
