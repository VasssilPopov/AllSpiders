{"url": "https://news.bg/bulgaria/poroy-navodni-gabrovo-silnata-gradushka-obrazuva-prespi.html", "text": "Пороен дъжд, придружен със силна градушка, превърна улиците на Габрово в реки в късния следобед, предаде bTV.Най-засегнат е кв. \"Бичкиня\". Наводнени са приземните етажи на къщи и търговски обекти.На места градушката натрупа цели преспи.На кадри, заснети от очевидци, се виждат автомобили по улиците, които са потопени във вода до средата на джантите, както и покрити с ледени късове имоти, щети по дворове и градини.Обстановката вече е спокойна.В поразения район за кратко са паднали 30 литра на квадратен метър.В Асеновград, където също имаше градушка, ледените късове не бяха особено големи, но изпочупиха клони на дървета на много места в града. Заради проливния дъжд имаше затруднения и в трафика.Стихийни явления имаше и в други райони на страната. В Стралджа бурята изкорени дървета и събори електрически стълбове.Преди дни в Плевенско и Врачанско градушки нанесоха щети за стотици хиляди лева.", "date": "2018.05.18", "title": "Порой наводни Габрово, силната градушка образува преспи"}
{"url": "https://news.bg/world/erdogan-organizira-mnogohilyadna-demonstratsiya-v-istanbul-sreshtu-izrael.html", "text": "Хиляди турци се събраха в Истанбул на митинг след призив на турския президент Реджеп Ердоган да покажат солидарността си към палестинците и да осъдят Израел след кървавата баня в Газа в понеделник, при която загинаха десетки, информира АФП.Демонстрацията се провежда под мотото \"Проклятие за потисничеството, подкрепа за Йерусалим\".Протестът се проведе часове преди извънредната среща на Организацията за ислямско сътрудничество, поискана от Ердоган за осъждане на действията на Израел и преместването на американското посолство от Тел Авив в Йерусалим.Участниците носиха знамената на Палестина и Турция и лозунги като \"Йерусалим е нашата червена линия\".Някои от лидерите и министрите, които ще присъстват на срещата, бяха на демонстрацията, включително и премиерът на Палестина Рами Хамдала.Ердоган заяви на митинга, че Йерусалим не е само град, а символ, изпитание, което мюсюлманският свят не успя да премине.", "date": "2018.05.18", "title": "Ердоган организира многохилядна демонстрация в Истанбул срещу Израел"}
{"url": "https://news.bg/politics/dbg-sa-pritesneni-ot-mnogo-koruptsiya-v-stolitsata.html", "text": "Общинските организации на ПП \"Движение България на гражданите\" - София изразява притеснението си относно случващо се със служители и членове на ръководствата на районните администрации на Столична община. Корупционният скандал в район \"Подуяне\" и арестуваният юрискосулт е пореден и буди съмнения, че не е изолиран случай, коментират ДБГ.Според тях районът се управлява непрозрачно и не изцяло в интерес на гражданите в продължение на години. Настоящото ръководство на районната администрация е част от модела на управление на Столицата повече от 20 години, а \"Видимите резултати\" са повече от притеснителни, обясняват ДБГ.Кметът трябва да носи политическа отговорност за действията на своя екип и дългогодишните си служители, най-малкото заради неупражняване на контрол на действията им. ДБГ считат за абсурдна изненадата на кмета Ева Митова по повод ареста на главния юрисконсулт.\"Още повече, г-жа Митова заяви, че е заварила главния юрисконсулт на района през 2011 г. Това категорично не отговаря на истината, защото първият мандат на г-жа Митова като кмет на район \"Подияне\" е през 2007 г.\", коментират ДБГ. Призовават компетентните органи да стигнат до истината и да дадат отговор на обществото дали подобни действия са обичайна практика в районната администрация на един от най-големите райони на София, с население над 90 хил. жители.Припомняме,  в хода на спецакция срещу корупцията. Тя беше хваната на 16 май, сряда. Тогава антимафиотите от ГДБОП задържаха общинарката със сумата от 10 000 лева подкуп, за да уреди обществена поръчка на стойност 2 милиона лева.Шефът на фирмата, спечелила обществената поръчка, е предал подкупа и е основен свидетел по делото. Поради това той не е обвинен.", "date": "2018.05.18", "title": "ДБГ са притеснени от много корупция в столицата"}
{"url": "https://news.bg/politics/tomislav-donchev-sreshtata-es-zapadni-balkani-beshe-bezsporen-uspeh.html", "text": " Така вицепремиерът Томислав Дончев коментира срещата на лидерите на европейския съюз и ръководителите на Западните Балкани в ефира на БТВ.Подготовката на срещата е започнала още преди българското европредседателство, стана ясно от думите му. Политиката в България ще престане да бъде интровертна, смята Дончев. \"Наша грижа е темата за Западните Балкани да не отшуми с българското председателство\", отсече Томислав Дончев.\"Не очаквам значима промяна във финансирането на България след Брекзит\", акцентира той. По мнение на Дончев проектът \"АЕЦ Белене\" може да бъде реализиран като пазарен. Това може да се случи, ако инвеститорът, който може да го изгради, продава после на конкурентни цени.\"По начина, по който се опитваме да поставим нещата, потенциалът за корупционни практики става нищожен\", категоричен е вицепремиерът.\"Планът \"Мобилност\" противоречи на логиката на общия пазар. Ако българският транспортен бранш е конкурентен, на него трябва да му се позволи да работи. Има текстове в предложенията в плана, които противоречат на принципа на свободно движение на хора\", обясни той.", "date": "2018.05.18", "title": "Томислав Дончев: Срещата ЕС-Западни Балкани беше безспорен успех"}
{"url": "https://news.bg/int-politics/sasht-otmeniha-voennite-ucheniya-s-yuzhna-koreya-zaradi-severna-koreya.html", "text": "САЩ са отменили плановете си за провеждане на съвместно военно учение с Южна Корея заради опасения, че то може да засили напрежението със Северна Корея, съобщава \"Уолстрийт джърнъл\", позовавайки се на американски правителствени служители.Учението, което трябваше да включва американски, японски и южнокорейски войници, беше прекратено по-рано през седмицата, след като Сеул поиска да не участва.Кризата около Северна Корея ескалира внезапно във вторник, когато Пхенян отмени преговори на високо равнище с Южна Корея и заплаши да отклони поканата за среща с президента на САЩ Доналд Тръмп, .Пхенян се позова на военните учения на Вашингтон и Сеул, които изолираният комунистически режим разглежда като \"умишлена военна провокация\", като причина за неочакваното решение.Тръмп заяви вчера, че не е бил информиран за каквито и да е промени на планирата среща, както и че севернокорейският вожд Ким Чен-ун \"ще бъде много, много щастлив\", ако двете страни успеят да постигнат споразумение за премахване на ядрените оръжия.", "date": "2018.05.18", "title": "САЩ отмениха военните учения с Южна Корея заради Северна Корея"}
{"url": "https://news.bg/world/do-10-dushi-sa-ubiti-pri-strelba-v-uchilishte-v-shtata-teksas.html", "text": "Няколко души са загинали при стрелба в средно училище в Тексас, съобщават местни медии.Според информация на FOX 26 най-малко 8 души са загинали. Полицията потвърди, че между 8 и 10 души са убити при нападението. Повечето от убитите са ученици. Двама души са задържани, вярва се, че са ученици. По-рано беше съобщено само за един задържан.  Един полицай е пострадал.Училището е затворено.Атаката е извършена в средно училище в град Санта Фе на около 65 километра южно от Хюстън.Стрелбата е станала в началото на учебния ден.На място са изпратени сапьори и няколко хеликоптера.Един ученик разказа пред хюстънската телевизия KTRK, че нападателят е влязъл в часа им по рисуване и е започнал да стреля. Ученикът добави, че едно момиче е с кръв по краката, докато е била евакуирана.В Санта Фе живеят около 13 000 души.", "date": "2018.05.18", "title": "До 10 души са убити при стрелба в училище в щата Тексас"}
{"url": "https://news.bg/crime/obyaviha-bedstveno-polozhenie-v-kubrat-zaradi-problem-s-bokluka.html", "text": "Бедствено положение е обявено в община Кубрат. Причината е проблем със събиране на отпадъците, съобщи БНР. Смет в общината не се събира от началото на април. Това се дължи на проблеми с фирмата, която до преди това е чистила града.Кметът Алкин Неби заяви, че има сериозна опасност за здравето на хората. Съществува и екологичен риск. Към момента се обмисля как извозването на боклука да бъде възложено на друга фирма.\"Променена от Общинския съвет в Кубрат сума за финансиране на дейностите по чистотата и несъгласие на фирмата - изпълнител по договора с намалените средства е довела до проблеми с договорните отношения и едностранно намален обем на извършваната от фирмата комунална услуга\", обясни Неби и допълни, че фирмата ще чисти само 100 контейнера от общо 900 в община Кубрат.Няма резултат от преговорите с формата. Общината е поискала едностранно разваляне на договора заради неизпълненията, като проблемът се е задълбочил със затоплянето на времето.", "date": "2018.05.18", "title": "Обявиха бедствено положение в Кубрат заради проблем с боклука"}
{"url": "https://news.bg/world/politsiyata-vav-florida-prostrelya-mazh-kreshtyal-sreshtu-tramp-i-otkril-strelba-v-negov-golfklub.html", "text": "Полицията в САЩ простреля мъж, който е скандирал срещу Доналд Тръмп и е открил стрелба в голфклуб на държавния глава, информира СиЕнЕн.От полицията потвърдиха, че заподозряният, 42-годишният Джонатан Оди от Доръл, Флорида, е крещял по адрес на американския лидер. Оди е в стабилно състояние, след като е бил ранен от служител на полицията при престрелка. Един полицай е с фрактури, но не е прострелян.Стрелецът взел флаг от комплекса и го вкарал в лобито на хотела, където започнал да крещи по адрес на президента Доналд Тръмп и открил огън по тавана. След това той изчакал полицията.Не са ясни мотивите.\"Сикрет сървис\", ФБР и местната полиция разследват инцидента.", "date": "2018.05.18", "title": "Полицията във Флорида простреля мъж, крещял срещу Тръмп и открил стрелба в негов голфклуб"}
{"url": "https://news.bg/world/video-pokazva-otchayan-opit-na-sili-na-sasht-da-izbyagat-ot-zasada-v-niger.html", "text": "Видео от безпилотен самолет показва организираната от екстремисти засада в Нигер, при която бяха убити четирима войници от САЩ и петима войници от африканската страна, пише \"Гардиън\".Материалът показва движението на войниците и отчаяните им опити да избягат, битката за живота им, когато приятелска сила пристига на помощ, но ги възприема за враг.Видеото е разпространено от Пентагона с обяснения. То е повече от 10 минути и включва анимация. То не беше публикувано през миналата седмица, когато военните разкриха част от окончателния доклад за атаката.46 американски и местни войници са участвали в мисия за откриване на високопоставен екстремист, но операцията е завършила безуспешно.", "date": "2018.05.18", "title": "Видео показва отчаян опит на сили на САЩ да избягат от засада в Нигер"}
{"url": "https://news.bg/crime/zapaliha-kolata-na-tiradzhiya.html", "text": "Запалиха автомобила на 56-годишен шофьор на ТИР в Благоевград. В ефира на БНР мъжът признава, че се страхува за живота си.Шофьорът на тежкотоварен камион за международни превози заяви, че това не е първия опит за сплашване на Емил Илчев.\"На първи май някой ми беше изпочупил с бухалка стъклото и ми беше срязал гумите на колата. Това беше сигнал, че ще ми се случи нещо по-голямо\", притеснен е Илчев.В последните няколко месеца Илчев е в конфликт с бившия си работодател. Той е сигнализирал за тези проблеми на Инспекцията по труда.След проведена инспекция, органите констатират, че има нарушения на трудовото законодателство - неизплатени възнаграждения, командировки и непризнаване на направени разходи по вина на работодателя заради техническа неизправност на камиона.56-годишният мъж твърди, че е бил пребит от собственика на формата, в която до скоро е работил.Мъжът е подал сигнал в полицията след запалването на личния му автомобил. Той е обяснил на властите и за опасенията си заявявайки, че се страхува за живота си.\"Оттогава заживях в страх. Смятам да напусна България\", обясни Илчев.", "date": "2018.05.18", "title": "Запалиха колата на тираджия"}
{"url": "https://news.bg/crime/valentin-radev-zapozna-es-poslanitsite-sas-zashtitata-na-granitsata.html", "text": "Министърът на вътрешните работи Валентин Радев запозна посланиците на държавите от Европейския съюз и американския посланик с надеждността на защитата на границите, съобщи Нова.Силовият министър обясни, че МВР е поканило посланиците на страните от ЕС, от САЩ и други страни на среща. Дискутирани са три основни теми.\"Една от тях е традиционна - обикновено на тези срещи си говорим какво сме направили през зимата в туристическите курорти. Сега решихме да поговорим и какво ще се случи през лятото - доколко сме готови да осигурим сигурността на хората през летния туристически сезон\", заяви мин. Радев.МВР-шефът увери, че са предоставили допълнителна информация за това как ведомството се справя с охраната на границата.\"Освен това ги информирахме как се справяме с трафика - трафик на хора, на чувствителни стоки и товари и с нелегалната миграция. Направихме им три презентации, включително и на техните езици, за да може да информират техните лидери\", дообясни мин. Радев. Той е доволен от обратната връзка.\"Получихме похвали както за председателството, така и по въпроса за пазенето на границите, включително и на границата между нас и Гърция\", зарадва се силовият министър и допълни, че сега на границата с Гърция има натиск.От МВР са информирали посланиците и за практиките, които ползват при комуникацията си с Интерпол, Европол и други организации.", "date": "2018.05.18", "title": "Валентин Радев запозна ЕС-посланиците със защитата на границата"}
{"url": "https://news.bg/world/v-balgariya-vse-oshte-te-posreshtat-kato-tsar-a-ne-kato-bokluk.html", "text": "Всички известни имена от германската шлагерна сцена бяха на откриването на най-голямата бирария в Европа - новия \"Мегапарк\" на испанския остров Майорка. Атмосферата обаче беше по-спокойна от преди. Онзи щур вихър от миналото го нямаше. Причината: една друга парти дестинация постепенно измества Майорка от първото място в класацията за най-шеметните купони, четем в публикация на германския таблоид \"Експрес\". Години наред резервациите за балеарския курорт бяха високи, но сега са в застой. Същевременно все повече германци избират да почиват в България, посочва изданието.\"Бъдещето е в България\"Някои от известните германски шлагерни изпълнители вече са се пренасочили от испанските плажове към Югоизточна Европа. И по-точно: към Златни пясъци. \"Лудите партита на Мале (така германците наричат остров Майорка), каквито имаше едно време, вече са история. Сега испанците искат само красивите и богатите. Нямам нищо против, обаче аз пък искам да съм сред нормални хора, които разпускат с нашата музика и са готови да седнат да пият по една бира с мен. България е бъдещето за германския парти шлагер\", заключава певецът Матиас Дистел. В продължение на години изпълнителят, прочул се с шлагера \"Яки цици и картофена салата\", обикаляше из Майорка заедно с приятеля си Лоренц Бюфел и бившата порно звезда Юлия Брюкнер. Миналото лято обаче ексцентричният певец си стегна багажа и сега вече се изявява в \"Буле\" (бел.ред: България), пише \"Експрес\".Матиас Дистел обяснява: \"В България все още посрещат всеки гост като цар, а не като боклук. Едва ли тези, които са празнували парти на Майорка, могат да си обяснят радикалната промяна, която наложи испанското правителство.\" Неговият колега Лоренц Бюфел добавя, че в заведения като \"Dolphin\" или \"Partystadl\" на Златни пясъци или в \"Partyhütte\" на Слънчев бряг може да се купонясва също толкова добре, колкото и на Майорка, и то много по-евтино. \"Докато на Майорка става все по-скъпо, а ограниченията за партитата - все по-строги, в България е разрешено да се купонясва и под открито небе\", добавя певецът.Единственият недостатък е...Според кьолнския експерт по туризма Ахим Хьолер, основният аргумент в полза на България са по-ниските разходи. \"Резервациите за България вървят добре. Майорка е скъпо място, а някои плажове са твърде пренаселени. Това сигурно ще откаже някои туристи от тамошните курорти. В България цените са по-изгодни. Нивото на заплатите там е доста по-различно\", посочва той.\"Единственият недостатък, който виждам, е по-дългото пътуване, а и инфраструктурата в България все още не може да се сравни с тази на Майорка\", казва на свой ред изпълнителят на шлагери Юрген \"Хонк\" Кадел.Задава се битката на парти дестинациите. Очакват ни интересни времена, заключава германският \"Експрес\".", "date": "2018.05.18", "title": "\"В България все още те посрещат като цар, а не като боклук\""}
{"url": "https://news.bg/disasters/boing-737-se-razbi-na-izlitane-ot-havana.html", "text": "Пътнически самолет Боинг 737 се е разбил малко след излетането си от международното летище в Хавана, съобщи \"Ройтерс\".На борда е имало 104 пътници и 6-членен екипаж.Първоначално се съобщаваше, че екипажът е от 9 души.Според информация на Би Би Си, жертвите са над 100.Липсва официална информация за точния брой на загиналите. В медиите се появиха противоречиви съобщения за трима оцелели с травми и с тежки изгаряния. В някои публикации се казва, че единият от ранените е загинал.На мястото на катастрофата са пристигнали пожарни и коли на спешната помощ. Малко по-късно е пристигнал и президентът на Куба Мигел Диас-Канел.\"Станал е злополучен авиоинцидент. Новините не са обещаващи. Изглежда жертвите са многобройни.\" - коментира той.Самолетът е бил на компанията Cubana de Aviacion.Той е изпълнявал вътрешен полет от кубинската столица до Олгин - в източната част на острова.Машината е паднала няколко минути след излитането си и е експлодирала.Кадри от телевизията и социални медии показват стълб от черен дим над летището. Към мястото на катастрофата са се отправили пожарни и линейки.Според някои местни издания, цитирани от агенция Новости, на борда са се намирали 107 души заедно с екипажа, като всички са загинали.", "date": "2018.05.18", "title": "Боинг 737 се разби на излитане от Хавана"}
{"url": "https://news.bg/world/kitayskite-vlasti-ne-pozvoliha-na-atanas-skatov-da-izkachi-everest-bez-sherp.html", "text": "След няколко дни безуспешни преговори в Тингри Атанас Скатов е пристигнал в базовия лагер на връх Еверест с намерение да се опита да убеди службите на място да го пуснат да тръгне сам към върха. Китайските власти обаче не са разрешили той да предприеме изкачването без шерп, предаде БНТ.Отказът беше очакван, тъй като след изчезването на Боян Петров под Шиша Пангма мерките за сигурност по отношение на хималайските експедиции са засилени е са изключително сериозни.Властите са категорични, че без шерп няма да допуснат алпинист до върха.\"Базовият лагер е напълно празен, тъй като всички алпинисти са вече по горните лагери. Цял ден правя опити да намеря шерп на място, но удрям на камък. Накрая се е намери един, който ми поиска 10 000 долара - сума, с която не разполагам. При това положение се налага да си тръгна от Тибет.\" - коментира алпинистът с огорчение.\"Много исках да кача връх Еверест още веднъж с посвещение и този път без кислород. Познавам маршрута и съм добре аклиматизиран. Гледам го срещу мен, времето е прекрасно вече няколко дни и още няколко ще е подходящо за качване. Направих всичко, което зависеше от мен, пробвах всякакви варианти, но властите в Тибет са непреклонни. Утре сутрин трябва да напусна лагера и да летя за Катманду. Съжалявам много.\" - сподели Атанас Скатов, който искаше да посвети изкачването на Боян Петров.Очаква се той да пристигне в България след няколко дни.На 13 българският алпинист изкачи връх Чо Ойо като част от проекта му за изкачване на 14-е осемхилядника на планетата без консумация на животинска храна.", "date": "2018.05.18", "title": "Китайските власти не позволиха на Атанас Скатов да изкачи Еверест без шерп"}
{"url": "https://news.bg/politics/lilyana-pavlova-sled-sreshtata-u-nas-liderite-na-es-sa-po-obedineni.html", "text": "След форума \"ЕС - Западни Балкани\", който се проведе у нас, европейските лидери са по-обединени, а българите имат основание да се чувстват достойни европейци. Това заяви пред БНТ министърът за Българското председателство на Съвета на ЕС Лиляна Павлова.Тя определи срещата като важна и историческа.Всеки дойде със своите очаквания, със своите приоритети, всеки вижда резултатите от своята гледна точка, коментира Павлова.Тя допълни, че може да обобщи резултатите в няколко категории с по една дума:\"За българските граждани е първото ми обобщение - самочувствие. За българите, за България това е самочувствие, че сме достоен пълноправен член на ЕС, че нашия глас има значение и ни чуват.За правителството - безспорно признание за правителството и лично за премиера Борисов.За Западните Балкани това е надежда и оптимизъм за техния път напред. За лидерите - обединение. Лидерите си тръгнаха от София по-обединени.\"Министър Павлова подчерта, че срещата \"ЕС - Западни Балкани\" е имала една много важна цел - да се препотвърди европейската перспектива и по думите ѝ тя е \"категорично препотвърдена от 28-те\".\"Първият пробив, първият успех е това, че всички заедно бяхме на една маса, говорихме обсъждахме - за едни имаше възстановяване на диалога, за други - отворихме диалога и започнаха да си говорят.\" - обобщи тя.По думите й, само преди година темата за интеграцията на Западните Балкани не е присъствала в дневния ред на Европа.Министър Павлова посочи, че Европа минава през нелеки предизвикателства, през своя \"катарзис\" и трябва да се мисли как Европа ще се преструктурира в новия си \"формат 27\".", "date": "2018.05.18", "title": "Лиляна Павлова: След срещата у нас лидерите на ЕС са по-обединени"}
{"url": "https://news.bg/crime/mazh-e-zadarzhan-za-bludstvo-s-maloletni-uchenichki-v-sofiya.html", "text": "Мъж е задържан от столичната полиция за блудство с деца от столично училище, предаде bTV.Съобщава се, че арестът е извършен след сигнал от родители на малолетни ученици от 17 СУ \"Дамян Груев\" в квартал \"Западен парк\".Задържаният Валентин Асенов е познат на полицията, тъй като е регистриран за кражби, но е работел като доставчик на храни и е имал пропуск за достъп до училищната сграда.По първоначална информация инцидентът е станал вчера. Ученици твърдят, че мъжът е затворил в тоалетната две момичета от първи клас. Според някои деца, той е показвал порнографски клипове на телефона си. Според източници на bTV е имало опит за блудство и досъдебното производство се води именно за такова престъпление.Камерите на училището са иззети и се преглеждат от полицията.С децата работи психолог. Родителите им са извикани на среща, очаква се те да подадат жалба. Съобщава се, че разпитани в присъствието на съдия.Арестуваният е на 33 г., работи към фирмата, която зарежда стола и лавката на школото. Той е влязъл през задния вход, разполагал е с ключ.", "date": "2018.05.18", "title": "Мъж е задържан за блудство с малолетни ученички в София"}
{"url": "https://news.bg/bulgaria/pochina-evgeni-kolev.html", "text": "След продължително боледуване почина Евгени Колев.Дългогодишен коментатор за news.bg Евгени не успя да спечели най-важната битка и да пребори тежко заболяване, въпреки усилията си до последно.С острия си език, асоциативното си мислене и отказа да оставя текстовете си да плават по течението, Евгени често ядосваше, засягаше, дори дразнеше някои от нашите читатели. Но именно това беше и целта му - да провокира, да размисля, да подсеща, че в потока от новини и факти има логика, която трябва да бъде откроена.Сигурни сме, че Евгени Колев ще липсва дори и на тези, които не споделяха неговите политически възгледи.Евгени Колев е роден на 9 май 1969 в София. Образованието си завършва в СУ \"Св. Климент Охридски\", а работата си в медиите започва като стажант-репортер в програма \"Хоризонт\" на БНР през 1992.Работил е в радио \"Експрес\", \"Витоша\", \"7 дни\", в Балкански информационен пул (БИП), вестниците \"Малък вестник\", \"Дума\", \"Континент\", вестник \"Експрес\". Публикувал е свои материали в списанията \"Европа 2001\", \"Епоха\", \"Вестник за народа\".Пет години е офицер, впоследствие държавен служител, в дирекция \"Пресцентър и връзки с обществеността\" на МВР.News.bg изказва съболезнования на семейството и близките му.Сбогуването с Евгени Колев ще бъде в неделя от 13.30 часа в траурна зала \"Амбър\", кв. \"Орландовци\", ул.\"Кожарска\" №2.", "date": "2018.05.18", "title": "Почина Евгени Колев"}
{"url": "https://news.bg/politics/karayancheva-obshtestvenite-medii-sa-klyuchovi-za-kulturata.html", "text": "Председателят на НС Цвета Караянчева и Генералният директор на Европейския съюз за радио и телевизия (EBU) Ноел Къран разискваха ролята на обществените медии в Европейския съюз и тяхното бъдещо развитие.Къран е на визита в страната ни по повод участието си в Среща на обществените радио и телевизионни медии от Югоизточна Европа.Участие в нея взеха председателите на Комисията по бюджет и финанси Менда Стоянова и на Комисията по култура и медии Вежди Рашидов. Генералните директори на БНР Александър Велев и на БНТ Константин Каменаров също участваха в срещата.Караянчева изтъкна, че обществените медии имат сериозно значение за културата, образованието. Те имат и обществена функция, подчерта тя.По мнение на Ноел Къран доверието в обществените медии нараства, колкото повече доверието в социалните мрежи спада.\"Социалните мрежи и търговският сектор са много силни, затова трябва да подкрепяме повече обществените медии\", обясни Къран и добави, че по време на дискусията са обсъдени свободата на словото и борбата с фалшивите новини.\"Говорихме, че обществените медии трябва да бъдат подкрепени и да бъдат добре финансирани, защото те са в основата на борбата с фалшивите новини и на тях може да се има доверие\". Това заяви генералният директор на БНР Александър Велев.Караянчева е единодушна с Къран, че обществените медии са ключови за съхраняването на културата и за утвърждаването на професионалните стандарти в журналистиката. Именно това посочиха като причина за доверието в тях. беше високо оценена и от двамата. Според председателят на НС по време на срещата са взети изключително важни решения за бъдещето на Европейския съюз.България успя да постави напред в дневния ред на Съюза темата за европейската перспектива пред страните от Западните Балкани, заяви председателят на парламента и допълни, че сигурността в този регион е важна и за сигурността в целия Европейски съюз.", "date": "2018.05.18", "title": "Караянчева: Обществените медии са ключови за културата"}
{"url": "https://news.bg/crime/puskat-s-podpiska-plovdivskata-tantsyorka-medarova.html", "text": "Пловдивският съд пуска с \"подписка\" танцьорката Габриела Медарова. Според магистратите няма опасност да се укрие или да извърши ново престъпление.Пред съда Габриела Медраов обяснява, че съжалява и иска при родителите си, да учи и да работи, съобщава БНТ.Не е правен тест за наркотици и алкохол, а според адвоката на Медарова, не е нападала другото момиче, прилошало й в тоалетната, залитнала и я ударила без да иска в лицето. Прокуратурата ще обжалва решението на съда.Припомняме, преди дни, по разпореждане на Районната прокуратура в Пловдив полицията отново задържа танцьорката Габриела Медарова, която стана известна, след като .Този път танцьорката бе задържана за срок до 24 часа за нанесена лека телесна повреда по хулигански подбуди.Според прокуратурата от установените към настоящия момент факти е видно, че Медарова е нанесла удар на 21-годишната студентка Катя Андреева в нощен клуб \"Мегами\" в Пловдив.", "date": "2018.05.18", "title": "Пускат с подписка пловдивската танцьорка Медарова"}
{"url": "https://news.bg/finance/koga-e-nay-udachno-balgariya-da-se-prisaedini-kam-evropeyskiya-bankov-sayuz.html", "text": "Последният месец усилено се заговори за влизането на България в Еврозоната. Разбира се, подобни мнения бяха изказвани неведнъж през годините, но така и до реални действия в тази посока не се стигна. Въпреки че България отдавна изпълнява техническите критерии, за приемане на дадена страна в \"чакалнята\" на Еврозоната гласуват страните в нея и гуверньорите на централните им банки.Ползите от приемането на страната ни в Еврозоната са много и трудно ще ни стигнат редовете на тази публикация, за да ги изброим, посочва икономическият блогър Христо Христов. Освен замяната за лева, най-значителната промяна, която ще се случи, ще бъде в банковата система на страната, която ще премине под надзора на Европейската централна банка (ЕЦБ) и Европейския банков орган (ЕБО). Функциите на БНБ няма да бъдат изцяло пренебрегнати, тъй като надзорът върху банките ще бъде осъществяван и в тясно сътрудничество с централната ни банка.Банките, които ще попаднат под прекия надзор на ЕЦБ, са трите най-големи банки по активи, упражняващи дейност в България. Към края на март 2018 г. това са Уникредит Булбанк, Банка ДСК и ОББ. Имайки предвид разликата в обема на активите им и този на останалите банки, то ако нямаме сливания между по-малки банки, промяна в тази група банки едва ли ще се види скоро.Има и още една група банки, които ще бъдат поставени под надзора на ЕЦБ и това се банките, чиито \"майки\" не са от страни в Еврозоната. Тук списъкът е доста по-дълъг, тъй като в страната ни собствеността на банките е доста пъстра като освен банките с местни собственици, тук влизат турските Те-Дже Зираат и Търговска банка Д, японската Токудабанк, Общинска банка, чийто нов собственик е фондът от Лихтенщайн - Новито Опъртюнитийс и дори Алианц Банк. Последната е собственост на Алианц България холдинг, която пък от своя страна е собственост на немската Алианц АГ, но нейната основна дейност е с фокус застраховане и не попада под надзора на ЕЦБ.При банковия сектор обаче има една особеност. БНБ може да заяви желание за членство в Европейския банков съюз преди още страната ни да е приета в Еврозоната. Той бе създаден в отговор на банковата криза и кризата с държавните дългове в Еврозоната. Въпреки че е невъзможно напълно да предотврати възникването на банкови кризи в бъдеще, един добре изграден Банков съюз би трябвало да минимизира вероятността за възникването на такива кризи и тяхното въздействие върху банковите системи в Европейския съюз (ЕС).Поставянето на банковите системи на всички страни в Еврозоната под общ знаменател крие и своите рискове от гледна точка на това, че икономиката на всяка от тях е структурирана по различен начин. Това поражда и различен тип рискове за банковите системи. Ето защо тези различия трябва да бъдат разграничавани, а не притъпявани.Именно това свое притеснение изрази наскоро и Калин Христов, подуправител на БНБ, управление \"Емисионно\" в свой анализ по темата. Банковата система и икономиката на всяка страна са взаимносвързани. Двете няма как да бъдат разглеждани отделно. Реално присъединяването на страната ни към банковия съюз преди влизането в Еврозоната, ще я постави в изключително неравнопоставена позиция. Тя ще трябва да изпълнява и приема всички рестрикции, налагани от Европейския банков орган, но в същото време ако те не се отразят позитивно на икономическите процеси или силно ги забавят, няма да има достъп до Единния стабилизационен механизъм като потенциален източник на средства за преодоляването на породените дисбаланси.От друга страна БНБ ще остане изключена от окончателното вземане на решения по надзорни въпроси в Управителния съвет на Европейската централна банка (ЕЦБ), защото в него участват само централните банки на страните в Еврозоната. А това означава, че практически страната ни ще загуби своя суверенитет при определяне на собствената й съдба.Всичко това води до логичното заключение, че страната ни трябва да извърви стъпка по стъпка пътя си към Еврозоната, защото опитите да се прескочат етапи или стъпала от този път създават потенциал за много по-високи рискове и могат да я отдалечат още повече от целта. Разбира се, това не означава, че БНБ бездействат. През последните 3 години централната банка имплементира поетапно приеманите нови изисквания от страна на ЕБО, като по този начин подготвя българската банкова система за плавно и поетапно преминаване под надзора на общия банков съюз при влизането на страната ни в Еврозоната.", "date": "2018.05.18", "title": "Кога е най-удачно България да се присъедини към Европейския банков съюз?"}
{"url": "https://news.bg/int-politics/chetirima-zaginali-pri-razgaryane-na-boevete-v-iztochna-ukrayna.html", "text": "Най-малко четирима души, включително дете, са били убити в Източна Украйна, обявиха проруските сепаратисти, като сраженията в региона са се засилили, съобщава \"Франс прес\".Новината дойде в същия ден, в който руският президент Владимир Путин и германският канцлер Ангела Меркел се срещнаха в Русия, за да обсъдят включително продължителния конфликт в Източна Украйна.Според канцлера договореностите от Минск са единствената основа за уреждане на конфликта в Украйна. Канцлерът изрази \"съжаление\" за нарушeния режим на \"тишина\", но тя не уточни коя страна го е нарушила.Путин каза от своя страна, че с Меркел са се договорили да поръчат на външните министерства на двете държави да разгледат въпроса за разполагане на мисия на ООН в Донбас.13-годишно момче и баща му са били убити, след като къщата им е била ударена при обстрел в Троицки, в контролираната от Киев зона в района на Луганск, уточниха от местната полиция.Майката на момчето е в интензивно отделение, след като е била сериозно ранена, а другият ѝ 18-годишен син е получил наранявания на крака, но няма опасност за живота му, написа областният управител Юрий Гарбуз във \"Фейсбук\".Представителите на проруските сепаратисти обявиха, че двама от техните бойци са били убити, а трети е бил ранен при сблъсъците с украинската армия.Трима цивилни в Горловка, град в контролирания от сепаратистите Донецки район, също са били ранени, допълниха сепаратистите.От своя страна украинската армия съобщи за седем ранени войници.Положението в Източна Украйна се влоши през последните дни, като двама украински войници са били убити при сражения в четвъртък. Едно училище също е било ударено при обстрел тази седмица, въпреки спирането на огъня.Главният наблюдател на специалната мисия на Организацията за сигурност и сътрудничество в Европа (ОССЕ) в Украйна Александър Хуг е напуснал конфликтната зона вчера заради \"сериозно влошаване на ситуацията със сигурността\", уточниха от ОССЕ.Повече от 10 хил. души бяха убити след началото на конфликта през април 2014 г. след анексирането на украински Крим от страна на Русия.Украйна и нейните западни съюзници обвиняват Русия, че изпраща войници и оръжия през границата, за да разпалва конфликта.Москва отхвърля твърденията въпреки очевидните доказателства, че участва в сраженията и нейната открита политическа подкрепа за сепаратистите.", "date": "2018.05.18", "title": "Четирима загинали при разгаряне на боевете в Източна Украйна"}
{"url": "https://news.bg/int-politics/po-dobre-sdelka-s-iran-otkolkoto-bez-podcherta-merkel.html", "text": "Ядреното споразумение с Иран не е \"перфектен\" документ, но е \"по-добро от никакво споразумение\". Това обяви германският канцлер Ангела Меркел на съвместна пресконференция с руския президент Владимир Путин в руския черноморски курорт Сочи, съобщават световните осведомителни агенции.Ръководителката на германското правителство допълни, че подкрепя политическо решение на всички конфликти в Близкия изток и посочи, че напрежението в региона остава високо.Меркел е отбелязала, че изтеглянето на САЩ от ядреното споразумение с Иран е \"много трудна ситуация\", но посочила, че европейските държави са решени да останат част от сделката.Канцлерката също така е изтъкнала, че политическо решение е от решаващо значение както за Иран, така и за Сирия.Тя е похвалила работата на специалния пратеник на ООН за Сирия Стефан де Мистура и е подкрепила диалога в Астана за намиране на мирно решение за Сирия.", "date": "2018.05.18", "title": "По-добре сделка с Иран отколкото без, подчерта Меркел"}
{"url": "https://news.bg/world/tramp-razyasni-komentara-si-zhivotni.html", "text": "Президентът на САЩ Доналд Тръмп отрече да е наричал нелегалните имигранти \"животни\". Той написа в \"Туитър\", че има предвид само членовете на престъпната банда MS-13., написа Тръмп в социалната мрежа.Американският лидер направи коментара по време на кръгла маса с представители на щата Калифорния в сряда. По време на срещата са обсъждали имиграцията.", "date": "2018.05.18", "title": "Тръмп разясни коментара си „животни”"}
{"url": "https://news.bg/int-politics/prazni-stomasi-karat-voynitsite-na-venetsuela-masovo-da-dezertirat.html", "text": "С банкрута на правителството на Венецуела в условията на хиперинфлация, гладът и недоволството навлизат и в казармите, което поражда съмнения за продължаващата лоялност на въоръжените сили към президента Николас Мадуро, съобщава \"Асошиейтед прес\".Затрупаният от проблеми социалист значително увеличи властта на военните, като дори назначи армейски генерал като шеф на петрола на Венецуела. Той разчита на подкрепата им, докато се готви за президентските избори в неделя, които бяха заклеймени като нечестни от голяма част от международната общност.Но дори гордите някога военни на Венецуела не са имунизирани срещу задълбочаващата се икономическа криза в богатата на петрол страна, като е налице недостиг на храна и невероятен ръст на цените. Докато висши командири отричат, че има някакво недоволство, анализатори изтъкват, че хиляди войници молят за почетни уволнения или просто дезертират от постовете си и бягат.Недоволството, което прониква в казармите, поражда съмнения дали на войниците ще може да се има доверие, след като те са една от най-важните опори на режима на Мадуро.", "date": "2018.05.18", "title": "Празни стомаси карат войниците на Венецуела масово да дезертират"}
{"url": "https://news.bg/society/mobilno-prilozhenie-razkazva-istorii-za-zhivotnite-v-stolichniya-zoopark.html", "text": "Включват първото безплатно мобилно приложение за посетителите на Столичния зоопарк. С него всеки посетител ще може да отвори и чуе интересна история за съответното животно, което наблюдава. Това заяви кметът на София Йорданка Фандъкова пред журналисти в зоологическата градина по повод 130-та годишнина от основаването на Зоопарка на София.В градината ще бъде открита изложба за 130-та годишнина от зоопарка. В събота ще има концерт за най-малките и викторина, водена от Ники Станоев. Децата в Зоопарка ще рисуват 130-метрова рисунка в събота и в неделя.Зоопаркът иска да привлече и порасналите посетители с тийнеджърски концерт в събота вечерта.В неделя вечерта ще има театър с кукли във вода на театър \"Слон\" в Залата на големите котки.Наша амбиция е да станем редовен член на европейската асоциация, което ще позволи да си обменяме животни, заяви Фандъкова.За промените в зоопарка Фандъкова обясни, че е завършил първият етап на модернизацията на големите котки. Имаме готовност от следващата седмица да започне разширението на приматите спрямо изискванията на Европейската асоциация на зоопарковете и аквариумите.Тук се възпитава любовта и грижата към животните. Благодаря на целия екип на зоопарка за дейността, която имат. Особено държа на провеждането на летните училища на деца от София, които научават много за животинския свят, заяви Фандъкова.Директорът на столичния зоопарк ландшафтен архитект Добромир Бориславов обясни, че не са много зоопарковете, които могат да се похвалят с толкова дълга история - 130 години. Две световни войни, много кризи, много трудности и много възможности, обобщи той историята на зоопарка.От другата седмица започва реконструкция на сектора с приматите. В рамките на тази година и края на миналата има две нови разширения на сурикатите и на африканските бодливи свинчета. Разширенията също са важни за доброто състояние на нашите животни. Това отговаря на европейските изисквания, поясни Бориславов.Относно отношенията на посетителите към обитателите на зоопарка, арх. Бориславов заяви, че се надява хората да ги уважават, да ги пазят, да не ги притесняват и да не ги хранят.", "date": "2018.05.18", "title": "Мобилно приложение разказва истории за животните в столичния зоопарк"}
{"url": "https://news.bg/crime/v-peshtera-zaloviha-mazh-s-blizo-1000-tabletki-analog-na-heroin.html", "text": "Полицията арестува жител на град Пещера за притежание на забранени у нас лекарства. Мъжът е заловен докато пренасял лекарствата \"Субутекс\" и \"Сереста\", които са аналози на хероин информира \"\".Задържаният е 48-годишният Михаил К. Той е хванат в ромския квартал в града. Когато властите го обискирали у него били намерени блистери с 970 таблетки от опасните лекарства.Във Франция употребата на тези лекарства е разрешена, но там те се продават със специални рецепти. Самите лекарства представляват синтетичен аналог на хероин.Разследващите предполагат, че 48-годишният мъж е дилър на наркотици. Според тях той е продавал стоката си не само в пещера, но и в региона.Властите твърдят, че до момента не е задържано такова голямо количество от тези лекарства.", "date": "2018.05.18", "title": "В Пещера заловиха мъж с близо 1000 таблетки аналог на хероин"}
{"url": "https://news.bg/world/sled-peytriat-rumaniya-mozhe-da-se-sdobie-i-s-zhelezen-kupol.html", "text": "Румъния може да се сдобие и с израелска система за противоракетна отбрана \"Железен купол\".Израелската компания Rafael Advanced Defense Systems подписа споразумение за сътрудничество с румънската фирма Romaero за производство на системи за противовъздушна и противоракетна отбрана. Двете компании се надяват да отправят предложение към въоръжените сили на Румъния, пише \"Таймс оф Израел\".Споразумението, подписано в Букурещ, предвижда разработване на система за противоракетна отбрана \"Железен купол\" с морско базиране, дистанционни оръжейни системи от типа \"Самсон\" и тактически ракети \"Спайк\", обявиха в съобщение от Rafael.Договорът беше подписан на изложение за отбранителна и авиационна техника в Букурещ.В съобщението не се споменава каква ще е финансовата изгода от сътрудничеството им.Противовъздушната отбрана на Израел е от тристепенен израелски щит. Той включва успешно разгърнатия \"Железен купол\" (Iron Dome), който поразява ракети и мини с малък обсег на действие, \"Прашката на Давид\" (David's Sling) със среден обсег на действие и противоракетна система \"Стрела\" (Arrow-3), която е изградена да унищожава различни балистични ракети с далечен обсег на действие. Те могат да бъдат разгърнати заедно с американски системи като \"Иджис\" (Aegis).Вчера стана ясно, че американската отбранителна група Raytheon ще предаде най-новата си конфигурация от ракетна система \"Пейтриът\" на противоракетната отбрана в Румъния.", "date": "2018.05.18", "title": "След „Пейтриът” Румъния може да се сдобие и с „Железен купол”"}
{"url": "https://news.bg/world/kosovo-ne-e-kataluniya-obyavi-tachi.html", "text": "Президентът на Косово Хашим Тачи заяви, че \"разбира\" решението на испанския премиер Мариано Рахой да не присъства на провелата се вчера среща на върха ЕС-Западните Балкани в София, но \"Косово не е Каталуния\", информира Gazeta Express.Тачи каза пред Euractiv.com, че при никакви обстоятелства не могат да се правят паралели между Косово и Испания, защото Косово не е Каталуния. Той добави, че страната му е приятелски настроена към Мадрид.\"Ние зачитаме демократичната традиция на испанската държава, както и териториалната й цялост\", изтъкна той.\"Рано или късно ние всички ще бъдем едно голямо семейство\", подчерта косовският лидер.На срещата на върха на ЕС на 23 март Рахой заяви пред българския си колега Бойко Борисов, че няма да присъства на форума в София, защото не иска да стои на една маса с представителите на Косово. Рахой участва на неофициалната вечеря на евролидерите в София в сряда.", "date": "2018.05.18", "title": "Косово не е Каталуния, обяви Тачи"}
{"url": "https://news.bg/politics/obyaviha-protsedura-za-nad-1-8-mlrd-lv-po-programata-za-okolna-sreda.html", "text": "Над 1 млрд. лв. са договорените средства по Оперативна програма \"Околна среда 2014-2020\" към момента спрямо 747 млн. лв. през май 2017 г. По същото време миналата година обявените процедури са били за 1,3 млрд. лв., около 39% от ресурса на програмата, съобщи министърът на околната среда и водите Нено Димов при представяне на напредъка в изпълнението на програмата. Обявените днес процедури са за над 1,8 млрд. лв., което представлява над 53% от ресурса на ОПОС. За период от една година броят на подписаните договори е удвоен и към днешна дата са 68. Изплатените средства спрямо миналата година са над два пъти повече - близо 238 млн. лв. спрямо 98 млн. лв. през 2017 г. При верифицирането на средствата напредъкът е най-съществен, като е почти три пъти повече - 172,5 млн. лв. спрямо 61 млн. лв. през 2017 г.\"Показателите на програмата чувствително се подобряват, особено през първите 4 месеца на тази година, което показва, че инерцията на забавяне е преодоляна. В момента се наваксва с бързи темпове, но има все още много какво да се желае\", обясни Димов. Приети са мерки, допустими за финансиране по приоритетна ос \"Мерки за подобряване качеството на атмосферния въздух (КАВ)\".\"Предстоят ни технически работни срещи с Националното сдружение на общините в България, на които ще се уточнят конкретните мерки и критерии. Бенефициенти по програмата ще могат да бъдат общини, които са с идентифицирани превишения на фини прахови частици (ФПЧ10)\", допълни министърът. \"Програмата е съвсем ясно насочена към домакинствата и трябва да доведе до подобряване качеството на атмосферния въздух в конкретното населено място\", обясни Димов.Той добави, че Европейската комисия ще следи много стриктно за постигането на резултатите, а именно намаляване на ФПЧ.Позицията на ЕК е, че наличният ресурс не е достатъчен и затова трябва да е фокусиран върху общини и места, в които проблемът може да бъде трайно решен, допълни Димов. Според него местните власти най-добре знаят какъв е работещият подход за съответното населено място, тъй като проблемите и решенията не са еднакви за всички градове.Ръководителят на Управляващия орган на ОПОС 2014-2020 Валерия Калчева коментира, че размерът на средствата за финансиране на мерките за подобряване качеството на въздуха е 111 млн. лв.Финансирането в първия етап ще е насочено към общини с готови програми за КАВ, където основен източник на замърсяване е битовото отопление. Средствата ще са за подмяна на отоплителни уреди, присъединяване към мрежата на топлофикация или газифициране, където има възможност. Новите отоплителни тела ще трябва да отговарят на изискванията за еко дизайн и енергийна ефективност, обясни Калчева. Димов добави, че финансирането за домакинствата ще е 100% и разходите за подмяната ще са изцяло за сметка на ОПОС.Бенефициент по процедурата ще е съответната община, като тя ще определи домакинства с необходимост за преминаване към по-екологосъобразен начин на отопление, уточни Валерия Калчева. В момента на критериите за кандидатстване отговарят градовете Монтана, Видин, Смолян, Димитровград, София-град, Бургас и Благоевград. На следващ етап ще могат да се включат и другите общини, които вече ще имат изготвени програми.", "date": "2018.05.18", "title": "Обявиха процедура за над 1,8 млрд. лв. по програмата за околна среда "}
{"url": "https://news.bg/int-politics/velikobritaniya-izprashta-oshte-voyski-v-afganistan.html", "text": "Великобритания може да значително да увеличи броя на войниците си в Афганистан след настояванията на американския президент Доналд Тръмп, че страните членки на НАТО трябва да поемат своя справедлив дял, съобщава \"Франс прес\".Британският министър на отбраната Гавин Уилямсън е поискал от премиера Тереза Мей да бъдат изпратени още 400 военнослужещи, които да помогнат за борбата срещу талибаните, добавяйки към 600-те британски военнослужещи, вече обучаващи афганистанските сили.Тръмп обяви миналата година, че САЩ ще изпратят още 3500 войници, за да осигурят райони, които са били под контрола на талибаните, като често предупреждава, че страните членки на алианса трябва да изпълнят ангажиментите си към разходите на НАТО.\"23 от 28 страни членки все още не плащат това, което трябва да плащат, и това, което се предполага да плащат за отбраната си\", подчерта Тръмп в централата на НАТО в Брюксел през миналата година.Тереза Мей трябва да направи обявление на срещата на върха на НАТО през юли, където се очаква, че Тръмп ще засили натиска си по темата.Британското военно министерство заяви, че остава \"ангажирано с мисията на НАТО, в която играем важна роля, като непрекъснато правим преглед на нашия принос\".Ричард Барънс, бивш командир на командването на съвместните сили, посочи, че Великобритания трябва да признае, че все още остават предизвикателства в Афганистан.", "date": "2018.05.18", "title": "Великобритания изпраща още войски в Афганистан"}
{"url": "https://news.bg/crime/shofyorat-na-busa-e-vinoven-za-katastrofata-s-vlaka-kray-simeonovgrad.html", "text": "Виновен за вчерашната катастрофа в Симеоновград е 58-годишният шофьор на автобуса, който беше блъснат от влак. Това е становището на полицията, информира БНР.Инцидентът стана малко след 17:00 часа на неохраняем жп прелез в града. Петима пътници пострадаха, от тях четирима са в болница.В автобуса е имало над 30 работници от \"Мини Марица-изток\", пътуващи за Харманли. Водачът не е спазил знак Б-2, отнел е предимството на товарната композиция, при което е бил ударен от ляво. От сблъсъка са пострадали петима работници, всички са без опасност за живота.Пробите за употреба на алкохол и на двамата водачи са отрицателни.Ще се разследва причината за отклонението на служебния автобус от обичайния маршрут.Само ниската скорост на движение на влака е предотвратило по-сериозен сблъсък.", "date": "2018.05.18", "title": "Шофьорът на буса е виновен за катастрофата с влака край Симеоновград"}
{"url": "https://news.bg/finance/nad-160-mln-leva-investirat-kontsesionerite-v-letishte-plovdiv.html", "text": "Концесионерите на летище \"Пловдив\" ще инвестират двойно повече средства в летището. Инвестицията ще стане в по-кратки срокове от тези, предвидени в концесията. Това стана ясно по време на днешната среща между министърът на транспорта, информационните технологии и съобщенията Ивайло Московски и представители на обединение (консорциум) между \"Хайнан\" и \"Пловдив Еърпорт Инвест\".Първоначално заложеният вариант на концесията предвижда обем на инвестициите в обекта в размер на 79 083 000 евро за срок от 35 години. Очаква се след приключването на законовите процедури, концесионният договор да бъде подписан.На срещата китайските инвеститори запознаха Московски с плановете си за развитие на летището. Инвеститорите предвиждат да превърнат летището в сериозен транспортен хъб с пътнически терминал и два карго терминала, които да могат да обработват голям брой камиони.Предвижда се още да бъде подсилена и разширена пистата на летището. Ще се изгради и ремонтна база за самолети, подобна на тази на летище \"София\". Стана ясно и че от израелската компания \"Израел аероспейс индъстрис\" вече са проявили интерес да оперират базата.От своя страна транспортният министър увери представителите на концесионерите, че вече се проектира изграждането на жп връзка между аеропорта и жп линията София-Пловдив-Свиленград при жп гара Крумово. Трасето ще бъде с дължина от 4-5 километра, като е възможно строителните дейности да започнат през следващата година.Московски пое ангажимент и министерството да съдейства за разширяването и обновяването на пътната инфраструктура, така че да се подобри свързаността между пловдивското летище и пътя Пловдив - Асеновград, както и връзките с АМ \"Тракия\" и АМ \"Марица\". За осъществяването на тези проекти ще бъде проучена възможността за финансиране по плана \"Юнкер\".В хода на срещата бе отбелязано и че инвестициите ще увеличат не само товаропотока, но и ще доведат до развитието на туризма и бизнеса в региона.Според Московски това е първият голям транспортен проект в България, който ще се реализира с участието на китайска компания. Представителите на Хайнан пък увериха, че ще проучат възможностите да съдействат за привличането и на други китайски компании, които да инвестират в България.HNA Group (\"Хайнан Груп\") към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. \"Хайнан Груп\" управлява 14 авиокомпании с над 1 250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града.Очаква се след приключването на законовите процедури да бъде подписан концесионният договор. Концесията е за 35 години, като за този срок концесионерът се задължава да реализира инвестиции в обекта в размер на 79 083 000 евро. За всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията.", "date": "2018.05.18", "title": "Над 160 млн. лева инвестират концесионерите в летище \"Пловдив\""}
{"url": "https://news.bg/world/za-parvi-pat-zhena-poema-upravlenieto-na-tsru.html", "text": "Сенатът на САЩ потвърди Джина Хаспъл за директор на ЦРУ, информира ДПА.54 срещу 45 сенатори гласуваха в подкрепа издигнатата от президента на САЩ Доналд Тръмп кандидатура. В сряда Комисията по разузнаване към Сената на САЩ препоръча на горната камара да потвърди Хаспъл - първата жена, която оглавява разузнавателната агенция.Хаспъл заменя Майк Помпео, който в момента заема поста на държавен секретар.Тя е с 33-годишна кариера в агенцията като агент и ръководител на тайните операции на ЦРУ. Хаспъл трябваше да отговаря на сериозни въпроси на демократите и някои консервативни републиканци по време на изслушването на кандидатурата й. Въпросите предимно бяха свързани с използваните от ЦРУ брутални техники на разпит върху заподозрени след терористичните атаки на 11 септември 2001 г. Някои сенатори не останаха доволни от отговорите й по време на изслушването й през миналата седмица.Хаспъл е помогнала за изпълнението на заповед агенцията да унищожи видеоматериали, на които върху заподозрени терористи се прилага техниката \"уотърбординг\" (върху лицето на човек се поставя кърпа и върху нея тече вода, по този начин разпитваният има усещането за давене - Бел. ред.). Тази заповед принуди правосъдното министерство на САЩ да проведе продължително разследване, което завърши без повдигане на обвинения.Хаспъл има голям международен опит, тъй като е управлявала таен затвор на ЦРУ, където обвинените терористи Абу Зубайда и Абд ал Рахим ал Нашири са изтезавани с \"уотърбординг\" през 2002 г., според източници от разузнаването на САЩ.Бившият заместник-директор на ЦРУ се присъединява към агенцията през 1985 г. В началото е работила за агенцията в чужбина. Във Вашингтон е заемала няколко високопоставени длъжности, включително заместник-директор на Националната тайна служба и заместник-директор на Националната тайна служба за разузнаване и тайни операции.", "date": "2018.05.18", "title": "За първи път жена поема управлението на ЦРУ"}
{"url": "https://news.bg/int-politics/dva-dni-shte-prodalzhi-vizitata-na-radev-v-rusiya.html", "text": "Държавният глава Румен Радев отива на двудневна визита в Руската федерация.На 21 и 22 май президентът ще проведе работни срещи със своя руски колега - президента Владимир Путин, както и с министър-председателя на Русия Дмитрий Медведев. В рамките на визитата Радев ще участва и в отбелязването на Дните на българската култура в Москва.По време на посещението си в Русия българският президент ще бъде придружаван от своята съпруга, съобщиха от президентството.Очаква се сред темите на разговорите между президентите да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност.Програмата на Радев в Русия предвижда президентът да разговаря с Медведев на 21 май в Москва.По-късно през деня в Большой театър президентът ще присъства на оперната постановка \"Зигфрид\" от Рихард Вагнер на Софийската опера и балет.В сградата на българското посолство в руската столица Румен Радев ще разговаря с видни български и руски културни дейци и общественици.На 22 май президентът ще се срещне и със своя руски колега Владимир Путин. Двамата лидери ще проведат среща, след което ще ръководят пленарните разговори на двете официални делегации.В официалната делегация на българския държавен глава участват съпредседателят на \"Групата за приятелство България - Русия\" в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.", "date": "2018.05.18", "title": "Два дни ще продължи визитата на Радев в Русия"}
{"url": "https://news.bg/int-politics/ogromni-eksplozii-vav-voennovazdushna-baza-v-siriya.html", "text": "Множество експлозии са били чути, идващи от военновъздушната база в сирийския град Хама в Северозападна Сирия, съобщават световните информационни агенции.Очевидци уточняват, че са чули до четири силни взрива, както и са видели стълбове от дим на летището, в което има 10 хеликоптера, 1 писта за излитане и 20 заслона.Местни медии твърдят, че експлозиите са станали в складовете за боеприпаси в близост до летището заради високата температура или заради неизправност на взривно устройство.Засега никой не е поел отговорност за евентуално нападение.На 29 април военновъздушната база в Хама беше ударена от въздушен рейд на Израел, при което загинаха най-малко 26 бойци, повечето иранци.По-рано този месец сирийското правителство постигна споразумение с бунтовниците за евакуиране на града.", "date": "2018.05.18", "title": "Огромни експлозии във военновъздушна база в Сирия"}
{"url": "https://news.bg/world/kndr-othvarli-spisaka-s-zhurnalisti-na-yuzhna-koreya-za-zatvaryaneto-na-yadreniya-poligon.html", "text": "Северна Корея отказа да приеме списък с имената на южнокорейски журналисти, които се надяваха да отразят затварянето на ядрения полигон на КНДР, съобщи Република Корея, цитирана от \"Ройтерс\".Според агенцията възникват нови въпроси около ангажимента на Пхенян да намали регионалното напрежение.КНДР покани няколко журналисти от Южна Корея и други държави да бъдат свидетели на затварянето на ядрения полигон \"Пунггиери\" (Punggye-ri) през следващата седмица.Но забележителният напредък през последните месеци изглежда е под въпрос, след като последните дни тоталитарната държава изрази съмнения относно безпрецедентната среща на върха между Ким Чен-ун и президента на САЩ Доналд Тръмп в Сингапур на 12 юни. КНДР отмени преговори с Южна Корея и заплаши, че може да отмени срещата с Тръмп, ако САЩ настояват само за ядрено разоръжаване.Южнокорейското министерство по въпросите на обединението съобщи днес, че КНДР е \"отказала да приеме\" списъка с журналисти, предаден от Юга. Ведомството не разкри подробности, но решението на Пхенян вероятно ще увеличи съмненията около плана за ядрения полигон.Вчера Тръмп предупреди, че Ким може да го сполети съдбата на либийския лидер Муамар Кадафи.Междувременно Китай отговори на предположение на американския лидер, че Пекин може да оказва влияние на КНДР да заеме нова твърдолинейна позиция. Китай подчерта, че желае стабилност и мир на Корейския полуостров, а също така подкрепя полуостров без ядрени оръжия.", "date": "2018.05.18", "title": "КНДР отхвърли списъка с журналисти на Южна Корея за затварянето на ядрения полигон"}
{"url": "https://news.bg/crime/joan-matev-izliza-ot-aresta-za-tri-dni-za-da-bade-operiran.html", "text": "Обвиненият за убийството в Борисовата градина през юни 2015 година Йоан Матев ще излезе за три дни от ареста, за да му се направи операция. Според представените от защитата му медицински Йоан Матев има туморно образувание на лявата подбедрица. Съдът прие медицинската експертиза и постанови оперативната интервенция да се извърши в УМБАЛ \"Св. Анна\". Йоан Матев ще бъде в болницата от 23 до 25 май. Съдът разпореди и ако на Матев се налага да продължи престоя си в лечебното заведение, веднага да уведоми за това.На днешното съдебно заседание бяха разпитани свидетели - основно съученици на Йоан.Последният свидетел по делото - Калоян Михайлов отбеляза, че е играл тенис на корт заедно с Йоан Матев и с брат му Марсел. Когато видял видеозаписа на бягството от парка не е предположил обаче, че това може да е Йоан Матев, защото в този район имало и много футболни фенове. \"Никога не ми е минавало през ума, че Йоан може да бъде обвинен за извършването на такова престъпление\", заяви Михайлов.По думите му нямало как да каже на СДВР, че този човек, който бяга от парка, прилича на Матев, защото \"това не е шега работа\" и по този начин може да създаде излишни грижи на хора, които в този момент не са били в Борисовата градина.Той допълни, че много пъти е играл тенис с Йоан Матев, но никога не са били близки. \"Когато играехме тенис заедно, той беше късо подстриган, нямаше брада и все още нямаше тази мускулна маса, която има в момента\", потвърди промяната у Йоан и Калоян Михайлов.Предишните свидетели по делото също обясниха, че не са разпознали от видеоматериала обвинения. Единият от свидетелите си спомни обаче, че след появата в училището две седмици след инцидента, Йоан Матев е бил с рана на главата.Първият призован днес свидетел по делото - .Припомняме, че при ареста на Йоан Матев, повече от година след убийството, от полицията изтъкнаха, че именно Марсел е свидетелствал, че брат му е признал пред него за престъплението.Днешното съдебно заседание завърши и с постановление да бъде издирена Стефания Вълкова Вълкова чрез проверка на всички записани в училищата ученички с това име за учебния период от 2015 - 2016 и 2017 г.Припомняме, Йоан Матев беше  в Борисовата градина през юни 2015 г.Убийството на Георги беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след това на сайта си , показващ как младеж бяга от района на престъплението. Полицията апелира към гражданите за съдействие за изясняване на самоличността на бягащия предполагаем извършител на убийството, тъй като дълго време убийството остана мистерия. обаче чак в началото на 2017 година - близо година и половина след престъплението. Според информацията, дадена от полицията, след престъплението Йоан Матев и променил изцяло външността си, включително е започнал и да тренира, за да натрупа маса.", "date": "2018.05.18", "title": "Йоан Матев излиза от ареста за три дни, за да бъде опериран"}
{"url": "https://news.bg/health/lekari-v-loveshkata-bolnitsa-iskat-s-tehniya-naem-da-se-kupyat-lekarstva.html", "text": "Лекари от ловешката болница блокираха за 30 минути движението в центъра на града, а протестът им е подкрепен и от общопрактикуващите лекари. Те искат общината да използват парите от наемите, които плащат за кабинетите си и да бъдат доставени лекарства в болницата, съобщава БНР.\"Сумата никак не е малка, поне в това критично състояние трябва да се помогне на болницата\", коментира Дияна Петкова, един от близо 30-те лекари от доболнична помощ, подписали искането до общината.Медиците от ловешката болница смятат, че отново са излъгани и докато не се вземат някакви конкретни мерки и не видят нещо на лице, не вярват. \"Казва, че мрънкаме. Сега, когато корабът потъна, господин министър, вие ни кажете какво да направим - да работим или да се давим\", коментират медиците.Прокуристът на болницата доктор Ченко Чалъков съобщава, че февруарските заплати на медиците ще бъдат изплатени в края на този месец.", "date": "2018.05.18", "title": "Лекари в ловешката болница искат с техния наем да се купят лекарства"}
{"url": "https://news.bg/politics/ikonomicheskiyat-rast-na-zapadnite-balkani-goni-tozi-na-es-presmetna-zaharieva.html", "text": "Икономическият ръст на държавите от Балканите за миналата 2017 година е приблизително равен на средния икономически ръст на ЕС - около 2.4%. В същото време обаче трябва да се постигне още много, за да може държавите от региона да се доближат до средните нива на ЕС. Това заяви министърът на външните работи Екатерина Захариева в хода на тазгодишното издание на Виенския икономически форум, което се провежда се в София под мотото \"Политиката среща икономиката\".По думите на Захариева именно това доближаване е било сред главните цели на  в София, която се проведе вчера.\"Чисто политическата перспектива за членство изостава от икономическите връзки. Европейският съюз е най-големият инвеститор в Западните Балкани\", подчерта министърът.\"Знаково е, че точно с това събитие приключва Срещата на върха в София, която продължи четири дни. През това време осъществихме целите, които си бяхме поставили - да свържем икономически, социално, чрез транспорт и енергетиката хората в Западните Балкани\", допълни още Захариева.Като успешен пример за подражание дипломат номер 1 посочи одобрената преди седмица декларация от външните и енергийните министри на страните от Вишеградската четворка, четирите балкански еврочленки и тези на Западните Балкани за своеобразен енергиен съюз.\"Той включва всички енергийни проекти, не само свързаните с газопреносната система, но и с електричеството и показва, че когато сме заедно можем да привлечем инвестиции\", заяви вицепремиерът.По думите ѝ ако има помирение между всички държави от Западните Балкани, то и инвестициите, и създаването на работни места ще стане по-бързо и ускорено.", "date": "2018.05.18", "title": "Икономическият ръст на Западните Балкани гони този на ЕС, пресметна Захариева"}
{"url": "https://news.bg/tourism/angelkova-ochakva-44-plazha-da-sa-dostapni-za-horata-s-uvrezhdaniya.html", "text": "44 плажа трябва този сезон да са достъпни за хората с увреждания. Това стана ясно от отговора на министъра на туризма Николина Ангелкова по време на парламентарния контрол.Създаването на условия и гаранция за равнопоставеност и пълноценно участие на хората с увреждания във всички области на обществения живот е приоритет, заложен в програмата за управление на правителството, подчерта тя. Политиката за нуждата от повишаване степента на интеграция на хората с увреждания е важен ангажимент и в Министерството на туризма, по думите й.Този сезон на 44 плажа трябва да има монтирани подходи и преместваеми пътеки, които да гарантират достъпа до плажната ивица на хората с увреждания. Оказва се, че релефът по Черноморието не позволява поставяне на преместваеми пътеки на всички плажове, тъй като това би представлявало пряка опасност за здравето на хората с увреждания.Освен това цялостен проект за достъпа на хората с увреждания до морския бряг изисквал допълнителна експертиза, тъй като имало нужда да се повиши нивото и квалификацията на водноспасителната дейност. Ангелкова смята, че с диалог ще се намери най-правилния начин да се стигне до решение.", "date": "2018.05.18", "title": "Ангелкова очаква 44 плажа да са достъпни за хората с увреждания"}
{"url": "https://news.bg/world/kitay-otreche-che-shte-namali-targovskiya-izlishak-sas-sasht-s-usd200-mlrd.html", "text": "Министерството на външните работи на Китай обяви, че не е истина, че страната е предложила да намали търговския си излишък със САЩ с 200 милиарда долара, информира \"Ройтерс\".Говорител на ведомството направи коментара на брифинг. Той добави, че търговските преговори със САЩ са конструктивни и продължават.По-рано беше разпространена информация, че по време на преговори във Вашингтон тази седмица е било направено предложение Китай да намали годишния търговски излишък със САЩ като увеличи вноса на американски продукти за 200 милиарда долара.", "date": "2018.05.18", "title": "Китай отрече, че ще намали търговския излишък със САЩ с $200 млрд. "}
{"url": "https://news.bg/crime/osadiha-mazh-darzhal-kokain-za-2-hil-lv.html", "text": "Варненският окръжен съд осъди 44-годишен мъж за притежание за кокаин на стойност над 2 хил. лв. Наказанието, което съдът поставя на Пламен Д., е 9 месеца лишаване от свобода с 3-годишен изпитателен срок.Той е осъден по съкратено съдебно следствие, поискано от подсъдимия, за да получи присъда, намалена с една трета.Окръжната прокуратура във Варна е предала на съд Пламен за това, че на 28 октомври 2016 г. в дома му е намерен кокаин с тегло 18,20 грама с 33,6 процента съдържание на активния компонент, разпределено в четири пакетчета.При претърсването са били открити в кутийка от лекарство и още 0,71 грама кокаин с примеси. Общата стойност на наркотиците, открити в дома на Пламен, възлиза на 2363,75 лева.", "date": "2018.05.18", "title": "Осъдиха мъж, държал кокаин за 2 хил. лв."}
{"url": "https://news.bg/world/sergey-skripal-izleze-ot-bolnitsa.html", "text": "Бившият руски шпионин Сергей Скрипал е изписан от болницата, след като беше отровен с химически агент новичок в Солсбъри на 4 март 2018 г., информира БиБиСи.Сергей Скрипал и дъщеря му Юлия бяха открити на пейка в английския град Солсбъри на 4 март. Обединеното кралство обвинява Русия, че е използвала химически агент новичок, но Москва отрича информацията. Случаят доведе до най-голямото експулсиране на руски дипломати от западни държави от Студената война.Двамата бяха настанени в интензивното отделение в окръжната болница в Солсбъри, където бяха стабилизирани след атаката с новичок.Юлия Скрипал беше изписана на 9 април и укрита на неизвестна локация.", "date": "2018.05.18", "title": "Сергей Скрипал излезе от болница"}
{"url": "https://news.bg/economics/petrolnata-i-gazova-asotsiatsiya-zastava-zad-iskaniyata-na-prevozvachite.html", "text": "От Българската петролна и газова асоциация подкрепят правителствената позиция за корекции в предложения пакет \"Мобилност\". Това се казва в декларация на Българска петролна и газова асоциация относно готвените промени в областта на автомобилния превоз на товари в Европейския съюз.Припомняме, в ЕП предстои гласуване на Пакети мобилност I и II. След срещата на ЕС-Западни Балкани в София транспортният министър Ивайло Московски заяви, че при продължителните разговори с френския президент Еманюел Макрон и германския канцлер Ангела Меркел е оптимист, че Пакетът \"Мобилност\" ще бъде коригиран. Той се надява, че ще бъдат обективно отразени исканията на българските автомобилни превозвачи.\"Считаме, че мерките относно командироването на работници, почивките извън превозното средство и каботажните превози, предложени за гласуване в Европейския парламент, водят до ограничаване на равния достъп на икономическите оператори до Единния европейски пазар. Те поставят страните от ЕС, разположени по периферията на Европейския съюз, в неравнопоставено положение спрямо останалите\", се казва в декларацията.Според браншовата организация с мотив за възпиране на недекларирания труд и социалния дъмпинг, тези мерки въвеждат непропорционални изисквания, които възпрепятстват нормалната конкуренция между европейските дружества за превоз.Промените водят до налагане на високи финансови тежести и трудно изпълними от практическа гледна точка изисквания за превозвачите от Централна и Източна Европа. Приемането им би се отразило негативно на българския транспортен сектор, в който са заети над 120 хиляди души. От Българската петролна и газова асоциация призовават за постигане на справедлив компромис по текстовете на Пакети мобилност I и II.", "date": "2018.05.18", "title": "Петролната и газова асоциация застава зад исканията на превозвачите"}
{"url": "https://news.bg/int-politics/bryuksel-predprie-merki-za-zashtita-na-evropeyskiya-biznes-v-iran.html", "text": "Европейската комисия обяви, че е започнала процедура по подновяване на мярката за блокиране на санкциите, за да защити европейския бизнес в Иран, след като САЩ отново наложиха санкции на Техеран, съобщава \"Ройтерс\".Комисията подчерта в изявление, че \"започна официалният процес за активиране на Блокиращия статут чрез актуализиране на списъка на санкциите на САЩ по отношение на Иран, които попадат в обхвата му\", като се позовава на оригинален регламент на ЕС от 1996 г.От Европейската комисия посочиха, че мярката ще влезе в сила в рамките на два месеца, освен ако Европейският парламент и правителствата на страните членки на ЕС не я отхвърлят, но че тя би могла да бъде активирана и по-скоро, ако има силна политическа подкрепа.Представители на ЕС изтъкват, че преработват блокиращия статут, за да се обхване решението на американския президент Доналд Тръмп от 8 май да възобнови санкциите, свързани с Иран след изтичането на 90 и 180-дневните преходни периоди, включително санкциите, насочени към жизнения петролен сектор на Иран и транзакциите с неговата централна банка.Блокиращият статут на ЕС забранява на всяко дружество от ЕС да спазва санкциите на САЩ и не признава никакви съдебни решения, които налагат американските санкции. Той е разработен, след като САЩ се опитаха да санкционират чуждестранни компании, търгуващи с Куба през 1990-те години, но тези санкции никога не са били официално изпълнявани.Други мерки, предложени от Европейската комисия, включват настояване от правителствата на страните членки да извършват трансфери към централната банка на Иран и да започнат правния процес, който позволява на Европейската инвестиционна банка да отпуска заеми за проекти на ЕС в Иран.", "date": "2018.05.18", "title": "Брюксел предприе мерки за защита на европейския бизнес в Иран"}
{"url": "https://news.bg/crime/spipaha-imanyari-s-300-artefakta-pri-spetsaktsiya-v-burgas.html", "text": "Полицията в Бургас задържа трима иманяри с около 300 антични предмета и два металотърсача, съобщиха от Областната дирекция на МВР в града.Между артефактите изпъкват три антични предмета.Първият - фигура на кон, изработена от злато. Вторият - статуетка на древногръцкия титан Атлас, изработена от злато. Третият - погребална златна ура под формата на ваза с доста орнаменти.Специализираната полицейска акция е извършена на 17 май, четвъртък, от служители от група \"Противодействие на кражби и противозаконно отнемане на МПС и трафик на културно-исторически ценности\" към отдел \"Криминална полиция\" при ОДМВР - Бургас и Пето Районно управление - Бургас.В хода на акцията за срок до 24 часа са задържани трима души - 35-годишният мъж Станимир Неделчев и неговата съпруга, която е руска гражданка и е временно пребиваваща в България. Арестуван е и Александър Галчев. И тримата са бургазлии, пише \"24 часа\".Акцията протекла под прикритие - полицаите се представили за купувачи на антики. Когато осъществили връзка с иманярите и видели антиките, цивилните полицаи закопчали престъпниците.В резултат на действията са намерени и иззети общо около 300 антични предмета и два металотърсача.Предстои по случая да се назначи съдебно-археологическа експертиза на иззетите веществени доказателства, така че да се установи техният произход и кога са изработени. Трябва да се направи и оценка на себестойността им.", "date": "2018.05.18", "title": "Спипаха иманяри с 300 артефакта при спецакция в Бургас"}
{"url": "https://news.bg/bulgaria/vidinchani-protestirat-v-zashtita-na-bolnitsata-si.html", "text": "Хора от Видин излязоха на протест в защита на областната болница, съобщи БНР. Предстои по-късно да бъде сменено ръководството на болницата, а граждани смятат, че това би било грешка.Подписка, която закриля настоящото ръководството, е събрала над 2 500 граждански подписа.Документът е изпратен и до Министерството на здравеопазването.В подкрепа на гражданския протест се обявиха и от БСП.", "date": "2018.05.18", "title": "Видинчани протестират в защита на болницата си"}
{"url": "https://news.bg/world/cambridge-analytica-vnese-dokumenti-za-falit-v-sasht.html", "text": "Британската консултантска компания Cambridge Analytica е подала документи за банкрут (процедура по несъстоятелност или ликвидация - Глава 7) в съда в Ню Йорк, информират \"Ройтерс\" и АФП, позовавайки на съдебни документи.Фирмата, внесла документите в сряда вечерта, обяви в началото на май, че прекратява работа и ще внесе документите за фалит във Великобритания и САЩ след възникналия скандал с лични данни на потребители във \"Фейсбук\".Активите на компанията са в размер на 100 000 - 500 000 долара, а задълженията са между 1 и 10 милиона долара.По-рано този месец компанията, която е работила за предизборната кампания на президента Доналд Тръмп през 2016 г., обяви, че бизнесът е сериозно засегнат от \"множество безпочвени обвинения\".Cambridge Analytica влезе в световните медии във връзка с възникналия през март скандал. Компанията е използвала данните на 87 милиона потребители във \"Фейсбук\".", "date": "2018.05.18", "title": "Cambridge Analytica внесе документи за фалит в САЩ"}
{"url": "https://news.bg/crime/hvanaha-pedofil-pridarpval-detsa-v-stolichno-uchilishte.html", "text": "Полицията в София е арестувала мъж за педофилия, съобщи Нова телевизия.Педофилът е задържан в столичното 17 Основно училище.Медията е получила потвърждение за случая от директора на училището Антоан Антонов и от органите на реда.Педофилът се промъквал в училищните тоалетни, където придърпвал учениците.Впоследствие мъжът е арестуван и заведен в полицейско управление.Мъжът е бил арестуван след обвинения на родители, информира БНР. По думите им мъжът е блудствал с децата в четвъртък в сградата на училището е столичния квартал \"Западен парк\". Родителите на две 7-годишни деца, които учат в училището, отишли сутринта на 18 май и вдигнали скандал в учебното заведение.Посоченият в полицията мъж е 41-годишен. Той работил на лафката в училището.", "date": "2018.05.18", "title": " Хванаха педофил, придърпвал деца в столично училище "}
{"url": "https://news.bg/world/skopie-predlaga-na-gartsiya-imeto-republika-ilindenska-makedoniya.html", "text": "Разпространява се информация, че правителството на Македония е излязло с конкретно предложение в спора с Гърция за името, което се отнася до местоположението на две исторически въстания, пише вестник \"Катимерини\".Според източници предимно от правителството в Скопие и македонски медии премиерът Зоран Заев е предложил името \"Република Илинденска Македония\" по време на проведените вчера преговори с гръцкия си колега Алексис Ципрас в София.Представители от Скопие смятат, че това предложение най-вероятно ще бъде прието от опозиционните партии в страната.Ако предложението бъде одобрено от опозицията, това ще отвори пътя към преглед на конституцията на Македония, което е друго искане на Атина.Не е ясно дали Атина възприема предложенията като база за продължаване на преговорите, или Скопие се опитва преговорите да придобият по-реалистична динамика, отбелязва изданието.", "date": "2018.05.18", "title": "Скопие предлага на Гърция името Република Илинденска Македония"}
{"url": "https://news.bg/energy/bez-politicheski-i-partiyni-pristrastiya-a-obedinenie-za-aets-belene-iska-petkova.html", "text": "Оценката на HSBC за АЕЦ \"Белене\" е 10 мрлд. евро, а БАН определят 10,5 млрд. евро. Това, което НЕК притежава като активи, материални и нематериални, е най-ценното в проекта, а до този момент са инвестирани 3 млрд. лева в проекта, обясни енергийният министър Теменужка Петкова на конференция за минната индустрия. Според Петкова е много важно да не се разделяме за сериозни въпроси, които касаят цялото общество, бъдещето на България, икономиката и ангажират поколения. Не са нужни политически и партийни пристрастия, а обединение около най-доброто решение за България, обясни тя.След като кабинетът даде мандат за рестартиране на проекта, ще се направи нова оценка на активите и пасивите в АЕЦ \"Белене\". Петкова коментира и темата със специалистите, определя я като сериозен проблем не само в енергетиката, но проектът ще даде сериозен тласък и в средното и във висшето образование. Кадри има, но трябва да се развиват и в бъдеще, а това става с наличие на отрасъл, допълни тя.Оценката на материалните активи е важна и с това, с какъв дял ще участва държавата в строежа на втора атомна централа. Петкова очаква в българския парламент да чуе всички мнения и да се отговори на всички въпроси, ако се реализира проекта. Решението трябва да е прагматично и в интерес на българските граждани и бизнес.Според енергийният министър, ще има конкурсна процедура за изготвянето на нова оценката, защото старата - на HSBC, e от 2012 година, а и параметрите са се променили. При избор на стратегически инвеститор, целта е цената и разходите да се минимизират.Припомняме, мораториумът върху строителство на АЕЦ \"Белене\" беше въведен от Народното събрание през 2012 г. с мнозинството на ГЕРБ през 2012 г. Преди дни обаче  в посока той да отпадне, а днес  в рамките на участието си в международния форум \"Атомекспо\".В началото на март месец тази година  да изготви предложение за бъдещето на АЕЦ \"Белене\" и какво ще е бъдещето на пасивите и активите на проекта.На 16 ноември 2017 г. се състоя и представянето на . Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи.  и 90-те варианта, които той дава.Въпреки че в публичното пространство продължава да се говори преди всичко за или против проекта \"Белене\", акцент в дейността и думите на министър Теменужка Петкова в последните месеци е проблемът , което е изготвено от Русия по договор и .", "date": "2018.05.18", "title": "Без политически и партийни пристрастия, а обединение за АЕЦ \"Белене\", иска Петкова"}
{"url": "https://news.bg/int-politics/poroshenko-nalozhi-novi-sanktsii-sreshtu-rusiya.html", "text": "Украинският президент Петро Порошенко подписа указ, с който задейства официално наскоро приетото решение за разширяване на санкциите срещу руски компании и юридически лица. Това става ясно от информация, публикувана на сайта на украинското президентство, съобщава \"Ройтерс\".Съветът за сигурност и отбрана на Украйна одобри в началото на май санкциите, които отразяват тези на САЩ, които включиха в черните списъци олигарси и приближени но руския президент Владимир Путин.Киев също така разшири съществуващите санкции, които наложи срещу стотици руски компании и юридически лица в отговор на анексирането на Крим през 2014 г. и подкрепата на Кремъл за проруските сепаратисти в Източна Украйна.Указът не посочва кои руски лица или компании са попаднали в последния списък.Съветът за сигурност и отбрана заяви, че новите санкции ще са в сила най-малко три години и включват наказания за руски депутати и висши правителствени служители.", "date": "2018.05.18", "title": "Порошенко наложи нови санкции срещу Русия"}
{"url": "https://news.bg/crime/bashtite-na-nad-12-000-balgarcheta-sa-v-zatvora.html", "text": "Създават национална мрежа в подкрепа на деца с родители в затвора, съобщиха от асоциация \"Дете и пространство\". В България има над 12 000 деца, чиито бащи са в затвора. Според наличните сведения 800 000 деца в ЕС към момента са лишени от родител, който е в затвора.\"Те имат нужда от подкрепа, от знания и увереност, за да растат като пълноценни личности и да запазят контактите си със своя родител\", подчерта председателят на ДАЗД Елеонора Лилова. Това стана при откриване на първата среща, организирана от Паневропейската мрежа за деца на затворници в Европа (COPE) са присъствали представители на Главна дирекция \"Изпълнение на наказанията\" към Министерството на правосъдието и Сдружение \"Дете и пространство\".България е първата държава , която става партньор по проекта \"Папа плюс\" на Паневропейската мрежа за деца на затворниците в Европа /СОРЕ/, се казва в съобщението, изпратено до медиите.На Лиз Ер, председател на проекта \"Папа плюс\" на Паневропейската мрежа за деца на затворници в Европа (СОРЕ) подчерта, че целта е не да налагат решаване на проблемите, а да ги откроят и да предизвикат намиране на отговори.Това оставя траен отпечатък върху децата и заедно трябва да намерим верния път, като почерпим успешните практики от други държави, изтъкна комисар Юлиян Шемширов.България активно участва в рамките на Съвета на Европа по изготвянето на първия по рода си нормативен документ по темата - препоръка на Комитета на министрите на Съвета на Европа относно защитата на правата на децата, които имат родител, лишен от свобода.\"Почти двайсет години ни отне да постигнем тези деца да бъдат видими, те не присъстваха дори в системите на НПО през 2000 година, когато във Франция бе създаден първообраза на нашата днешна мрежа. Днес тя обхваща територията на ЕС и в нея участват различни специалисти в подкрепа на децата на затворници в 21 европейски страни\", каза Лиз Ер.Рисковете по отношение на здравеопазването, образованието, психологията и поведението на подрастващите са много големи и ние работим върху модели, приложени в някои страни, които могат да бъдат адаптирани към условия в друга обществена среда, в други държави, изтъкна Лиз Ер.На срещата за първи път в България бе прожектиран документалния филм \"Папа плюс\", който представя основните затруднения в поддържането на връзката между бащи, лишени от свобода и техните деца.Предстои Препоръката на Съвета на Европа за подкрепа на децата на затворници и обяснителния доклад към нея да бъдат преведени на български език.Екип на българското НПО работи с персонала на Софийския затвор за подкрепа на връзката между бащи, лишени от свобода и техните деца.Весела Банова, психоаналитик и зам.-председател на Сдружение \"Дете и пространство\" представи един от трите документални филма, снимани в Сливенския затвор - \"Майка от затвора\".Проектът \"Папа плюс\" на Паневропейската мрежа за деца на затворници в Европа /СОРЕ/ бе представен в София от изпълнителния й директор Лиз Ер. Срещата бе организирана от Паневропейската мрежа за деца на затворници в Европа (COPE), Главна дирекция \"Изпълнение на наказанията\" към Министерството на правосъдието и Сдружение \"Дете и пространство\", бе по същество старт на проекта в България.Тя е и един от първите опити за прилагане на Препоръката на Съвета на Европа, приета през април тази година от Съвета на Министрите в Страсбург в подкрепа на децата на родители, които изтърпяват присъда лишаване от свобода.", "date": "2018.05.18", "title": "Бащите на над 12 000 българчета са в затвора"}
{"url": "https://news.bg/crime/izchezna-yuristkata-ot-poduyane.html", "text": "Юрисконсултът на община \"Подуяне\" Лилия Геринска е изчезнала, съобщи БНТ.След като вчера  в размер на 1 000 лв., днес разследващите не са успели да открият Геринска на адреса, на който живее.Вчера Софийският градски съд реши да освободи под гаранция Лилия Геринска. Мотивите на съда - жената сама се грижи за малкото си дете и има чисто съдебно минало. Прокуратурата пък настояваше за домашен арест и задържане за срок до 72 часа.Припомняме,  в хода на спецакция срещу корупцията. Тя беше хваната на 16 май, сряда. Тогава антимафиотите от ГДБОП задържаха общинарката със сумата от 10 000 лева подкуп, за да уреди обществена поръчка на стойност 2 милиона лева.Шефът на фирмата, спечелила обществената поръчка, е предал подкупа и е основен свидетел по делото. Поради това той не е обвинен.Мъжът също беше пуснат на свобода.", "date": "2018.05.18", "title": "Изчезна юристката от \"Подуяне\""}
{"url": "https://news.bg/crime/nezakonni-stroezhi-izniknaha-na-plazh-kabakum-kray-varna.html", "text": "Незаконни строежи се появиха на плаж \"Кабакум\" край Варна, съобщи Нова телевизия. Конструкциите заемат голяма част от ивицата.От местната общината не знаят кой е новият наемател на ивицата и кой издига конструкциите. Те не знаят кой е новият наемател на плажа и при тях няма внесени документи за обекта. Липсва разрешително за строеж на постройките или одобрена схема.Една от конструкциите е на метри от водата. Тя е дървена и макар да няма излят бетон, е достатъчно масивна. В страни от нея има още една, която не е ясно кога се е появила - не е ясно.\"Извършени две проверки\", заяви Николай Няголов от Община Варна. \"При първата на всички работници, които са имали лични документи, са им съставени актове. Към момента на проверката, не е имало представители на възложителя\", обясни Няголов.При повторна проверка на мястото на постройките не са намерили работници.", "date": "2018.05.18", "title": "Незаконни строежи \"изникнаха\" на плаж Кабакум край Варна"}
{"url": "https://news.bg/regions/sreshtu-kartel-pri-izkupuvaneto-protestirat-rozoproizvoditeli.html", "text": "Розопроизводителите от Карлово излязоха на спонтанен протест.Протестиращите се събраха пред сградата на общината в Карлово заради драстичния спад на изкупната цена на розовия цвят.Розопроизводителите настояват за държавна политика, която да гарантира цените в отрасъла, съобщи БНТ.Земеделците заявиха, че готвят национален протест във връзка с ниската изкупна цена на розовия цвят. В протеста ще се включат розопроизводители от 8 общини.Розопроизводителите заплашват и че ще изкоренят розовите насаждения, защото малко след започването на розобера изкупната цена паднала от 2.50 лева на 1.80 лева за килограм. Земеделците обясняват, че обмислят да спрат да прибират реколтата, защото търпят големи загуби.Във връзка с това производителят на розов цвят Пламен Шопов заяви, че в сектора има картел. \"Хората изнемогват, мъчат се, цветът пада, догодина розовата долина ще стане долината на бурените\", допълни земеделецът.Производителите са сигурно, че причината за по-ниската изкупна цена не е по-ниско качество на материала, нито свръхпроизводството от миналата година.", "date": "2018.05.18", "title": "Срещу картел при изкупуването протестират розопроизводители"}
{"url": "https://news.bg/crime/polfriyman-se-otkaza-ot-predsrochno-osvobozhdavane.html", "text": "Софийският градски съд прие искането на защитата да се оттегли молбата за предсрочно освобождаване от затвора на подсъдимия Джон Полфрийман. Той е обвинен в убийството на студента Андрей Монов през 2007 г. и за опит за убийство на Антоан Захариев.Засега австралиецът остава в затвора, докато не се съберат по-положителни констатации за представянето му. Приложените документи за неговото представяне са отрицателни. Това заяви Калин Ангелов, адвокат на подсъдимия Полфрийман.Подсъдимият Полфрийман заяви пред съда, че желае да му бъде осигурен преводач от английски на български език, тъй като не владее добре български език.Калин Ангелов, адвокат на подсъдимия Полфрийман посочи, че оттегля искането за предсрочно освобождаване от затвора поради липса на значими документи за съдебното дело.Припомняме, австралиецът Полфрийман излежава присъда от 20 години затвор за убийството на студента Андрей Монов през 2007 г. и за опит за убийство на Антоан Захариев. Трагедията стана на 28 декември 2007 година на пл. \"Св Неделя\" в София.Тогава австралиецът е влязъл в конфликт с група от над 10 души, сред които Монов и Антон Захариев, който е ранен. Полфрийман твърди, че групата на Монов е повалила на земята човек от ромски произход, затова той се е намесил.Полфрийман бе окончателно осъден през август 2011 година. Две години след това - през 2013 година поиска да бъде преместен в родината си, където да излежи присъдата. Решението на главния прокурор Сотир Цацаров бе отказ.Аргументите на Цацаров бяха, че затворникът Джок Полфрийман е извършил множество нарушения, за които е наказван многократно, а и е изтърпял минимално наказание за престъплението.Сега основанието на Полфрийман да поиска предсрочно условно освобождаване е, че е минала половината от присъдата му.Молбата му за предсрочно освобождаване е подадена чрез адвокат. В нея е посочено основание, че той е излежал повече от половината от наказанието си, каквото е и изискването на Наказателния кодекс.Полфрийман вече е осъждал България в Европейския съд по правата на човека в Страсбург, тъй като магистратите приеха, че е нарушена неговата свобода на изразяване.На 30 ноември 2016 г. правителството в оставка прие да изплати на Николай Шахънов и  обезщетения, присъдени от ЕСПЧ. Двамата се оплакват от наложени им дисциплинарни наказания съответно от Районния съд в Пловдив и от ГД \"Изпълнение на наказанията\" в отговор на отправени жалби срещу служители на затвора.ЕСПЧ намира, че  и определя 7000 евро обезщетение за Шахънов, и 3500 евро - за Полфрийман.Австралиецът е председател на Българското затворническо сдружение за реабилитация, като не е наказван за нарушения в затвора и е награждаван за добро поведение.Делото трябваше да бъде разгледано в четвъртък, 17 май, но бе отложено за днес, за да може адвокатът на австралиеца да се запознае с материалите.", "date": "2018.05.18", "title": "Полфрийман се отказа от предсрочно освобождаване"}
{"url": "https://news.bg/politics/kristalina-georgieva-zapadnite-balkani-sa-tam-kadeto-nie-byahme-prez-90-te.html", "text": "\"Западните Балкани са там, където ние бяхме през 90-те години.\" Това заяви пред Нова изпълнителният директор на Световната банка и бивши български еврокомисар Кристалина Георгиева.По думите на Георгиева държавите от Западните Балкани са пропуснали първия си шанс да тръгнат по европейския път. \"Когато ние тръгнахме към ЕС с всички подобрения, които направихме, те бяха във война\", допълни тя.Георгиева определи вчерашната  като голям успех. Според нея България има повод да се гордее с този успех. \"Между самите страни на Западните Балкани има повече доверие и възможност да решават трудни въпроси. Между ЕС и Западните Балкани също има повече доверие\", тълкува бившият еврокомисар.Кристалина Георгиева коментира и  в държавите от Западните Балкани. По думите ѝ въпросните 10 милиарда, за които се говореше вчера, ще се отпуснат по няколко канала. От ЕК ще се отпуснат около 1 млрд. евро грантове за подпомагане на развитието на инфраструктурата - физическа и дигитална. Част от сумата ще бъде отпусната от Международните банки за развитие, а друга част - от самите страни.\"Това, което ние, международните финансови организации, ще поемем, в по-голямата си част са заеми при много изгодни условия\", коментира директорът на Световната банка.\"Едва ли ние, българите, ще се бъркаме в джобовете за тези пари, за да помагаме. Защото това ще стане за сметка на фондовете. Нашето участие във фондовете е на нетен бенефициент, и то немалко\", допълни Георгиева и обясни, че България получава еквивалент на 4% от БВП-то си от европейските фондове. Приблизително толкова е и растежът на България.", "date": "2018.05.18", "title": "Кристалина Георгиева: Западните Балкани са там, където ние бяхме през 90-те"}
{"url": "https://news.bg/society/ot-nim-pokazvat-sobstvenata-si-istoriya-v-noshtta-na-muzeite.html", "text": "В събота, 19 май 2018 г. от 18.00 до 24.00 ч. Националният исторически музей /НИМ/ ще се включи в 14-ото издание на Европейската \"Нощ на музеите\", съобщиха от НИМ.По повод 45-та годишнина от създаването на НИМ ще има ретроспекция на неговата история. Кои са били сградите, в които се е помещавал музеят, коя е била първата изложба на НИМ, кои са били първите разкопки на археолозите от музея, кои държавни глави и официални лица са записали възторжени отзиви в книгата за впечатления на НИМ, кои са били най-големите и представителни изложби на НИМ? Изложбата \"45 години НИМ\" показва историята на музея в плакати, снимки и каталози от изложби.Тя ще бъде представена на два етажа в сградата на музея. Втората част ще е разположена в прочутата Пленарна зала, в която на 10 ноември 1989 г. Тодор Живков е свален от власт. Тук за пръв път чрез фото постери НИМ ще \"разкаже\" своята \"вътрешна\" история. Виртуална изложба на сайта на НИМ паралелно ще разказва историята на НИМ в снимки.", "date": "2018.05.18", "title": "От НИМ показват собствената си история в Нощта на музеите"}
{"url": "https://news.bg/politics/na-sreshtata-v-sofiya-se-sabraha-nesabiraemi-strani-spored-karakachanov.html", "text": "На  се събраха несъбираеми неща - президентът на Косово и президентът на Сърбия, държавните глави на Македония и Гърция, които вече преговарят. Това заяви пред bTV вицепремиерът и министър на отбраната Красимир Каракачанов.Той определи срещата като голям успех и допълни, че България е един от факторите за стабилност на Балканите.Относно темата за спора между Гърция и Македония около името на страната Каракачанов подчерта, че България категорично няма проблем с името на Македония. \"Ние претенции за името на Македония нямаме. Имаме претенции да не се преиначава историята и да се преследват хората с българско самосъзнание в Македония\", обясни министърът. Според него двете страни са стигнали \"на една ръка разстояние\" от това да решат многогодишния спор.Той заяви, че обсъждането вчера име Илинденска Македония е добро. По думите му Илинденското въстание е едно българско въстание, част от общата ни история и България няма да има претенции относно това име.Каракачанов коментира и  относно Пакета \"Мобилност\". Той изрази силно възмущение от промените, които се предвиждат. Вицепремиерът обвърза темата с европейската позиция около излизането на САЩ от ядрената сделка с Иран, която според него е изместила въпроса за превозвачите от дневния ред.\"Темата с Иран измести нещата и показа двоен стандарт - като темата с шофьорите. Когато искаш да вземеш бизнеса на няколко източноевропейски държави, да фалираш хиляди фирми от Източна Европа и да оставиш десетки хиляди хора без работа, не ти трябва единството в ЕС и обясняваш как спели в кабините и си загрижен за хигиената им. Това е двоен стандарт. Но когато бизнес интересите ти са засегнати в Иран от предложението на САЩ за санкции и ембарго - търсиш единството на цяла Европа. Това, че сме в ЕС не ни прави мълчаливи папагали\", отсече той.Министърът е категоричен, че България трябва ясно и грубо да защитава интересите си. Според него ако превозвачи фалират и десетки хиляди шофьори останат без работа, те ще бъдат наети от други фирми и ще плащат данъци в други държави.\"Още миналата година въпросът беше обсъждан с Макрон. Но когато си коректен, те смятат за будала, а като се опъваш като Орбан, май повече те уважават\", разгневи се вицепремиерът. Той заяви и че е било важно, че президентът на Франция Еманюел Макрон и канцлерът на Германия Ангела Мекрел видели тировете по \"Цариградско шосе\". Така те добили реална представа за проблема.Каракачанов коментира и критиките на лидера на БСП Корнелия Нинова по повод срещата на в София. Той определи нападките на Нинова като опозиционно говорене. \"Разбрахте ли защо сме най-бедната и най-неавторитетната страна в Европа - като вица с дявола и казаните. За първи път в новата история на България се прави подобен форум на тема Западни балкани, тема, от която ни зависи бъдещето и сега само защото си лидер на опозицията не може да кажеш, че е било успех за държавата и интересите ни\", заяви министърът.По думите на вицепремиера БСП се опитват и да си припишат заслугите на патриотите за закона за КЕВР, който е внесен от ВМРО. На него нямало подписи от левицата.Каракачанов заяви и че според него сделката за ЧЕЗ трябва да бъде спряна, така че да има повече контрол.Относно Закона за вероизповеданията Каракачанов призова Цветан Цветанов и Корнелия Нинова да обяснят защо са против законопроекта.", "date": "2018.05.18", "title": "На срещата в София се събраха несъбираеми страни според Каракачанов"}
{"url": "https://news.bg/crime/ostavyat-v-aresta-retsidivist-otvlyakal-16-godishna-v-burgas.html", "text": "Окръжен съд - Бургас оставя в ареста Георги К., обвиняем за отвличане на 16-годишно момиче в Бургас.На 16 май, в Бургас, в района на УМБАЛ - Бургас, в условията на опасен рецидив, Георги отвлича 16-годишната В.М. и със сила, хващайки я с двете ръце за качулката на суитчър, я качва в лек автомобил.Това престъпление се наказва с \"Лишаване от свобода\" от 10 до 20 години или доживотен затвор, както и конфискация на част или цялото имущество на виновния. Съдебният състав прецени, че тежестта на предвидената санкция обуславя и наличието на реална опасност обвиняемият да се укрие, с цел да осуети наказателно преследване.Обвиняемият е с множество предходни осъждания, което показва престъпна упоритост и отказ да коригира поведението си. Поради това настоящата съдебна инстанция приеме, че е налице реална опасност Георги К. да извърши престъпление, ако не му бъде взета най-тежката мярка за неотклонение.Определението на Окръжен съд - Бургас подлежи на обжалване или протестиране пред Апелативен съд - Бургас в тридневен срок.", "date": "2018.05.18", "title": "Оставят в ареста рецидивист, отвлякъл 16-годишна в Бургас"}
{"url": "https://news.bg/crime/bratat-na-joan-matev-otkaza-da-svidetelstva-sreshtu-nego.html", "text": "Марсел Матев, брат на подсъдимия за убийството на 15-годишния Георги Игнатов в Борисовата градина, Йоан Матев се възползва от правото си да не свидетелства по делото.В ход е делото за убийството от юни 2015 година.Показанията, които Марсел Матев е дал за брат си в досъдебното производство отпадат като доказателствена стойност по делото. Това заяви по-късно Иван Томов - адвокат на подсъдимия Йоан Матев пред журналисти.След като преди три месеца първото заседание бе отложено заради нередовно призован адвокат - защитника на Йоан Матев, в края на февруари мина и фазата на разпоредителното заседание и делото бе насрочено за месец май.Тогава защитата на Йоан Матев поиска процесът да се води при закрити врата, но съдът отбеляза, че публичността е една от гаранциите за справедливост и отказа да затвори вратите.На днешното заседание прокуратурата заяви пред съда, че може да се даде ход на делото, тъй като не са налице процесуални нарушения. Съдът приобщи към наказателното дело и заведените искови молби от родителите на убития Георги Игнатов за предявени неимуществени и морални щети в общ размер на 400 хил. лв.Вторият свидетел Марио Тодоров заяви пред съда, че не познава убития Георги Игнатов, но се познава с приятелката му Лора Крашевска. \"Познаваме се с Лора още от осми клас и сме си споделяли информация за учители и приятели\", каза той. Тодоров добави, че е видял Георги, когато той е чакал Лора пред училището, за да се видят.Тодоров заяви пред съда, че е бил извън София и е разбрал какво се е случило, едва когато са му се обадили неговите приятели, за да му кажат какво се е случило. \"След като чух за случилото се, се обадих на Лора и я попитах дали това е така, а тя потвърди, че наистина Георги е убит\", отбеляза Тодоров. Той свидетелства, че си е писал с Георги Игнатов във Фейсбук, тъй като той го е обидил за качена обща снимка между тях двамата (Лора и Марио) в Инстаграм.По думите му той не се е запознавал с Георги и не е говорил лично с него. \"Георги много ревнуваше Лора от мен, защото бяхме много близки приятели. Тя ми се обади на 1 юни 2015 г. вечерта, за да изтрия качената снимка в Инстаграм, да обясня на Георги, че няма връзка между нас и да му се извиня\", заяви той.Теодор Мичев, който е съученик на обвиняемия Йоан Матев, заяви, че не помни дали е бил на училище в деня на убийството. Помни обаче, че Йоан Матев не се е явявал около две седмици на училище след инцидента. Когато се е върнал е имал рана на челото. След това е станал по-едър.Мичев посочи, че в разпространения от полицията видеоклип е видял, че момчето, което бяга от Борисовата градина е облечено спортно. По принцип Йоан също се обличал по този начин.Теодор Мичев заяви пред съда, че с Йоан са били в добри отношения, но не са излизали заедно. Знаел за него, че играел тенис и имал брат на име Марсел. \"Мисля, че в него имаше някаква степен на агресия, а той идваше средно няколко пъти в месеца на училище\", сподели свидетелят.Друг свидетел, Георги Начев сподели, че за самото убийство знае от медиите. \"Бяхме съученици с Йоан Матев и той спортуваше. Никога не е имало конфликт между нас, включително и физически\", обобщи той и допълни, че Матев е бил сравнително добър ученик, който е ходел редовно на училище.Призованият свидетел допълни, че не са си оправили взаимоотношенията с Георги, а се разбрали да се видят и да си поговорят.Мария Тодорова, майка на Марио Тодоров коментира пред съда, че е присъствала на разпита на сина й в СДВР на 2 юни 2015 г.", "date": "2018.05.18", "title": "Братът на Йоан Матев отказа да свидетелства срещу него"}
{"url": "https://news.bg/politics/bsp-vnese-v-kevr-200-000-podpisa-sreshtu-sdelkata-za-chez.html", "text": "Депутати на БСП, водени от Жельо Бойчев, внесоха 200 хил. подписа в Комисията за енергийно и водно регулиране (КЕВР). Те искат разтрогване на сделката за продажбата на ЧЕЗ на дружеството \"Инерком\". Подписката бе внесена и с помощта на 20-ина представители на младежката организация на Левицата.Подписите са събрани са за около 2 месеца в цяла България. От БСП искат КЕВР да влезе в новите си правомощия и по чл. 21 и сделката да бъде прекратена.\"Не мисля, че някой може да ограничи конституционните права на българските граждани да се подписват под която и да е подписка\". Така Жельо Бойчев, който бе председател на временната комисия за ЧЕЗ в парламента,  сред клиенти на ЧЕЗ, а и в други области на страната. Подписката на БСП за ЧЕЗ е национална, заяви Бойчев.Червените се надяват, че КЕВР ще може да се намеси в сделката. Защитаваме интереса на българските граждани, подчерта Бойчев. Една сделка е приключена при прехвърляне на активи, а такъв акт в момента няма.\"Защитаваме интереса на българските граждани, подчерта Бойчев. Една сделка е приключена при прехвърляне на активи. Такъв акт в момента няма\", допълни той.Според Бойчев вчерашното решение на Народното събрание дава конкретни ангажименти на Министерския съвет. \"До края на годината МС трябва да ревизира и допълни постановлението, което касае обектите от значение за националната сигурност, включвайки основни активи и дейности на електроразпределителните предприятия. Това ще гарантира сигурността на българските граждани и в бъдеще няма да бъдем свидетели на такива ситуации\", категоричен бе Бойчев.Очаква се информация от БНБ за участието на български банки във финансирането на сделката за ЧЕЗ Груп - България, допълни Бойчев.Според депутата Стоян Мирчев подписката е подкрепена и от членове на правителството на Бойко Борисов.Жельо Бойчев поиска правителството да изкупи дела на ЧЕЗ и енергоразпределителното дружество да стане държавно.По-рано днес лидерът на БСП Корнелия Нинова заяви, че комисията за ЧЕЗ е дала добри резултати.\"Тя събра онази информация, която липсваше и по която имаше противоречие\", заяви лидерът на левицата. От заседанията на комисията станало ясно, че правителството е знаело за сделката с ЧЕЗ от доклади на службите ни и от писмо, изпратено до кабинета от чешка страна.По думите на Нинова една от констатациите от работата на комисията е, че \"Инерком\" не отговаря на изискванията в стратегията за инвеститор, защото се изискват 700 млн. лв. собствен капитал, а фирмата има само 50 000 лв. собствен капитал. Българската фирма също така трябва да има определен дял от доставки в енергетиката, а \"Инерком\" няма такъв дял, заяви лидерът на БСП.Нинова коментира и доклада на главния прокурор за \"Инерком\" и свързаните с нея фирми. Оказало се, че фирмите, свързани с дружеството на Гинка Върбакова, имат 15 предварителни производства, проверки за измами, безстопанственост и други. \"Това надежден инвеститор ли е\", попита Нинова.Лидерът на БСП е категорична, че поведението на ГЕРБ около сделката с ЧЕЗ е съмнително. По думите й от ГЕРБ криели информация, което показва тяхната заинтересованост сделката да не се освети и истината да не излезе наяве.За да може занапред да не се случва това, което се случи с ЧЕЗ, левицата е подготвила списък от важни държавни инфраструктурни, здравни заведения и важни държавни сектори, които да влязат в забранителен списък, така че никой повече да не си позволява такива сделки, като тази с ЧЕЗ, допълни Нинова.Припомняме, че. По мнението на Делян Добрев тя бе определена като \"ялова\".Тя беше създадена на 14 март, по предложение на БСП. Стана ясно, че  за активите на ЧЕЗ в България, въпреки заявеното преди това намерение (отново изненадващо) да се опита отново да се върне в дружеството,  между Гинка Върбакова и премиера Борисов в Министерски съвет.Председателят на комисията  на временната комисия, тъй като има факти, които са останали недоизяснени.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала управителят на дружеството, определено за купувач - Гинка Върбакова, проведе разговори с ЧЕЗ в Прага. Тогава от , че процедурите по вече сключения с \"Инерком\" договор продължават.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.От БСП  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.", "date": "2018.05.18", "title": "БСП внесе в КЕВР 200 000 подписа срещу сделката за ЧЕЗ"}
{"url": "https://news.bg/politics/ninova-za-sreshtata-v-sofiya-mnogo-shum-za-edna-deklaratsiya-s-dobri-pozhelaniya.html", "text": "\"Положителното е, че имаше среща, че се събраха лидерите, но конкретни резултати няма.\" Това заяви пред bTV лидерът БСП Корнелия Нинова по повод  в София.По думите на Нинова е имало големи очаквания за резултатите от срещата - за конкретика за интеграцията на региона. Такова нещо обаче не е станало. \"Няма нищо подобно, а само една декларация с добри пожелания\", отсече Нинова.Според лидера на опозицията на срещата не са се обсъждали много важни за България въпроси. Като примери тя посочи намаляването на средствата за кохезионна политика с 5%, което засяга бедните страни в Европа, каквато е България. На срещата също така не се споменала нито дума за новата бюджетна рамка на ЕС и двойния стандарт при храните. Лидерите не обсъдили още по-малките средства за общата селскостопанска политика, на което Франция реагирала остро. \"При нас правителството приема това, сякаш нищо не е станало. В същото време обаче се увеличава вноската ни в Европа\", обясни още Нинова.Относно  за промените, предвидени в Пакета \"Мобилност\", Нинова заяви, че България е получила удар. \"Не смятам, че пътят, който избра премиерът, ще реши проблема\", тълкува червеният лидер.\"Докато вървеше срещата тук и лидерите заявяваха, че ще търсят компромиси, вървяха гласуванията в Еропарламента по този въпрос. В социална и транспортна комисия евродепутатите на тези лидери гласуваха против България\", разясни Нинова.Според нея пътят за излизането от този въпрос е друг - да се търси група от държави, които да формират блокираща квота и да спрат решението на ниво Съвет на ЕС.Корнелия Нинова разгласи и че днес БСП ще внесат в КЕВР 200 000 подписа за спирането на  от страна на родната компания \"Инерком\", собственост на Гинка Върбакова.\"Смятам, че Комисията за ЧЕЗ даде добри резултати. Тя събра онази информация, която липсваше и по която имаше противоречие\", смята Нинова. От заседанията на комисията станало ясно, че правителството е знаело за сделката с ЧЕЗ от доклади на службите ни и от писмо, изпратено до кабинета от чешка страна.По думите на Нинова една от констатациите от работата на комисията е, че \"Инерком\" не отговаря на изискванията в стратегията за инвеститор, защото се изискват 700 млн. лв. собствен капитал, а фирмата има само 50 000 лв. собствен капитал. Българската фирма също така трябвало да има определен дял от доставки в енергетиката, а \"Инерком\" нямала такъв дял.Нинова коментира и доклада на главния прокурор за \"Инерком\" и свързаните с нея фирми. Оказало се, че фирмите, свързани с дружеството на Гинка Върбакова, имат 15 предварителни производства, проверки за измами, безстопанственост и други.\"Това надежден инвеститор ли е\", попита Нинова.Лидерът на БСП е категорична, че поведението на ГЕРБ около сделката с ЧЕЗ е съмнително. Герберите криели информация, което показвало тяхната заинтересованост сделката да не се освети и истината да не излезе наяве.За да може занапред да не се случва това, което се случи с ЧЕЗ, левицата е подготвила списък от важни държавни инфраструктурни, здравни заведения и важни държавни сектори, които да влязат в забранителен списък, така че никой повече да не си позволява такива сделки, като тази с ЧЕЗ.Нинова коментира и че Законът за енергийно и водно регулиране е променен от левицата. Вицепремиерът Красимир Каракчанов обаче зави, че БСП си приписват заслужите на ВМРО относно закона за КЕВР.", "date": "2018.05.18", "title": "Нинова за срещата в София: Много шум за една декларация с добри пожелания"}
{"url": "https://news.bg/int-politics/tramp-zaplashi-kim-chen-un-sas-sadbata-na-kadafi.html", "text": "Президентът на САЩ Доналд Тръмп заплаши Ким Чен-ун със същата съдба като тази на либийския диктатор Муамар Кадафи, ако севернокорейският вожд \"не сключи сделка\" за програмата си за ядрени оръжия, съобщават американските медии.Тръмп отправил заплахата си по време на пресконференция в Белия дом, след като бил запитан за неотдавнашното предположение на съветника му по националната сигурност Джон Болтън, че \"либийският модел\" е шаблон за справяне със Северна Корея на предвидената среща между американския държавен глава и Ким на 12 юни в Сингапур.Моделът, който Болтън е имал предвид, е договорката с Кадафи през декември 2003 г. да се откаже от програмата си за елементарни ядрени оръжия, като договорката включваше разрешението неговите центрофуги за обогатяване на уран да бъдат откарани в САЩ.Ала Тръмп е изглеждал като човек, който не е знаел за това споразумение и интерпретирал \"либийския модел\" като да означава интервенцията на НАТО през 2011 г. в Либия в подкрепа на бунтовниците, която в крайна сметка доведе до линчуването на Кадафи.\"Моделът, ако погледнете този модел с Кадафи, това беше пълен разгром. Влязохме там, за да го победим. Сега този модел ще се състои, ако не сключим сделка, най-вероятно. Но ако се разберем, смятам, че Ким Чен-ун ще бъде много, много щастлив\", коментирал Тръмп, намеквайки, че оцеляването на комунистическия режим може да бъде гарантирано, ако Ким се съгласи да се разоръжи.\"Ние сме готови да направим много, и той е готов ... също да стори много, и смятам, че всъщност ще имаме добри отношения, ако приемем, че ще имаме среща и предполагайки, че нещо ще излезе от нея. И той ще получи протекции, които ще бъдат много силни\", допълнил американският държавен глава.На въпрос дали коментарите му означават, че не е съгласен със своя съветник по националната сигурност, третият по време на неговото управление, Тръмп е посочил: \"Смятам, че когато Джон Болтън направи това изявление, той говореше за това дали ще имаме проблем, защото не можем да позволим тази страна да има ядрени оръжия. Просто не можем да го направим.\"Джоел Уит, бивш преговарящ на САЩ, който сега е старши изследовател в Института за САЩ-Корея в университета \"Джонс Хопкинс\", подчертава: \"Вероятно е погрешното време да се отправят заплахи три седмици преди срещата между лидерите.\"Коментарите на Тръмп идват в момент, когато срещата през юни е поставена под въпрос. Режимът в Пхенян реагира категорично срещу изявленията на Болтън през уикенда, който настоя, че Северна Корея ще трябва да унищожи ядрения си арсенал изцяло и незабавно. В сряда висш представител на севернокорейския режим обяви, че Ким няма да се срещне с Тръмп с такива \"едностранчиви\" цели.Пхенян също така се оплака от съвместните военни учения, провеждани от американските и южнокорейските сили. Мисията на комунистическия режим в ООН излезе с изявление вчера, в което се твърди, че в ученията взимат участие бомбардировачи Б-52 и изтребители Ф-22. Той ги определи като \"изключително провокативен и недобросъвестен акт\".", "date": "2018.05.18", "title": "Тръмп заплаши Ким Чен-ун със съдбата на Кадафи"}
{"url": "https://news.bg/energy/balgariya-i-makedoniya-obedinyavat-energiynite-pazari.html", "text": "България и Македония ще си сътрудничат в пилотен проект за интеграция на енергийните пазари между държава-член на ЕС и договаряща се страна по Договора за създаване на Енергийната общност. Това е регламентирано в Меморандума между Министерството на енергетиката на Република България и Министерството на икономиката на Република Македония за обединение на електроенергийните пазари \"ден напред\".Меморандумът цели създаването на равнопоставена правна и регулаторна основа за обединяването на пазарите на електроенергия \"ден напред\" между двете държави при недискриминационни и справедливи условия.Подписването на документа между двете страни е елемент от общите усилия за свързаност в енергийния сектор, създаване на работни места и развитие на конкурентен и интегриран енергиен пазар в региона, изцяло в синхрон с последователната политика на Република България за гарантиране на устойчиви и достъпни енергийни доставки за Югоизточна Европа.Документът е подписан днес от министъра на енергетиката Теменужка Петкова и македонския й колега - министъра на икономиката Крешник Бектеши, в рамките на срещата на високо равнище ЕС - Западни Балкани, която се провежда в София.", "date": "2018.05.18", "title": "България и Македония обединяват енергийните пазари"}
{"url": "https://news.bg/world/v-parizh-osuetiha-teror-s-izklyuchitelno-toksichen-ritsin-i-eksplozivi.html", "text": "Полицията във Франция осуети терористична атака и арестува двама братя от египетски произход в столицата Париж. Новината съобщи АФП, позовавайки се на вътрешния министър Жерар Колон.Двамата заподозрени са планирали да използват изключително токсичен рицин.\"\", разкри министърът пред BFMTV.Колон добави, че някой им е показал как да подготвят отровата. Министърът каза още, че те са поддържали комуникация с други лица чрез криптирано приложение.Разкритието идва след убийството на 29-годишен мъж и раняването на петима при нападение с нож в Париж миналата събота.Колон не каза къде е извършен арестът, но източник, свързан със следствието, разкри, че двамата са задържани в северния 18-ти район на Париж на 11 май - ден преди да бъде извършено нападението с нож от Хамзат Азимов.През февруари министърът съобщи, че Франция е осуетила две терористични атаки от началото на годината, които са били насочени към спортен отбор и въоръжените сили.Според официалните данни 20 атаки са предотвратени във Франция през 2017 г.", "date": "2018.05.18", "title": "В Париж осуетиха терор с изключително токсичен рицин и експлозиви"}
{"url": "https://news.bg/int-politics/i-bez-severen-potok-2-germaniya-edva-li-shte-uvelichi-vnosa-na-vtechnen-gaz-ot-sasht.html", "text": "Хипотетичният отказ от \"Северен поток - 2\" не гарантира растеж на вноса на втечнен природен газ от САЩ, коментира министърът на икономиката и енергетиката на Германия Петер Алтмайер, цитиран от \"РИА новости\".\"САЩ търси пазари и ние разбираме това и сме готови този газ по-лесно да достига Германия, но сега е много по-скъп, отколкото доставяният чрез тръбопровода газ\", допълва министърът пред АРД.Алтмайер обясни, че ако САЩ поставят собствените си икономически интереси на първо място, то те трябва да бъдат подготвени за факта, че европейците правят същото.Проектът \"Северен поток 2\" включва изграждането на два газопровода с общ капацитет от 55 милиарда кубически метра газ годишно от руското крайбрежие през Балтийско море до Германия. Новият тръбопровод е планиран да бъде построен до текущия \"Северен поток\".Дружественият оператор на проекта \"Северен поток 2\" вече е получил необходимите разрешителни за изграждането на газопровода в териториалните води на Германия и терминал страната. Разрешение има и от Финландия.", "date": "2018.05.18", "title": "И без \"Северен поток 2\", Германия едва ли ще увеличи вноса на втечнен газ от САЩ "}
{"url": "https://news.bg/politics/sas-snimki-gerb-dokazvat-che-ninova-e-gospozha-lazha.html", "text": "ГЕРБ изнесоха факти, че соцлидерът Корнелия Нинова е госпожа Лъжа. Това стана на брифинг на Александър Иванов в Народното събрание.Поводът е внасянето от страна на червените на  и . В него тя казва, че подписите са събирани в градове, обслужвани от ЧЕЗ.ГЕРБ представиха снимки, че леви депутати са събирали подписи във Велико Търново, Русе, Габрово, Хасково, Стара Загора, Пловдив, Брацигово, Пещера - градове, които са обслужвани от други ЕРП-та. Снимките са от сайта на БСП и фейсбук. Соцлидерът излъга гражданите, което е срамно, възмутени са герберите.Следващата седмица в законодателния орган пак ще се обсъждат новите правила за КЕВР, която да може да се намесва при подобни стратегически сделки. В момента регулаторът няма това право.В момемта намаме никакви критерии, по които да се произнесе комисията, заяви Валентин Николов. Партията щяла да търси работещо решение.\"Не мисля, че някой може да ограничи конституционните права на българските граждани да се подписват под която и да е подписка\". Така Жельо Бойчев, който бе председател на временната комисия за ЧЕЗ в парламента, отговори на нападките на ГЕРБ за това, че подписите не са събирани сред клиенти на ЧЕЗ, а и в други области на страната. Подписката на БСП за ЧЕЗ е национална, заяви Бойчев.Червените се надяват, че КЕВР ще може да се намеси в сделката. Защитаваме интереса на българските граждани, подчерта Бойчев. Една сделка е приключена при прехвърляне на активи, а такъв акт в момента няма.", "date": "2018.05.18", "title": "Със снимки ГЕРБ доказват, че Нинова е госпожа Лъжа"}
{"url": "https://news.bg/energy/kabinetat-vnese-v-ns-predlozhenieto-za-restart-na-aets-belene.html", "text": "Правителството внесе в Народното събрание предложението за рестарт на проекта АЕЦ \"Белене\" и .Енергийният министър Теменужка Петкова е представила на депутатите доклад с конкретни предложения за възможностите за реализация на активите по проекта за изграждане на атомната централа в Белене, в това число и отделяне на активите и пасивите за проекта в отделно юридическо лице, съобщи БНР.Според правителството отпадането на забраната за изграждането на нова АЕЦ в Белене е необходимо, така че да започнат преговори с компаниите, проявили интерес към проекта. Условието на кабинета е по проекта да се работи без държавна гаранция.Припомняме, мораториумът върху строителство на АЕЦ \"Белене\" беше въведен от Народното събрание през 2012 г. с мнозинството на ГЕРБ през 2012 г. Преди дни обаче  в посока той да отпадне, а днес в рамките на участието си в международния форум \"Атомекспо\".В началото на март месец тази година   да изготви предложение за бъдещето на АЕЦ \"Белене\" и какво ще е бъдещето на пасивите и активите на проекта.Припомняме, темата за проекта АЕЦ \"Белене\" стана отново актуална, след като от Българска академия на науките изготвиха по поръчка на БЕХ доклад за изготвяне на Национална стратегия в областта на енергетиката с фокус върху електроенергетиката. , след изрично разрешение от БЕХ (като поръчител), но дори и това не намали споровете за целесъобразността на изграждането на нова ядрена централа.На 16 ноември 2017 г. се състоя и представянето на . Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи.  и 90-те варианта, които той дава.Въпреки че в публичното пространство продължава да се говори преди всичко за или против проекта \"Белене\", акцент в дейността и думите на министър Теменужка Петкова в последните месеци е проблемът , което е изготвено от Русия по договор и .Според Теменужка Петкова не се изключва възможността и Русия да бъде привлечена за , чието строителство беше замразено през 2013 г. Конкретни преговори по този въпрос не са водени. През октомври миналата година премиерът Бойко Борисов се срещна с представители на руската държавна компания \"Росатом\".След това обаче премиерът , който да се осъществи с европейско финансиране.", "date": "2018.05.18", "title": "Кабинетът внесе в НС предложението за рестарт на АЕЦ \"Белене\""}
{"url": "https://news.bg/press/do-1-minimalna-zaplata-za-invalidi-s-90-387-dushi-obyaviha-dohodi-nad-1-mln-lv.html", "text": "До 1 минимална заплата за инвалиди с 90%Преди да получат помощта, хората с увреждания ще минават индивидуална социлна оценка. Тя ще отчита достъпа на всеки човек до образование, обучение, заетост, социални услуги, дали има нужда от предоставяне на парични средства и медицински изделия.Сега държавата отпуска 930 лв. на децата с 90 и над 90% увреждания. Помощта за тези между 70 и 90 процента е 450 лв., а тези с между 50 и 70% получават 350. Когато навършат 18 г. обаче, държавата спира помощта и родителите автоматично остават на около 200 лв.От години майките на деца с увреждания настояват за адекватна помощ. Те искат всеки родител да може да избере дали да се грижи за детето си и да получава пари за това, или да ходи на работа, като наеме личен медицински асистент за детето. Така майките ще могат да ходят на работа, а не да се превръщат в заложници и да чакат помощи от държавата. Те искат и включване в общността - като се започне от детската градина, премине се през училището, университета и се стигне до пазара на труда.387 души обявиха доходи над 1 млн. лв.Годишни доходи в размер над 1 млн. лв. обявиха 387 души с подадените от тях данъчни декларации за 2017 г., сочат данните на НАП от обработените досега формуляри. Това може да са както еднолични търговци и земеделски производители, така и хора със свободни професии като адвокати и певци. С времето броят на хората, които изкарват над 1 млн. лв. на година, сериозно се увеличава. Например доходи над 1 млн. лв. за 2013 г. са обявили само 147 души. За последните четири години броят на хората, които изкарват такива високи доходи, е нараснал над два пъти. В тези данни не са включени хората, които работят само на заплата и получават допълнителни бонуси от работодателя, като шефовете на големи компании, защото те не са длъжни да подават годишна данъчна декларация.1834 души са посочили в данъчните си декларации, че харчат над 80% от парите си по електронен път и са поискали от хазната да им бъдат върнати 100,92 хил. лв., сочат данните на НАП.Арестантите в килията двойно повече от осъденитеАрестантите, които са задържани в килиите, докато тече разследването срещу тях, са двойно повече от осъдените. Това показват данните от доклада на Министерство на правосъдието за 2017 г. Според статистика зад решетките годишно у нас престояват близо 22 000 души.Две трети от тях лежат в килиите без присъди, тъй като разследванията срещу тях все още са висящи, но за по-голямата част от задържаните съдът е решил, че е опасно да стоят на свобода, докато се чака да стартира дело срещу тях, пресмята в. \"Монитор\".Причините за това са две - първата и най-прозаичната е, че могат да се опитат да избягат или да извършат друго престъпление, докато са на свобода.По-малко обещания, повече проектиСрещата на върха ЕС-Западни Балкани, която се проведе в София, сама по себе си беше постигане на възможното - както от гледна точка на участието, така и на постигнатите резултати. Тя реанимира Солунския дневен ред след 15 години прекъсване. Западните Балкани отново излязоха високо в дневния ред на ЕС. От тази гледна точка, като събитие, срещата изпълни своето предназначение. Най-вероятно тя ще остане референтна оттук нататък както беше Солунският дневен ред, защото отбеляза завръщане към темата.Големият въпрос обаче е свързан не със събитието, а с процесите и политиките - дали това председателство ще генерира процеси в региона и в Евросъюза, които да покажат, че това не е епизод, не е реверанс, а реални намерения на ЕС.Дребни чиновници ще декларират яхти и самолети Редови държавни служители са принудени да декларират притежават ли яхти и самолети, както и други чувствителни лични данни в неоправдано голям обем, за които няма предвидена защита. Новоприетият документ по антикорупционния закон предизвика силна тревога и недоумение у Професионалното обединение на държавните служители (ПОДС), обяви то и поиска от депутатите да опростят декларациите.Българската балканиадаПрез април гръцкият външен министър Никос Кодзиас кацна в Скопие за среща с македонския си колега Никола Димитров. Ако тази новина не ви се струва важна, то вероятно не сте в течение на така типичните за Балканите непримирими междусъседски спорове. Ключовото в случая е, че Кодзиас е първият гръцки политик от 2006 г. насам, взел разстоянието между двете столици със самолет вместо с автомобил. Причината е, че Скопие се съгласи да смени името на летището си. То вече не се казва \"Александър Велики\" и съответно Атина свали табуто нейни официални представители да кацат там. Финално решение за името на Македония обаче още няма.БСП: Караниколов да си ходи заради ЧЕЗЗаради несериозното отношение по казуса с продажбата на ЧЕЗ БСП настоява икономическият министър Емил Караниколов да се раздели с поста си. Според социалистите шефът на ББР Стоян Мавродиев също трябва да бъде отстранен заради наглото отношение, лъжите и прикриването на информация.След двучасови дебати депутатите приеха доклада на комисията за ЧЕЗ, в който един от изводите е, че \"Инерком\" на Гинка Върбакова не става за стратегически инвеститор. Шефът на комисията Жельо Бойчев от БСП се възмути, че чешката страна е дала много повече информация и документация по сделката, отколкото българските институции.Днес БСП ще внесе в КЕВР събраните подписи от гражданската инициатива с искане държавата да отмени сделката за ЧЕЗ.", "date": "2018.05.18", "title": "До 1 минимална заплата за инвалиди с 90%, 387 души обявиха доходи над 1 млн. лв."}
{"url": "https://news.bg/world/v-ukrayna-harchat-po-eur0-70-na-den-za-zatvornik.html", "text": "Властите в Украйна харчат по €0,70 на ден (22,11 гривни) за изхранването на един затворник.Близо 60 000 са затворниците в страната. В местата за изтърпяване на наказанията стотици очакват своите присъди.През последните месеци в Украйна се провеждат реформи в сферата на правосъдието.Лошите битови условия са един от проблемите на затворите в Украйна.", "date": "2018.05.18", "title": "В Украйна харчат по €0,70 на ден за затворник"}
{"url": "https://news.bg/crime/arestuvaha-biznesmena-rosen-karadashki-zaradi-iznudvane.html", "text": "43-годишният бизнесмен Росен Карадашки е арестуван за 72 часа, научи \"24 часа\". Той изнудвал за пари Константин Генчев, който е съдружник на баща му Стоян Карадашки във вече прекратилата дейност мебелна къща \"Арон\". Генчев и Карадашки водят съдебни битки заради имуществото на фирмата им.Още през 2016 г. Карадашки-младши направил таен запис от среща между него, Константин Генчев и адвокатите им. След това заплашвал, че ще го пусне по телевизиите и в интернет, ако Генчев не се откаже от претенциите си за фирмата. Искал и 20 хил. лв. Разследването по случая е от 2017 г. Генчев е разпитван няколко пъти, но Росен Карадашки се криел от призовките.На 3 май от Софийската районна прокуратура издават постановление за задържането на Карадашки за срок от 72 часа. Срещу него има няколко разследвания за различни престъпления и той редовно се укривал. Две седмици по-късно Карадашки се явил сам при разследващия полицай в СДВР и бил арестуван. В събота районният съд ще разгледа мярката му за неотклонение.\"24 часа\" се свърза с адвоката на Росен Карадашки Радослав Шулев, който отказа да коментира случая. Казусът с разследването и ареста не е съобщаван официално нито от прокуратурата, нито от МВР.Залезът на \"Арон Груп\", в която участие има и полски бизнесмен, започва през 2016 г. Тогава фамилията Карадашки започва да превзема офисите и имуществото на фирмата. Парадоксално, но се оказва, че Стоян Карадашки като съдружник в \"Арон\" е задължил фирмата с 1,7 милиона евро към сина си Росен Карадашки със съмнителни записи на заповед. След това Росен Карадашки започва да води изпълнителни дела срещу \"Арон\". Тогава управител е сестра му Рая Карадашка, която логично не защитава интереса на фирмата. Претендират за имоти от над 10 млн. лв.Още в началото, през май 2016 г. Росен Карадашкии предложил на Константин Генчев да се срещнат и да се договорят. Разговорът е в административния офис на \"Арон\". Не стигат до договорка, но срещата е записана. Няколко месеца по-късно Росен Карадашки и Генчев се срещат случайно пред супермаркет. Тогава Карадашки му казал да оттегли жалбите си срещу него и поискал 20 хил. лв., за да не пуска записа публично.В противен случай заплашил, че ще го опозори по телевизията. На следващия ден наистина се появил в ефира на една от телевизиите, по негови твърдения - с протекцията на шеф от медията, който вече не е на поста си. В предаването Карадашки разказва как е бит от полицаи - случай, по който униформените са напълно оневинени след проверка. Оказа се, че Карадашки е бягал и не се е подчинил на тяхна заповед да покаже документите си. В същото време е бил издирван по други разследвания.", "date": "2018.05.18", "title": "Арестуваха бизнесмена Росен Карадашки заради изнудване"}
{"url": "https://news.bg/world/zadarzhaha-dve-zheni-za-atakata-v-parizh.html", "text": "Две жени са били задържани заради смъртоносната атака във френската столица от последния уикенд, съобщи в. \"Паризиен\".Една от двете жени е Инес Хамза, радикализирана 19-годишна жена, която се е омъжила за Абдул Хаким А., преди да се опита да замине за Сирия.Задържаните двете жени са живеели в предградие до Париж.Припомняме, че терористът, извършил атаката с нож в центъра на Париж, е роден през 1997 г. в руската република Чечня, като е имал френско гражданство от 2010 г., съобщи източник от френските съдебни власти, цитиран от световните информационни агенции.Нападателят уби 29-годишен мъж и рани още четирима души в оживения Втори район на Париж около операта, преди да бъде застрелян от полицията.Терористът, чието име според френски медии е Хамзат Азимов, е крещял \"Аллах акбар\" (Господ е велик), разкриват очевидци.Терористичната групировка Ислямска държава по-късно пое отговорност за атаката, като обяви, че един от техните \"войници\" е извършил нападението.", "date": "2018.05.18", "title": "Задържаха две жени за атаката в Париж"}
{"url": "https://news.bg/world/v-sochi-asad-i-putin-obsadiha-siriya.html", "text": "Президентът на Руия Владимир Путин се срещна в Сочи със сирийския си колега Башар Асад, предаде ТАСС.Двамата държавни глави обсъдиха ситуацията в Сирия.По-рано двамата лидери проведоха среща в лятната резиденция на руския държавен глава. Асад бе в Сочи преди почти половин година. Срещата помежду им се състоя на 20 ноември.Руският президент се обяви за изтегляне на чуждите войски от Сирия.От изказването на Путин не стана ясно кои чуждестранни сили визира. На сирийска територия действат войски от редица държави, включително от Русия, Турция и САЩ. В армията на Асад действат бойци от Иран, Ливан и Афганистан.Путин е посочил, че с разбиването на бунтовниците в района на Дамаск са създадени благоприятни условия за възобновяване на политическия процес, а Башар Асад се е изказал за продължаване на борбата с тероризма паралелно с политическите усилия.", "date": "2018.05.18", "title": "В Сочи Асад и Путин обсъдиха Сирия"}
{"url": "https://news.bg/int-economics/zapadnite-balkani-sa-sreshtu-stroezha-na-vets-ove.html", "text": "Представители на неправителствени организации от Сърбия, Македония и Босна и Херцеговина настояха да не се приема плана за развитие на хидроенергетиката в Западните Балкани.Според тях построяването на ВЕЦ-ове има негативен ефект върху биоразнообразието, съобщи БНР. В Босна е планирано изграждането на 300 водни централи. Наташа Црънкович, участник в кампания за опазване на реките:Между 70 и 80% от реките в БиХ са с изключителен статут. Водите могат са се използват за питейни цели и състоянието на биоразнообразието около тях е много добро.Финансираното от европейски банки строителство на ВЕЦ-ове нанася щети върху защитени територии, като има примери за преки посегателства върху такива територии в Македония. Такъв е случая в националния парк Маврово, където е планирано изграждането на 2 язовира. Ана Чолович-Лешовска допълни:В същото време има планове за изграждането на много малки електрически централи в защитени територии. След водохващането статута на реката се променя и има негативно въздействие върху биоразнообразието.Сръбският риболовец и екоактивист Любомир Пейчич заяви, че страната му няма стратегия за опазване на реките:Изграждането на ВЕЦ носи малки ползи за енергийната система и големи вреди върху природата. Интерес имат инвеститорите от частния сектор.", "date": "2018.05.18", "title": "Западните Балкани са срещу строежа на ВЕЦ-ове"}
{"url": "https://news.bg/world/sasht-iskat-da-sazdadat-mezhdunarodna-koalitsiya-protiv-iranskiya-rezhim.html", "text": "САЩ искат да създадат международна коалиция против иранския режим, предаде АП.Тази идея ще бъде представена в детайли в понеделник от директора на Държавния департамент Майк Помпео.Дестабилизационните действия на Иран са заплаха не само за региона, а за целия свят.Това не е коалиция против Иран, защото САЩ правят разлика между иранския народ и иранския режим.", "date": "2018.05.18", "title": "САЩ искат да създадат международна коалиция против иранския режим"}
{"url": "https://news.bg/world/v-pakistan-osuetiha-atentat.html", "text": "Силите за сигурност в Пакистан са успели вчера да осуетят голям атентат в югозападния град Куета, предаде АП.Армията е успяла да убие пет камикадзета.Мишена на нападателите е била местна служба на граничните сили. Четирима войници са били ранени при престрелка с нападателите.Опитът за атентат става в навечерието на свещения за мюсюлманите месец Рамадан.", "date": "2018.05.18", "title": "В Пакистан осуетиха атентат"}
{"url": "https://news.bg/world/rumaniya-shte-ima-nay-modernite-peytriat.html", "text": "Американската отбранителна група Raytheon ще предаде най-новата си конфигурация от ракетна система \"Пейтриът\" на противоракетната отбрана в Румъния.Системата в момента е на въоръжение в американската армия, съобщиха румънски медии.Системите имат нови хардуерни и софтуерни компоненти, добавени през 2017 г.Официалният представител на Raytheon добави, че румънските специалисти ще допринесат в бъдеще за оптимизирането и модернизирането на тази система.Някои компоненти от системата \"Пейтриът\", а именно части от радара, могат да бъдат произведени в Румъния от местната компания Aerostar Bacau.Партньорството между Румъния и Raytheon играе важна роля за укрепването на източния фланг на НАТО, тъй като Европа е изправена пред най-големите предизвикателства след падането на Берлинската стена.Румъния вече е платила първата система \"Пейтриът\", която струва $910,1 млн.. Общата стойност на тази програма е $4,64 милиарда, с включен ДДС.", "date": "2018.05.18", "title": "Румъния ще има най-модерните \"Пейтриът\""}
{"url": "https://news.bg/world/tramp-napadna-tusk-es-e-uzhasen-kam-nas.html", "text": "Европейският съюз е ужасен търговски партньор на САЩ. Така американският президент Доналд Тръмп отговори на председателят на Европейския съвет Доналд Туск, предаде АП.Президентът на САЩ говори пред репортери по време на среща с генералният секретар на НАТО Йенс Столтенбърг.На срещата на ЕС на върха в София Туск заяви, че на САЩ не може да се разчита. Тръмп изтъкна, че европейските търговски мита правят практически невъзможно внасянето на автомобили от САЩ, докато германски автомобили се продават в Америка без търговски бариери.Европейският съюз е ужасен спрямо Съединените щати, що се отнася до търговията. Те са ужасни към работниците ни. Миналата година имахме търговски дефицит от 150 милиарда долара с Европейския съюз, заяви Доналд Тръмп.Той също така отхвърли използването на \"либийски модел\" за ядрено разоръжаване на Северна Корея.Американският президент допълни, че е възможно Китай да влияе на решенията на Пхенян.", "date": "2018.05.18", "title": "Тръмп нападна Туск: ЕС е ужасен към нас"}
{"url": "https://news.bg/world/daniya-izteglya-voyski-ot-irak.html", "text": "Дания ще изтегли специалните си сили от Ирак, предаде АП.Агенцията посочва, че решението на Дания идва от факта, че контролирани от групировката \"Ислямска държава\" райони вече са освободени.Постепенното изтегляне ще приключи в края на есента.Датските специални части обучаваха иракски сили, действаха като военни съветници и предоставяха разузнавателна информация.", "date": "2018.05.18", "title": "Дания изтегля войски от Ирак"}
{"url": "https://news.bg/weather/idvat-slantse-i-gramotevitsi.html", "text": "През втората половина от нощта гръмотевичните бури и валежите, които все още са факт на места в източните райони ще затихнат, а купестата облачност ще намалее до незначителна. Преди обяд ще бъде предимно слънчево, но след обяд отново ще се развива купеста и купесто-дъждовна облачност и на много места, главно в Южна България ще превали и прегърми.Това съобщават от НИМХ към БАН.По-значителни ще са явленията в югоизточните райони от страната. След пладне в Дунавската равнина ще се появи до умерен западен вятър. Привечер от запад облачността ще се увеличи и в Западна България ще започнат валежи и гръмотевични бури, които ще продължат и през нощта срещу събота и ще обхванат страната. Максималните температури ще бъдат между 24° и 29°.Преди обяд в планините ще бъде предимно слънчево. След пладне ще се развива купесто-дъждовна облачност и на много места ще превали и прегърми. В отделни райони валежите ще са интензивни. Ще духа умерен, по билата временно силен вятър от запад-югозапад. Максималната температура на височина 1200 метра ще е около 18°, на 2000 метра - около 10°. През нощта срещу събота явленията ще продължат.Над Черноморието ще преобладава слънчево време, с временни увеличения на облачността, но без съществени валежи. Максимални температури на въздуха: 25-27°. Температурата на морската вода е 18-20°. Вълнението на морето ще е около 2 бала.", "date": "2018.05.18", "title": "Идват слънце и гръмотевици"}
{"url": "https://news.bg/crime/sreshtu-1000-lv-sgs-osvobodi-glavniya-yurist-na-obshtina-poduene.html", "text": "Срещу 1000 лева гаранция от Софийския градски съд освободиха главния юрисконсулт на район \"Подуене\" Лилия Геринска. Тя беше задържана с подкуп от 10 хил. лв. при спецакция на антимафиотите и прокуратурата, съобщи bTV.Припомняме, в сряда - 16 май от ГДБОП информираха, че при спецакция на 15 май на Софийската градска прокуратура и ГДБОП са разбили организирана престъпна група за изпълняване на незаконна обществена поръчка от длъжностно лице на Столична община.По-рано през деня кметът на район \"Подуяне\"  на шефа на правния отдел в общината.Лилия Геринска беше арестувана, докато получавала парите. Заедно с юристконсулта бе задържан и представител на фирма, който пред 2017 година ѝ е предлагал подкуп, за да може фирмата да спечели обществена поръчка за саниране на два блока.Мъжът е освободен, след като е свидетелствал за схемата, по която е действала Геринска, обясниха от прокуратурата. Втори ден офисът на фирмата е празен.Кметът на Подуяне Ева Митова работи 7 г. с Геринска. Досега не е имала съмнения в работата на колегата си, заяви местният кмет. А обществената поръчка, заради която е обвинена юристката, е с незавършено класиране.\"Това е първият случай на обжалване в Комисията за защита на конкуренцията (КЗК), което ми е давало увереност, че моите процедури са добре направени. Нещо повече - аз съм имала одити точно по тази тема, които са разглеждали всички документи, т.е. ние не сме имали никакво съмнение по документацията и по начина на избиране на фирмата\", каза кметът Митова.Мярката ще бъде обжалвана.", "date": "2018.05.18", "title": "Срещу 1000 лв. СГС освободи главния юрист на община \"Подуене\" "}
{"url": "https://news.bg/regions/pokrivat-na-uchilishteto-v-karnobat-proteche-sled-silna-burya.html", "text": "Силна буря и градушка вилня в Карнобат в четвъртък късно вечерта. Поройният дъжд е продължил близо 15 минути. Наводнени са улиците на града, съобщи БНТ. Няма бедстващи хора.Заради градушката е протекъл покривът на училище \"Христо Смирненски\" в града, съобщи кметът на Карнобат Георги Димитров. Припомняме, на 24 март 2016 г. изгоря покривът на същото училище. Вероятна причина за пожара тогава се смяташе непочистен комин.Наводнени са приземните етажи на къщите. Сериозно са пострадали и селскостопански насаждения.Очаква се в петък да бъдат описани щетите.", "date": "2018.05.18", "title": "Покривът на училището в Карнобат протече след силна буря"}
{"url": "https://news.bg/crime/prodalzhava-razsledvaneto-na-katastrofata-mezhdu-vlak-i-bus.html", "text": "Продължава разследването на катастрофата между товарен влак и автобус с работници край Симеоновград, съобщи bTV.Инцидентът стана в четвъртък около 17 ч. на неохраняем жп прелез. Пострадали бяха петима, един бе пуснат след медицински преглед. Четирима души са настанени в болници в Хасково и в Харманли.Според експерти само ниската скорост на влака е спасила хората в автобуса. В него са пътували над 30 работници от \"Марица - Изток 3\", които се прибирали към Харманли.Шофьорът обяснил пред работодателите си, че се заблудил и не може да каже какво точно се е случило. Той има дългогодишен стаж без предишни нарушения.Многобройни са сигналите за това, че прелезът не е безопасен. Сигнали са подавали хората в Симеоновград и от машинистите. По случая е заведено следствено дело.Кметът на Симеоновград Милена Рангелова призова Националната компания железопътна инфраструктура (НКЖИ) да сложат падащи бариери на жп прелеза. Движението през прелеза е интензивно.", "date": "2018.05.18", "title": "Продължава разследването на катастрофата между влак и бус"}
{"url": "https://news.bg/interviews/tihiyat-ubiets-zasyaga-vse-po-mladi-hora.html", "text": "Проф. Даскалов, да започнем с това какво всъщност представлява хипертонията?Артериалната хипертония е спектър от заболявания, като се дели на есенциална и вторична или симптоматична хипертония. Относителният дял на пациентите с есенциална хипертония е приблизително 95% от всички пациенти с повишено кръвно налягане. Едва 5% остават за хората, при които хипертонията е симптом на друго основно заболяване.Дефиницията на артериалната хипертония продължава да бъде разтегливо понятие и причина за това са непрекъснато променящите се норми за горни гранични стойности на артериалното налягане.Аз ще дефинирам хипертонията според европейските препоръки, защото те са валидни на този етап. Според тях, артериалната хипертония се приема като стойности на систолното артериалнато налягане (горната граница) ≥140 mmHg и/или диастолното (долната граница) ≥90mmHg, които са установени в най-малко две последователни посещения в лекарския кабинет, като са спазени всички принципи за правилно измерване.Много важно е преди да започне определяне на стойностите на артериалното налягане да се осигури покой за пациента от 3-5 минути, да се извършат две последователни измервания на една ръка, като между тях има интервал от 1-2 минути. Ако между двете измервания има твърде голяма разлика, необходимо е да се извърши допълнително измерване. Получените стойности се осредняват. Важно е да се измери артериалното налягане на двете ръце и да се установи ръката, където то е по-високо. Нормално, ако съществува разлика, тя е до 10 mmHg. При някои категории пациенти, като например със захарен диабет и възрастни, трябва да се направи проба за ортостатизъм, след изправяне и 3 минути право положение, отново да се измери артериалното налягане. Допустим е спад до 20 mmHg за систолното и 10 mmHg за диастолното артериално налягане.Да припомним какви са стойностите на нормалното кръвно налягане.Трябва да се отбележи, че европейските норми се раличават от американските, като на този етап не е напълно ясно дали американските препоръки за по-ниски прагови норми на хипертонията ще бъдат приети. Според сега действащите европейски правила съществуват три нива на артериално налягане преди да се дефинира хипертония. Нормално артериално налягане е 120-129 mmHg за систолно и 80-84mmHg за диастолно. Оптимално артериално налягане е <120/80mmHg. Високо нормално е 130-139mmHg за систолно и 85-89 mmHg за диастолно артериално налягане.Каква е статистиката по отношение на заболеваемостта у нас и в световен мащаб? Можем ли да направим разделение на тези пациенти по отделни групи - пол, възраст и т.н?Статистиката показва, че заболеваемостта от артериална хипертония за страните от Европейския съюз е между 30-45%. В България, по данни на Националния статистически институт от проведено европейско здравно проучване за периода 2008-2017 г., заболеваемостта от хипертония при лица над 15-годишна възраст е около 30%. На лице са най-общо казано две негативни тенденции, като общо нарастване на случаите, регистрирани с хипертония и увеличаване на случаите с хипертония в по-младата възраст 45-65 г., т.е подмладяване на болестта. По отношение на пола има малка разлика, жените боледуват макар и незначимо в по-висок процент, около 32%. За сравнение - данните при мъжете са за около 27%. Тези разлики с напредване на възрастта се изравняват.Други интерсни факти от това проучване са свързани с рисковите фактори. Налице е негативна тенденция за увеличаване на затлъстяването, като този факт е особено очевиден сред мъжете, където то е разпространено сред около 62%, при жените около 46%. В България пушачите над 15-годишна възраст са около 2,1 милиона души. За първи път, обаче е установена позитивна тенденция за намаление на техния брой, като това е за сметка основно на мъжкия пол.Друг интересен, според мен, факт от проучването е, че се е увеличил статистически значимо броят на младите хора, търсещи медицинска помощ по даден проблем, без обаче да се е променил общият процент на хора, склонни да се самолекуват.И накрая, в спектъра на всички заболявания, сърдечно-съдовите заемат първо място като причина за смърт и инвалидизация във възрастта над 65 г. В по-младата възраст водещо значение имат онкологичните заболявания.Какви са най-честите оплаквания?Най-честите оплаквания при пациентите с хипертония са главоболие, обикновенно тилно, но може да бъде челно или в слепоочията, може да е налице световъртеж, притъмняване пред очите, а също и общо неразположение, необяснима умора или кръвоизлив от носа или вътреочен.Трябва също да се знае и винаги да се помни, че артериалната хипертония може да протече без никакви оплаквания. В тези случаи на продължително безсимптомно протичане, високото кръвно налягане води първоначално до функционални, а впоследствие до необратими болестни промени във всички органи и системи.Чрез описания модел, хипертонията обикновенно дебютира с някое от своите усложнения или симптоми от страна на засегнати от заболяването органи, като например мозъчен инсулт, мозъчна хеморагия, транзиторна исхемична атака, миокарден инфаркт, стенокардия, сърдечна аритмия, сърдечна недостатъчност, дисекация на аорта, бъбречна недостатъчност, и т.н.Кои са факторите, \"отключващи\" това заболяване?Още в началото на нашия разговор стана въпрос, че хипертонията се класифицира в две големи групи на есенциална, при която причините условно казано остават неясни и вторична или симптоматична, при която високото артериално налягане е симптом в клиничната картина на друго основно заболяване, като например ендокринно, бъбречно, белодробно и т.н.Фокусът на интерес е върху есенциалната хипертония, защото тя е най-честа и представлява около 95% от всички хипертонии. Това е полигенно заболяване, което се унаследява по сложен механизъм, т.е. на лице е фамилност. Както при повечето унаследявани заболявания е необходим отключващ момент, който в много случаи е трудно да бъде диференциран. Най-често стресът се поставя на първо място, като тук се има предвид всеки вид стрес - емоционален, психичен, физически, както и преумората.Следва прекалената алкохолна консумация, която се дефинира като по-голямо дневно количество алкохол - за бира от 750мл., за вино 300 мл. и за концентриран алкохол 90 мл. Не бива да се забравя и злоупотребата с кафе.Има и лекарства, които могат да провокират хипертония - нестероидните противовъзпалителни средства (НСПВС), някои капки за нос при по-продължителна употреба, някои антидепресанти и антипсихотични лекарства, кортикостероидите, оралните контрацептиви, някои имуносупресори като циклоспорин, някои тирозин киназни и ангиогенезни инхибитори.И накрая, употребата на кокаин и амфетамини са сигурни индуктори на хипертония включително и хипертонични кризи.Какво представлява диагностиката, можем ли да е излекуваме напълно или става дума за една поддържаща терапия доживот?Диагностиката на артериалната хипертония е прецизна работа и изисква освен това, което описах като дефиниция, в лекарския кабинет да бъдат определи също и сърдечно-съдовите рискови фактори при даден пациент, наличието на асимптомно органно засягане, друга съпътстваща сърдечно-съдова болест, хронична бъбречна болест и захарен диабет. Всичко това е необходимо, за да бъде позициониран всеки пациент в зависимост от наличието и броя на рисковите фактори и съпътстващи състояния в група на нисък, умерен, висок и много висок рисък, и да бъде определено поведението.При есенциалната хипертония лечението е дълготрайно, като включва комплекс от приоми за модифициране начина на живот и лечение с медикаменти. При вторичната хипертония лечението на основното заболяване в общия случай води до трайно изчезване на симптомите на повишено артериално налягане.Защо \"тихият убиец\" - до какви усложнения може да доведе високото кръвно налягане?Вече обясних, че при голяма част от пациентите артериалната хипертония протича без оплаквания т.е. безсимптомно. Това е причина първа изява на болестта да бъде някое от нейните смъртоносни усложнения, като например масивен мозъчен инсулт, мозъчна хеморагия, дисекация на аортата.Да поговорим за превенцията? Колко често трябва да си измерваме, на каква възраст трябва да започнем да го правим? Има ли значение по кое време го измерваме? Вярно ли е, че апаратът няма значение?Измерването на артериалното налягане започва още в детско-юношеска възраст, така че ориентация за стойностите има още оттогава. В млада възраст при липса на фамилност е необходимо поне веднъж годишно да се проследява, а при данни за наследствена обремененост -на шест месечни интервали при условие, че актуалните стойности са в норма. С напредване на възрастта тези интервали се скъсяват и апаратът за кръвно налягане става неизбежна част от домашния интериор.Разбира се, че апаратът има значение. Артериалното налягане в домашни условия трябва да се измерва с електронен апарат с маншен фиксиран на мишницата. Не се препоръчват за домашна употреба апарати за китка, както и такива, снабдени със стетоскоп (слушалка).Препоръките са за двукратно измерване на артериалното налягане в сутрешните часове и двукратно във вечерните.Често пъти, когато се постави някаква диагноза, лекарите ни предписват \"промяна на начина на живот\". Какво означава това за хипертониците - кои храни и напитки се препоръчват, кои - напълно изключват, кои са допустими?Има общ модел на поведение, който включва и здравословна диета. Сега се използва абревиатурата ДАШ или диетични подходи за ограничаване на хипертонията (DASH, Dietary Approaches to Stop Hypertension). Това представлява здравословно хранене, включващо богата на плодове и зеленчуци храна, пълнозърнести храни и нискомаслени млечни продукти с намалено съдържание на наситени и общи мазнини, което би довело до понижаване на стойностите със средно 10 mmHg за систолното и 3 mmHg за диастолното кръвно налягане.При хората с наднормено телесно тегло е препоръчително да се започне редуцираща диета, като идеята е, че свалянето на 1 кг от телесната маса би довело до намаляване на кръвното налягане с 1 mmHg.На следващо място е ограничаване приема на готварска сол (натриев хлорид) и добавяне в диетата на богати на калий продукти.От съществено значение е умереност в алкохолната консумация, което означава да се приемат не повече от 2 алкохолни питиета дневно за мъже и 1 за жени.Най-важният съвет вероятно остава този, свързан с подържането на ежедневна и ежеседмична, постоянна физическа активност. Тя трябва да включва извършването на разнообразни динамични и изометрични натоварвания, които да гарантират оптимална физическа форма.Всички тези нелекарствени способи биха благоприятствали понижаване на стойностите на кръвното налягане приблизително с 3 до 5 mmHg. Ако вече се провежда лечение на артериална хипертония, описаните способи биха способствали да се намалят нуждите (дозите на лекарствата) от медикаментозна терапия, а ако няма повишени стойности на кръвното налягане, описаните мерки биха спомогнали с голяма вероятност да се избегне скорошна среща с кардиолог.А по отношение на спорта?Спортът е най-хубавото нещо, особено ако ни е хоби. Обаче спортното натоварване може да разкрие клиничната картина на една глухо протичаща до този момент хипертония. Това е т.нар маскирана хипертония. Тя е много характерна за млади хора, натоварени професионално и т.н. От тази гледна точка спортът трябва да се практикува тогава, когато има пълен контрол върху хипертонията.Хипертонията има ли сезонност, т.е. можем ли да кажем, че през даден сезон проявите са по-чести?По този въпрос се говори много, обикновенно в началото на лятото, когато започват горещините и отново, когато времето застудее. Няма нищо странно в това, че пациентите с хипертония имат нужда от намаляване на дозата на приеманите медикаменти през лятото и съответно връщане към обичайните дози през зимата. Това всъщност е адаптивна реакция на сърдечно-съдовата система и кръвоносните съдове на външните температури. Високите температури предизвикват разширение на кръвоносните съдове и понижение на кръвното налягане, а ниските температури свиване на съдовете и повишаване на артериалното налягане.Вчера отбелязахме Световния ден за борба с хипертонията, какъв е вашият съвет към хората?Когато се установи артериална хипертония, е логично да се потърси консултация със специалист, който може да помогне.Изминали са повече от 40 години от времето на първия официален доклад за артериалната хипертония, направен от Американската сърдечна асоциациа. През този период много факти за болестта станаха известни, на лице са препоръки за изследване и поведение, както и модерни лекарствени средства, влияещи върху хода на болестта. Разполагаме с модерна апаратура, с помоща на която могат да бъдат установени най-ранните промени при хипертония, да бъде оптимизирано лечението и избегната неблагоприятната прогресия на болестта.Хипертонията, обаче остава най-социално значимата болест на сърцето, независимо от усилията, които се полагат в диагностиката и лечението.", "date": "2018.05.18", "title": "\"Тихият убиец\" засяга все по-млади хора"}
{"url": "https://news.bg/crime/sreshtata-na-varha-v-sofiya-preminala-bez-narusheniya.html", "text": "Без нарушения на сигурността е преминала в София. Това заяви пред БНТ главният секретар на МВР Младен Маринов.По думите на комисаря служителите на МВР са постигнали максимално целта за осигуряването на сигурност по време на срещата, като в същото време не са натоварили излишно гражданите.Стана ясно, че за провеждането на срещата на върха в София са били мобилизирани много сили и средства от провинцията.Маринов подчерта, че хората са се съобразили със засилените мерки за сигурност, благодарение на предварителната информация за ограничаването на движението в столицата. За това нямало сериозни предизвикателства с автомобилния транспорт, допълни Маринов.Главният секретар на МВР отбеляза още, че се наблюдава напредък в обединението на системите за видео наблюдение.Относно предстоящия туристически летен сезон Маринов коментира, че ще се запази практиката за съвместни полицейски патрули по Черноморието.Слънчев бряг е един от най-рисковите райони от страна на престъпност, очакваме да има проблеми, окомандировани са сили от страната там, посочи Маринов.Стана ясно и че абитуриентските балове също са във фокуса на МВР. В тази връзка Маринов обясни, че ще има полицейски кортежи по време на баловете, както и цивилни коли на МВР с видео наблюдение, така че да се предотвратят действията на водачите, които застрашават живота и на абитуриентите и на околните.", "date": "2018.05.18", "title": "Срещата на върха в София преминала без нарушения"}
{"url": "https://news.bg/energy/petkova-minnata-industriya-e-strategicheska-za-energiynata-nezavisimost.html", "text": "Минната индустрия има стратегическо значение за икономиката на страната. Тя е важен фактор за икономическа стабилност и енергийна независимост. Това каза министърът на енергетиката Теменужка Петкова на Европейския минен бизнес форум.Петкова коментира ключовата роля на отрасъла като база за развитието на всяка индустрия: добивът на полезни изкопаеми, изчислен на глава от населението, отбелязва устойчив ръст през последното десетилетие; производителността на труда е близо 2.5 пъти по-висока от средната за индустриалния сектор; средната годишна работна заплата е една от най-високите в България.Приходите от концесии също отбелязват ръст - от около 70 млн. лв. преди няколко години до близо 100 млн. лв. през 2017 г. По думите на министър Петкова тези числа са доказателство, че секторът се развива стабилно и устойчиво. През 2015 г. е актуализирана минната стратегия, благодарение на което секторът разполага с ясна визия за своето развитие до 2030 г., допълва енергийният министър.Промените в Наказателния кодекс, които инкриминират незаконния добив на подземни богатства, също съдействат за по-добри условия за растеж на фирмите, които работят на светло, обясни Петкова.Министерството на енергетиката полага усилия за защита на големите горивни инсталации във връзка с гласуваните на европейско равнище промени в документа за най-добри налични техники. Това засяга работата на топлоелектрическите централи, които осигуряват около 40% от енергията в страната, а оттам - и работата на сериозна част от българския въгледобив, добави тя.", "date": "2018.05.18", "title": "Петкова: Минната индустрия е стратегическа за енергийната независимост"}
{"url": "https://news.bg/world/liga-i-5-zvezdi-razkriha-programata-si-otmyana-na-sanktsiite-sreshtu-rusiya-i-zapazvane-na-evroto.html", "text": "Договорената от \"Лига\" и Движение \"5 звезди\" правителствена програма не включва планове за излизане от еврозоната или организиране на референдум за членството, съобщава ForexLive.В програмата се призовава за преглед на фискалните правила на ЕС и икономическото управление, а също така санкциите срещу Русия трябва да бъдат отменени незабавно.Предвиждат се данъчни реформи, които включват 15% плосък корпоративен данък и 20% плосък данък върху доходите на физическите лица.\"Ройтерс\" разкрива, че в правителствената програма на двете партии се предвижда издаване на краткосрочни държавни ценни книжа за погасяване на задължения на държавата към компании.По-рано тази година напускащият поста икономически министър Пиер Карло Падоан критикува предложението, описвайки го като \"план за пускане на паралелна валута\".Планът също включва радикални мерки за намаляване на данъците и увеличаване на социалните разходи, което е в противоречие с правилата на ЕС за фискална дисциплина.Със своя дълг от 132% от БВП Италия е най-задлъжнялата държава в еврозоната след Гърция.Двете италиански популистки партии са известни с евроскептицизма си, но те не предвиждат излизане от еврозоната или организиране на референдум за членството.След продължителите 10 дни преговори 31-годишният лидер на \"5 звезди\" Луиджи ди Майо заяви, че са договорили последните въпроси с 45-годишния председател на антиимигрантската \"Лига\" Матео Салвини. Майо добави, цитиран от \"Блумбърг\", че политическата им платформа сега ще бъде подложена на гласуване от членовете на двете партии.В програмата също така се говори за отмяна на пенсионна реформа, която предвижда вдигане на възрастта за пенсиониране. Предвижда се универсален основен доход от 780 евро месечно, според \"Ройтерс\"Според изчисления на Международния валутен фонд правителствената програма може да струва на държавата 126 милиарда евро допълнителни разходи.Двете партии все още не са договорили кой ще е кандидатът за премиер.Ако членовете на двете партии подкрепят програмата, топката отива в полето на президента Серджо Матарела. Най-рано следващата седмица те ще назоват и бъдещия премиер.", "date": "2018.05.18", "title": "„Лига” и „5 звезди” разкриха програмата си – отмяна на санкциите срещу Русия и запазване на еврото"}
{"url": "https://news.bg/tourism/angelkova-izprashta-eksperti-da-proveryavat-plazh-kabakum.html", "text": "Министърът на туризма Николина Ангелкова разпореди експерти на ведомството да направят проверка на морски плаж \"Кабакум\" за наличие на нерегламентирани постройки.Нареждането е след сигнали до медиите, че в момента там се изграждат две конструкции върху пясъка и в непосредствена близост до морето.Ако проверката констатира, че постройките са нерегламентирани, Министерството на туризма ще изиска премахването им.", "date": "2018.05.18", "title": "Ангелкова изпраща експерти да проверяват плаж \"Кабакум\""}
{"url": "https://news.bg/int-politics/erdogan-i-maradona-podkrepiha-maduro-predi-izborite-vav-venetsuela.html", "text": "Дипломатически изолираният президент на Венецуела Николас Мадуро получи подкрепа от турския си колега Реджеп Тайип Ердоган и аржентинската футболна легенда Диего Марадона преди изборите през уикенда, които масово бяха заклеймени като нечестни, съобщава \"Ройтерс\".САЩ, Европейският съюз и основни латиноамерикански страни разкритикуваха изборите в неделя, в които левият президент Николас Мадуро вероятно ще бъде преизбран за 6-годишен мандат.Критиците изтъкват, че Мадуро, 55-годишен бивш шофьор на автобус, който е начело на държавата по време на тежка икономическа криза, практически си осигури победа, след като на двама от най-популярните му противници им беше забранено да се кандидатират за изборите, а избирателната комисия е проправителствена.Администрацията на американския президент Доналд Тръмп заплаши с още санкции и призова Латинска Америка да отреже венецуелските властници от финансовите системи и да им ограничи визите.Всякакви прояви на подкрепа от чужбина са особено добре дошли за Мадуро в навечерието на изборите. В предизборната кампания той се опита да легитимира лидерството си, като омаловажи бруталната икономическа криза, която докара венецуелците до глад, умирайки от някога контролирани болести и емигрирайки масово.В разговор, излъчван по венецуелската държавна телевизия чрез разделен екран, Мадуро и Ердоган проведоха приповдигнат разговор чрез преводач, който беше съпътстван от няколко технически проблема.\"Вярвам, че ще триумфирате\", казал Ердоган на Мадуро, чийто основен противник е бившият губернатор на щат Хенри Фалкон, който скъса с бойкота на опозицията, за да се кандидатира за президент.На свой ред Мадуро казал на Ердоган, че \"венецуелците ще дадат урок по демокрация и свобода на света в неделя\".По време на заключителния предизборен митинг в центъра на столицата Каракас снощи Марадона изненада тълпата, танцувайки в ритъма на реге песен, докато размахвал венецуелското национално знаме в жълто, синьо и червено.Марадона, който се определи като \"войник\" на Мадуро, е известен с подкрепата си на леви политици и беше приятел на предшественика му Уго Чавес и покойния кубински лидер Фидел Кастро, чийто лик е татуиран на крака му.Мадуро и Ердоган са критикувани за авторитарния им стил на управление и за стремежа им да потискат инакомислещите, докато се справят зле с икономиките си.Мадуро редовно твърди, че дясна, ръководена от САЩ кампания саботира икономиката, за да предизвикат преврат и да наложат капиталистическо ръководство на Венецуела.", "date": "2018.05.18", "title": "Ердоган и Марадона подкрепиха Мадуро преди изборите във Венецуела"}
{"url": "https://news.bg/crime/proveryavat-dali-izbyagaliyat-zatvornik-pelov-e-pisal-pismoto.html", "text": "Проверява се автентичността на писмото от избягалия затворник Пелов, заяви правосъдният министър Цецка Цачева във Варна, цитирана от Нова телевизия. По думите й експертите трябва да разберат и кога точно е писаноПрипомняме, на  избягаха през парадния вход на Централния софийски затвор.В четвъртък, 17 май, в национална телевизия, омбудсмана и до президента Румен Радев бе получено писмо от избягалия затворник Владимир Пелов. В осем страници той описва мотивите си да избяга от затвора. Твърди, че е осъден несправедливо, получил е тежко наказание, което е равносилно на смъртна присъда и това го е предизвикало да избяга. В писмото Пелов не посочва как се е сдобил с оръжието, но твърди, че не е искал да нарани никого.\"През последните години се полагат много усилия за подобряване на системата за изтърпяване на наказанията в страната\", допълни министър Цачева. Тя уточни, че това се отнася както за битовите условия в затворите, така и за работата с лишените от свобода, за да се интегрират успешно обратно в обществото.Правосъдният министър участва в международна конференция, чийто основен акцент е проектът за нова европейска директива за опрощаването на дълговете на малки и средни предприятия, както и на физически лица. Основен организатор на форума, на който присъстват експерти от Европа и САЩ, е българският евродепутат от ГЕРБ/ЕНП Емил Радев.", "date": "2018.05.18", "title": "Проверяват дали избягалият затворник Пелов е писал писмото"}
{"url": "https://news.bg/world/vuchich-ne-e-optimist-za-kazusa-s-kosovo.html", "text": "Президентът на Сърбия Александър Вучич заяви в интервю за испанския вестник \"Паис\" в София, че не е оптимист относно разрешаването на въпроса с Косово, информира B92.\"\", каза Вучич и продължи: \"\".Косово е голямото препятствие, което сръбският президент трябва да преодолее, пише базираният в Мадрид всекидневник в статия, озаглавена \"Путин е приятел на Сърбия, но той уважава нашия път към ЕС\".Според Вучич въоръжен конфликт с Косово или друго етническо напрежение в региона \"би убило Сърбия\". Той хвали германския канцлер Ангела Меркел, но и в същото време иска да поддържа близки отношения с руския лидер Владимир Путин.Запитан дали Путин му е предложил \"различен път от ЕС\", Вучич отговори: \"\".\"Руснаците, като испанците, подкрепят териториалната цялост. Ако дойдете в Сърбия и попитате хората кого предпочитат - испанците или датчаните, 90% ще кажат испанците. Свързано е с въпроса за Косово\", каза Вучич.", "date": "2018.05.18", "title": "Вучич не е оптимист за казуса с Косово"}
{"url": "https://news.bg/crime/vnesoha-zakonoproekta-na-simeonov-za-apart-hotelite.html", "text": "Борис Ячев от НФСБ внесе в деловодството на Народното събрание законопроекта на Валери Симеонов за апарт хотелите. Промените в Закона за местните данъци и такси, отнасящи се до т.н апарт хотели са подписани от 8-те народни представители на НФСБ.Припомняме, по време на срещите си лидерите на парламентарните групи на ГЕРБ, БСП и \"Воля\" Валери Симеонов анонсира промените.\"Имаме уверението, че промените ще бъдат разгледани и подкрепени и от останалите парламентарни групи, и от останалите колеги от нашата парламентарна група. По време на предварителните разговори стана ясно, че всички желаят повече приходи в бюджета и по-справедлива конкуренция в областта на туристическия бизнес\", заяви Борис Ячев.Идеята за промените в закона е и за да се синхронизира нашето законодателство с европейското, в изпълнение на изискванията на регламент 692 от 2011 г. на ЕС.\"Считаме, че с този законопроект сме постигнали баланса от една страна да има повече справедлива конкуренция в туристическият бизнес, и от друга - синхронизиране на националното с европейското законодателство. Не на последно място - това означава повече приходи в бюджета\", посочи Борис Ячев.Сумата, която се очаква да бъде събрана от въвеждането на данъка върху жилищните имоти - обекти за настаняване в курортите, за които не се плаща наем, представлява около 200 млн. лв. допълнителни доходи за курортните общини.", "date": "2018.05.18", "title": "Внесоха законопроекта на Симеонов за апарт хотелите"}
{"url": "https://news.bg/int-politics/vav-frantsiya-izteglyaneto-na-sasht-ot-sporazumenieto-za-klimata-e-opasen-absurd.html", "text": "Решението на САЩ да се изтеглят от Парижкото споразумение за климата през миналата година е \"опасен абсурд\". Това обяви бившият френски премиер Лоран Фабиюс, предупреждавайки, че световният климат се влошава по-бързо, отколкото си представяхме, съобщава \"Асошиейтед прес\".Фабиюс, който беше едно от главните действащи лица в преговорите за сключването на Парижкото споразумение за климата през 2015 г., е изтъкнал пред конференция по въпросите на климата, че оттеглянето на втория по големина замърсител в света (САЩ) е \"много лош пример\" за други страни, които се чудят дали да се придържат към ангажиментите си за ограничаване на емисиите на парникови газове.\"Решението на президента Тръмп може да не разруши световното движение за действия в областта на климата, но е много сериозен удар\", подчерта Фабиюс, наричайки го \"движение срещу времето\" за спиране на глобалното затопляне, след като емисиите на въглероден диоксид продължават да се увеличават.Миналата година беше една от трите най-топли години в историята, предупреди той, а глобалните температури могат да се повишат с 2 градуса по Целзий до 2050 г., половин век по-рано от целта на международната общност.Ключът към това дали глобалните температури могат да бъдат ограничени зависи от това дали няколко южноазиатски страни следват целта за изграждането на нови електроцентрали, работещи с въглища, посочил още Фабиюс.Той каза, че друго предизвикателство е създаването на пътна карта за прилагането на Парижкото споразумение, което се очаква да бъде одобрено през декември на фона на трудни преговори.Фабиюс е повторил необходимостта от глобален пакт за околната среда, който да попречи на страните да не изпълнят задълженията си за опазване на околната среда.", "date": "2018.05.18", "title": "Във Франция: Изтеглянето на САЩ от споразумението за климата е \"опасен абсурд\""}
{"url": "https://news.bg/world/lavrov-i-shoygu-zapazvat-postovete-si-v-noviya-kabinet-na-medvedev.html", "text": "Президентът на Русия Владимир Путин одобри представения от премиера на страната Дмитрий Медведев списък с министрите в новия кабинет, информира РИА Новости.Срещата между двамата се проведе в резиденцията на руския президент \"Бочаров Ручей\".Сергей Лавров запазва поста си на министър на външните работи. През последните месеци имаше спекулации, че Лавров ще се оттегли.В понеделник Медведев представи на Путин предложения за структурата на правителството, която държавният глава е одобрил. Като цяло няма големи промени, тъй като действащата структура е доказала своята работоспособност.Министерството на образованието и науката е разделено на две ведомства: Министерство на образованието и Министерство на науката и висшето образование. Първото ще отговаря за училищата, а второто - научните учреждения и развитието на науката като цяло.Министерството на цифровото развитие, връзките и масовите комуникации е преименувано само на Министерство на цифровото развитие.Появява се длъжността първи вицепремиер, която ще се заема от министъра на финансите Антон Силуанов, който запазва поста си. В кабинета ще има 10 вицепремиери вместо девет.Сергей Шойгу остава на поста военен министър. Енергийният министър Александър Новак също запазва креслото си.Министър на земеделието е Дмитрий Патрушев - син на секретаря на Съвета за сигурност на Русия Николай Патрушев.Министерствата са увеличени от 21 на 22.Бившият вицепремиер Дмитрий Рогозин, който отговаряше за отбранителната индустрия, не е в новото правителство. Аркадий Дворкович също не е в кабинета.", "date": "2018.05.18", "title": "Лавров и Шойгу запазват постовете си в новия кабинет на Медведев"}
{"url": "https://news.bg/politics/zapadnite-balkani-shte-se-prevarnat-v-stroitelna-ploshtadka-obeshta-borisov.html", "text": "Западните Балкани ще се превърнат в строителна площадка. Това е най-явният резултат от срещата на върха за интеграцията на държавите от региона. Това заяви министър-председателят Бойко Борисов по време на Виенския икономически форум.На форума след  в София Борисов обърна внимание на множество инфраструктурни проекти, които предстои да се осъществят. \"Те са не само за Западните Балкани, те са в полза на Гърция, в полза на Румъния, в полза на България, в полза на Турция\", допълни премиерът.По думите на премиера Западните Балкани са се превърнали в една от най-важните теми за ЕС. За това и срещата била толкова успешна.\"И Зоран Заев вчера все едно папа избрахме. Имаме новина, ще се разберем за името. Всички пляскат. Беше доста приятно\", каза Борисов.\"Така, както ми се подиграваха в България, защото ние много обичаме да се подиграваме в България, не знам при вас как е, но темата Западни Балкани така се вдигна, че сега всички големи геостратегически играчи искат да дойдат да участват в София на тази тема\", допълни Борисов.След откриването на форума премиерът проведе и двустранни срещи с лидерите на страните от Западните Балкани. В хода на срещите всичките лидери от държавите в региона бяха единодушни, че вчерашната среща е дала силна подкрепа от страните членки за европейската перспектива на Западните Балкани.Лидерите благодариха на Борисов за личната му ангажираност за поставянето на дълго отлаганата тема \"Западни Балкани\".Фокусът на срещата на Борисов с премиера на Сърбия Ана Бърнабич беше поставен върху значението и ефектите от осъществяването на проектите за свързаност на Балканите. Според двамата новата инфраструктура, транспортните коридори и добрата дигиталната свързаност са от ключово значение не само за шестте страни от региона, но и за развитието на целия континент.Тази тема Борисов коментира и с премиера на Косово Рамуш Харадинай. \"Спокойствието на Балканите е изключително важно за Европа и всички ние трябва да работим за разбирателството между отделните народи\", заяви Борисов. По думите на премиера свързаността, добрата икономика и повишаването на стандарта на живот за хората в региона ще донесат мир в региона.Премиерът посочи и че на Балканите няма малки и големи държави. От своя страна Рамуш Харадинай заяви: \"България е пример за нас и ние следваме това, което правите.\"На срещата с премиера на Македония Зоран Заев двамата се обединиха около това, че подписаният между страните ни договор за добросъседство през миналата година е стимулирал интереса и процеса на изграждане на доверие към региона.Премиерът ни се срещна още и с министър-председателя на Албания Еди Рама, както и с премиера на Черна Гора Душко Маркович.", "date": "2018.05.18", "title": "Западните Балкани ще се превърнат в строителна площадка, обеща Борисов"}
{"url": "https://news.bg/economics/lotariite-plashtali-nay-visokite-danatsi-spored-imp.html", "text": "Предлаганите от група депутати промени в правния режим на лотарийните игри ще ощетят бюджета, бизнеса и хората. За това алармира правният екип на Института за модерна политика (ИМП) в своя доклад относно предвижданите промени.Докладът на ИМП прави оценка на въздействието на предлаганите промени и е изпратен до Народното събрание и премиера Борисов.Според констатациите в доклада, направени на база факти и примери от законодателството на държавите-членки на ЕС, САЩ и Канада, твърденията, че лотариите в България плащат ниски данъци категорично не са верни.\"Лотариите плащат най-високите данъци - 15 % от целия приход от билети, а останалите фирми - корпоративен данък от 10 % върху печалбата\", сочат от ИМП. В същото време лотариите не се облагали с ДДС поради изрично изискване на европейската Директива 2006/112/EC.В доклада е посочено държава по държава какво предвижда данъчното законодателство в Европа. Изводите според ИМП - 21 държави в ЕС имат по-ниски данъци за лотариите от България, в 1 държава данъците са идентични с българските, а 4 държави са с по-висок данък.От института обясняват и че прегледът на законодателството опровергавал и твърденията, че в ЕС рекламата и разпространението на лотария са \"забранени\" или по-рестриктивни отколкото у нас, както и че има ограничения в разпространението.\"По данни на Nielsen Research, например, обема на рекламата на лотариите в Германия през 2017 г. е 197.4 млн. евро\", пише още в документа.Докладът обобщавал и резултатите от 92 научни емпирични изследвания след 2000 г. относно \"хазартната зависимост\". Ставало ясно, че процентът на лицата, които покриват медицинските критерии за \"хазартна зависимост\", в Европа варират от 0.12 до 3.4%. В САЩ този процент бил около 3.5%, а в Канада - 2%.\"Установено е, че това няма причинно-следствена връзка с лотариите, както и въобще с мащабите, рекламата и разпространението на лотарийните игри. Значение за \"хазартната зависимост\", макар и незначително, оказва рекламата на т.нар. \"твърд хазарт\" (казина, рулетка, покер и пр.)\", пише още в доклада.Според експертите на ИМП лотариите са обект на строга държавна регулация и осъществяват дейността си под стриктен държавен контрол и при най-високи стандарти на прозрачност и отчетност, а финансовите им потоци са онлайн интегрирани със системата на НАП. \"Лотарийните билети са ценни книжа по действащото законодателство и отпечатването им подлежи на стриктен контрол от страна на финансовото министерство\", допълват анализаторите.От ИМП информират и че докладът илюстрира и разпределението на приходите от лотарийни билети. 100 единици приход от билети се разпределяли по следния начин:Според ИМП фактите в доклада показвали, че в ЕС, САЩ, Канада, Австралия и Китай лотариите са легитимно държавно регулирано развлечение, което се организира от държавни и/или лицензирани частни оператори. Този сектор от икономиката също така генерирал значителни приходи в държавния бюджет, които се разходват за социални програми, образование, култура и други държавни нужди.В доклада на ИМП се цитират данни на Европейската комисия за общия обем на игралната индустрия в ЕС. Данните показвали, че този обем възлиза на 84.9 милиарда евро и има устойчив годишен ръст от 3%.\"В исторически план лотариите, освен развлекателния си характер, винаги са били третирани от държавата и като полезен инструмент за мобилизирането на финансови средства за бюджета и за конкретни каузи. Някои по-популярни примери в тази посока: със средства от лотария (кено) е изграждана Великата китайска стена; със средства от лотария е играждана една от най-крупните културни институции в света - Британският музей, а също много от университетите от \"Бръшляновата лига\" в САЩ - Харвардски, Принстън\", убеждават още от ИМП.В тази връзка правният екип на института препоръчва да се проведе широко обществено и експертно обсъждане със заинтересованите страни, както и да се направи детайлна оценка на фискалните и социални ефекти от предлаганите рестрикции. Според ИМП трябва да се възложи на компетентни научни организации да извършат научно изследване за състоянието на проблема \"хазартна зависимост\" в България.Парламентът пък трябвало да изпълни изискванията за нотификация на Европейската комисия, което произтича от Директива 98/34/ЕО.", "date": "2018.05.18", "title": "Лотариите плащали най-високите данъци според ИМП"}
{"url": "https://news.bg/int-politics/izrael-e-izpolzval-napalno-neproportsionalna-sila-sreshtu-palestintsite-skochi-oon.html", "text": "Ръководителят на Съвета на ООН за правата на човека обяви, че Израел е използвал \"напълно непропорционална\" сила срещу протестиращите палестинци на границата с Ивицата Газа, при което загинаха повече от 100 души, съобщава БиБиСи.Зейд Раад ал Хюсеин е подчертал по време на заседание на съвета в Женева, че жителите на Газа са били \"държани в клетка в отровен беден квартал\" и окупацията на Газа от страна на Израел трябва да бъде прекратена.От своя страна посланикът на Израел е отвърнал, че екстремистките ислямистки владетели на Газа умишлено са поставили хората в опасност.Заседанието на Съвета на ООН за правата на човека обмисля призив за независимо разследване.Около  от израелски войници в понеделник в седмата поредна седмица на протести по границата, които са до голяма степен дирижирани от \"Хамас\", които контролират Ивицата Газа.Това беше най-кръвопролитният ден в Газа след войната през 2014 г. между Израел и палестинските екстремисти там.Протестите бяха наречени \"Велик марш за завръщане\" в подкрепа на правото на палестинските бежанци да се завърнат в земите, които те или техните предци са напуснали или са били принудени да напуснат във войната, която последва създаването на Държавата Израел през 1948 година.Правителството на Израел, което отдавна отхвърля масово завръщане на палестинците, заяви, че терористите искали да използват протестите като прикритие, за да влязат на негова територия и да извършват нападения.Зейд Раад ал Хюсеин е подчертал по време на извънредното заседание за Газа, че \"яркият контраст в броя на жертвите от двете страни е... показващ напълно непропорционален отговор\" от страна на Израел.Израелски войник е бил \"леко ранен с камък\" в понеделник, допълни той, докато 43-ма палестинци са били убити на мястото на протестите. Още 17 палестинци са били убити далеч от \"горещите точки\".Хюсеин е коментирал също, че \"няма доказателства за какъвто и да е опит (на Израел) жертвите да се сведат до минимум\". Действията на Израел биха могли да \"представляват умишлени убийства\" - тежко нарушение на Четвъртата Женевска Конвенция\", международен закон, предназначен да защитава цивилни граждани, които живеят в условията на окупация.Зейд Раад ал Хюсеин е изтъкнал, че подкрепя призива за \"международно, независимо и безпристрастно\" разследване на насилието в Газа, добавяйки, че \"извършителите на нарушенията трябва в края на краищата да бъдат държани отговорни\".Посланикът на Израел в съвета Авива Раз Шехтер е отхвърлила обвинението, посочвайки, че Израел бил направил всичко възможно, за да избегне причиняването на вреди на цивилни граждани. Според посланика Съветът на ООН за правата на човека се бил върнал към своята \"най-лоша форма на антиизраелска обсесия\".", "date": "2018.05.18", "title": "Израел е използвал \"напълно непропорционална\" сила срещу палестинците, скочи ООН"}
{"url": "https://news.bg/politics/karakachanov-dava-otlichna-otsenka-za-spetsialnite-sili-na-balgariya-i-makedoniya.html", "text": "\"Поздравявам ви за успеха на днешното учение, пожелавам на двете армии да продължат своето съвместно сътрудничество\", коментира министърът на отбраната Красимир Каракачанов, който даде отлична оценка на военнослужещите от Специалните сили на Република България и Република Македония. Военните участваха в демонстрация на способности и пред македонския военен министър Радмила Шекеринска.\"Те предприеха онези стъпки, които отдавна се очакваха - политика за интеграция на Македония в НАТО и Европейския съюз. България твърдо подкрепя тази политика. Като две близки страни трябва да се уважаваме и да си помагаме\", обясни Каракачанов. \"Думите днес стават дела. Това, което двете правителства трябваше да направят - да подобрят политическите отношения между двете страни - отвори възможности за сътрудничество в много сфери\", заяви Радмила Шекеринска.\"Най-ценното беше, че възобновихме съвместните подготовки на ниво специални сили. Чисто професионално това, което се отработваше през последните две седмици, беше полезно и за двете страни. Специалните сили на двете страни възобновиха не само професионалните и колегиални взаимоотношения, а и приятелските двустранни отношения\", коментира бригаден генерал Явор Матеев.Близо 70 военнослужещи взеха участие в действия по обезвреждане на терористи - 50 от българска страна и 20 от македонска. Тя се проведе в района на старата гранична застав на ГКПП Станке Лисичково до село Логодаж.\"Видяхме, че заедно можем да постигнем много и вярвам, че това сътрудничество ще продължи и по-нататък\", допълни бригаден генерал Орце Йордев, досегашният командир на Специалните сили на Република Македония.", "date": "2018.05.18", "title": "Каракачанов дава отлична оценка за специалните сили на България и Македония"}
{"url": "https://news.bg/world/nyama-da-sprem-gaza-prez-ukrayna-sled-severen-potok-2-uveri-putin-merkel-v-sochi.html", "text": "Трябва да се помисли върху гаранции за Украйна, за да се реализира енергийният проект \"Северен поток - 2\".Тази позиция изрази германският канцлер Ангела Меркел на пресконференция с руския президент Владимир Путин в Сочи, информират руски медии.Позицията на Германия е, че този проект не трябва да носи икономически вреди на Киев, каза Меркел.\"Ролята на Украйна като транзитна държава трябва да се запази и Германия е готова да изиграе ролята си\", добави Меркел.Путин съобщи условията за транзита на газ през Украйна след пускането на \"Северен поток-2\"., подчерта той.Русия винаги е разглеждала този проект икономически, а не политически, обясни Путин.Според него енергийният проект е необходим за Европа заради съкратения добив във Великобритания и Норвегия.\"Потребностите на европейските страни растат, а собственият добив пада\", изтъкна още той.Ние считаме, че проектът е изгоден за нас и ще се борим, поясни Путин.По думите му позицията на Доналд Тръмп за \"Северен поток-2\" е обусловена от това, че той е предприемач и се надява да насърчи доставките на американски втечнен газ на европейския пазар.Меркел подчерта, че Германия разглежда проекта като търговски.Тръбата под Балтийско море до Германия трябва да бъде завършена през 2019 г.По време на пресконференцията двамата лидери засегнаха различни теми.Според канцлера договореностите от Минск са единствената основа за урегулиране на конфликта в Украйна. Канцлерът изрази \"съжаление\" за нарушeния режим на \"тишина\", но тя не уточни коя страна го е нарушила.Путин каза от своя страна, че с Меркел са се договорили да поръчат на външните министерства на двете държави да разгледат въпроса за разполагане на мисия на ООН в Донбас.По въпроса за Сирия канцлерът е уверен, че урегулирането на конфликта в региона трябва да стане под егидата на ООН.Журналист на \"Ройтерс\" попита дали има \"ренесанс\" в руско-германските отношения, на който Меркел отговори, че е важно да се запази стратегическото партньорство с Русия.Нашите отношения трябва да преодолеят сложните моменти. Нужно е да продължим диалога, каза германският лидер.Путин от своя страна заяви, че руско-германските отношения имат \"своя динамика\" и че двете държави са сключили важни икономически проекти.Президентът изрази възмущението си от задържания руски журналист в Украйна и поясни, че е обсъдил въпроса с Меркел. Лидерът на Германия обеща да повдигне въпроса по време на разговор с украинския лидер Петро Порошенко.Държавният глава на Русия коментира и новината за изписания Сергей Скрипал. Той повтори позицията на Москва, че е под съмнение версията за отравянето на бившия руски агент. Той припомни, че предложението на Москва към Лондон за съвместно разследване остава в сила.Путин пожела на Скрипал \"добро здраве\".Канцлерът на Германия говори и за важността да се засили културният обмен с Русия - съвместни концерти, научни симпозиуми и сътрудничество между обществата.Срещата между Меркел и Путин се проведе в период на изострена международна обстановка, коментират руски медии.", "date": "2018.05.18", "title": "Няма да спрем газа през Украйна след „Северен поток-2”, увери Путин Меркел в Сочи"}
