{"url": "https://news.bg/world/v-sasht-zadarzhaha-ruskinya-za-shpionazh.html", "text": "В САЩ задържаха рускиня за шпионаж. Мария Бутина е обвинена, че е работила за Кремъл, съобщи Ройтерс.Агенцията уточнява, че задържането ѝ е станало в неделя. В сряда тя трябва да бъде изправена пред съд, който да определи нейната съдба.Срещу 29-годишната рускиня Мария Бутина са повдигнати обвинения за тайни действия като агент на Русия в САЩ.ФБР смята, че тя е действала по наставленията на високопоставен служител от Москва, който работил за централната банка на Русия. Името му не се споменава, но на страницата ѝ във \"Фейсбук\" тя често се е снимала с Александър Торшин, който е подуправител на \"Банката на Русия\". Срещу Торшин САЩ наложи през април санкции.Самата Бутна се показва в социалните мрежи като яростен защитник на правото на носене на оръжие както в САЩ, така и в Русия.", "date": "2018.07.16", "title": "В САЩ задържаха рускиня за шпионаж"}
{"url": "https://news.bg/int-politics/mezhdu-rusiya-i-sasht-se-reshava-sadbata-na-sveta.html", "text": "Между Русия и САЩ се решава съдбата на света, коментира руският сенатор Алексей Пушков, във връзка със срещата в Хелзинки между Владимир Путин и Доналд Тръмп, съобщава \"РИА Новости\".\"Смешно е да се помнят глупостите на Обама, а с него и приемането на Русия като насилствена \"регионална държава\". Вниманието на света е съсредоточено днес в Хелзинки и всичко е кристално ясно: между САЩ и Русия се решава съдбата на света, срещат се лидерите на водещите държави на планетата\", пише Пучков в \"Туитър\"Путин и Тръмп обсъждат перспективите за развитие на двустранните отношения и актуални въпроси в международния дневен ред. Преговорите се провеждат в президентския дворец в Хелзинки.", "date": "2018.07.16", "title": "Между Русия и САЩ се решава съдбата на света"}
{"url": "https://news.bg/society/grazhdani-nedovolstvat-che-sa-izklyucheni-ot-promenite-v-naredbata-za-toplosabdyavaneto.html", "text": "Граждани и членове на неправителствени организации се обявяват против създадената работна група съгласно заповед на министъра на енергетиката, относно изготвянето на промени в Закона за енергетиката и Наредбата за топлоснабдяването.Членове на Фейсбук групата \"Не на монопола на Топлофикация, нека се обединим\" и други заинтересовани граждани са се обедини около няколко довода против създадената работна група.На първо място гражданите алармират, че от 27 души в състава на групата само 11 души са представители на държавни институции и сдружения с нестопанска цел, които по презумпция защитават правата на потребителите. \"Това означава, че решенията, които се вземат с обикновено мнозинство в работната група, винаги са в полза на монополистите - топлофикационните дружества и фирмите за дялово разпределение\", обясняват активистите.Вторият довод - от предложените 10 души от страна на Фейсбук групата \"Не на монопола на Топлофикация, нека се обединим\", които да бъдат включени в състава на работната група, министърът на енергетиката е допуснал само един представител. \"Това е потвърдено с писмо с изх. № Е-94-Н-25/04.06.2018г. на Министерството на енергетиката\", сочат гражданите.Като третия довод те сочат, че е налице пълно информационно затъмнение за дейността на работната група, независимо от изискванията на Закона за администрацията да има откритост, публичност и прозрачност в работата на групата.Поради това и \"във връзка с необходимостта от спешна промяна на нормативната уредба в България в областта на централното топлоснабдяване\", гражданите лично са поискали преди 2 седмици да проведат среща с министър-председателя Бойко Борисов. Това към момента не се е случило.Исканията на гражданите - те настояват за задължително сключване на индивидуални договори между топлофикационните дружества и клиентите им относно ползването на парно и топла вода. Активистите са се обединили и около желанието си за отпадане на задължителното заплащане на таксата за сградна инсталация от всички собственици на имоти в етажна собственост. \"Ние искаме отдадената топлинна енергия от тръбите от сградната инсталация да се заплаща от тези, които ползват топлинна енергия чрез отоплителните си тела. Това е изрично посочено и в Приложение А -т.А.4 от БДС EN-834:2013, който има статут на български стандарт от 17.02.2014г.\", сочат от групата в социалната мрежа.Гражданите настояват и за задължителното поставяне на допълнителен контролер топломер в абонатните станции, което да става за сметка на топлофикационните дружества. Допълнителният топломер трябва да отчита топлинната енергия за отопление в сградната етажна собственост.В тази връзка гражданите призовават депутатите, които са членове на парламентарната енергийна комисия, \"да се включат незабавно в изработването на текстовете за изменение на Закона за енергетиката така, както направиха през пролетта на настоящата година, относно либерализацията на пазара на ел. енергия.... Заявяваме, че няма да приемем по никакъв начин други промени в нормативната уредба, които работната група ще предложи на клиентите на топлофикационните дружества, докато не бъдат удовлетворени посочените по-горе три наши искания\", категорични са активистите.", "date": "2018.07.16", "title": "Граждани недоволстват, че са изключени от промените в Наредбата за топлосабдяването"}
{"url": "https://news.bg/int-politics/hameney-uspokoyava-palestina-che-jerusalim-ostava-tyahna-stolitsa.html", "text": "Върховният лидер на Иран аятолах Али Хаменей заяви, че \"Ал Куд\" - Йерусалим ще остане столица на Палестина, по време на среща с организатори и официални лица на иранската организация \"Хадж\" в Техеран. съобщава АМН.\"Сатаничната и мръсна политика, приета от САЩ по отношение на Палестина е наречена \"сделка на века\", но те трябва да знаят, че тази сделка, която са си представяли като \"Божествената милост\" никога няма да се случи\", обясни аятолах Хаменей.Иранският лидер отхвърля решението : \"в противоречие с очакванията на американските официални лица, които са навсякъде да правят нещо за палестинския въпрос, въпросът за Палестина няма да бъде забравен, а свещеният град Ал-Куд (Йерусалим) ще остане столица на Палестина\", допълва Хаменей.\"Халюцинацията, за която си мечтаят, мислейки, че взимат Ал-Куд (Йерусалим) и казвайки, че под града, над града, навсякъде, на изток и на запад трябва да бъде в ръцете на евреите, е без значение. Това няма да се случи и палестинската нация със сигурност ще се противопостави, а мюсюлманските държави ще застанат зад палестинската нация, за да предотвратят това\", допълва аятолах Али Хаменей.", "date": "2018.07.16", "title": "Хаменей успокоява Палестина, че Йерусалим остава тяхна столица"}
{"url": "https://news.bg/politics/balgariya-i-norvegiya-provedoha-konsultatsii-po-pravata-na-detsata.html", "text": "Българо-норвежки консултации за изясняване на случаите на изведени от семействата си деца проведоха представители на институциите на двете страни. Обсъждането беше между експерти, които следят прилагането на действащите международните договори и националното законодателството, което урежда правата и закрилата на детето, съобщиха от Външно министерство.На срещата бе обсъден достъпът до информация по конкретни случаи. Експертите разискваха възможността за участие на представители на дипломатически и консулски мисии, акредитирани на територията на Кралство Норвегия, в срещи със службите за закрила на децата.От администрацията искаха да бъде регламентирано присъствието на съдебни заседания, уведомяването на консулските служби за наложени мерки за защита на детето, начините за достъп и комуникация с деца, намиращи се в приемно семейство или институция, предприемането на мерки за запазване на родния език на детето, както и възможностите за достъп до деца от страна на близки роднини, с които детето поддържа и има силни връзки.Консултациите са в резултат на разговора на вицепремиерa и министър на външните работи Екатерина Захариева с посланика на Норвегия Лиз Николин Клевен Гревстад, която в началото на юни 2018 г. беше поканена в МВнР за разяснения по случая с отнетите деца на българската гражданка Цветелина Уланд от норвежките социални служби.Домакините представиха структурата и начина на организация на работата на норвежките социални служби, отговорни за закрилата на правата на детето.На поставените от българската страна конкретни въпроси бяха разяснени правилата и процедурите на територията на Кралство Норвегия, уреждащи случаи на деца и родители, които имат чуждо гражданство.Българските представители бяха запознати и с инструкциите на Департамента за децата, младежите и семейните въпроси, които са разпратили до териториалните социални служби за спазване на приложимите разпоредби на Виенската конвенция за консулските отношения при комуникацията с чуждестранни дипломатически и консулски представителства.Беше обсъден и обменът на информация по реда на Хагската конвенция за компетентността, приложимото право, признаването, изпълнението и сътрудничеството във връзка с родителската отговорност и мерките за закрила на деца от 1996 г. между компетентните органи на държавите-членки.От българска страна в междуинституционалните консултации в Осло участваха посланикът на България в Норвегия Румяна Митрева, българският консул в страната Николай Цанев, директорите на дирекции \"Консулски отношения\" и \"Права на човека\" в МВнР Николай Ванчев и Мария Спасова, както и представители на Министерството на правосъдието и на Държавната агенция за закрила на детето.Норвежките институции бяха представени от ръководството на Департамента за децата, младежите и семейните въпроси и от представители на дипломатическото им ведомство.", "date": "2018.07.16", "title": "България и Норвегия проведоха консултации по правата на децата"}
{"url": "https://news.bg/politics/sotsialisticheski-karaul-pazi-kozite-na-baba-dora-v-sharkovo.html", "text": "Социалистически караул пази козите на баба Дора в Шарково. След намеса на Нинова, обстановката в Шарково е спокойна. Атанас Зафиров от ИБ на БСП и хора от цялата страна пазят животните, съобщава социалистическата партия.\"Операцията по евтаназиране на животните е спряна. Много хора са дошли от цялата страна, с които пазим оцелелите животни. Чакаме решението на Административния съд. БСП е сред хората и ще продължим да ги подкрепяме!\", обяснява Зафиров.Припомняме, Корнелия Нинова обяви, че БСП пускат спешно жалба до прокуратурата, с която искат спиране на заповедта за избиване на животните.В ръцете на правителството са всички инструменти за овладяване на кризата, коментира президентът Румен Радев днес. Той посочи, че  по ликвидирането на огнищата от чума и \"за съжаление, гневът на пострадалите стопани и на хора в цялата страна е вече налице\".Припомняме, . По-късно бе дадена и специални пресконференция.", "date": "2018.07.16", "title": "Социалистически караул пази козите на баба Дора в Шарково"}
{"url": "https://news.bg/regions/zapochna-obezshtetyavaneto-na-fermerite-na-umartvenite-zhivotni.html", "text": "От понеделник, 16 юли, от Българската агенция по безопасност на храните започна изплащането на обезщетенията на фермерите, чиито овце и кози бяха умъртвени заради огнищата на чума по дребните преживни животни в селата Воден и Кости, съобщиха от Министерството на земеделието, храните и горите.От ведомството днес са разпоредили да бъдат преведени 304 817 лева. В съответствие с нормативната уредба, обезщетението е изчислено на килограм тегло. Стойността му е не по-малко от 190 лева за един брой коза или овца.За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в шест ферми. Във Воден - 1056 животни за 20 ферми.Парите на регистрираните земеделски производители ще бъдат налични по банковите им сметки най-късно във вторник - на 17 юли. На същата дата останалите стопани ще могат да получат компенсациите си в брой в кметствата на населените места. Предстои разплащането по протоколите за евтаназираните животни от останалите засегнати населени места от община Болярово.", "date": "2018.07.16", "title": "Започна обезщетяването на фермерите на умъртвените животни"}
{"url": "https://news.bg/politics/karayancheva-i-valentin-radev-otidoha-pri-bosiya.html", "text": "Председателят на парламента Цвета Караянчева и вътрешният министър Валентин Радев отидоха в дома на поета-дисидент Николай Колев - Босия. Караянчева и Радев очакваха Николай Колев - Босия за среща в парламента, но той не дойде, защото се почувствал зле.По-рано днес Караянчева покани Босия на разговор, за който той от седмици настоява, след като повече от месец гладува в знак на протест срещу корупцията във властта и купуването на шофьорски книжки.Поетът прие поканата, но тъй като се почувствал зле, не се яви в уговорения час.Днес е 34-тия ден от обявената от него гладна стачка.По-рано през деня Босия даде пресконференция в БТА. Там той получи подкрепата на бившия служебен премиер Ренета Инджова и на бившия служител на НСО подп. Николай Марков.Николай Колев поиска в спешен порядък президентът да свика общонационална кръгла маса от неправителствени, териториални и други движения, които да поставят ясно и точно проблемите на България. На тази основа да се създаде програмен парламент и програмно правителство, бяха исканията на Босия, представени на пресконференцията.По-късно, на брифинг в кулоарите на парламента председателят на 44-то народно събрание Цвета Караянчева обясни, че е очаквала Николай Колев - Босия, който гладува от месец, да отиде в Деня на отворените врати в парламента в събота, 14 юли.\"Очаквах господин Колев да дойде, защото тук се срещнах с над 4500 човека\", каза Караянчева.\"Отправих му официална покана, защото животът е над всичко и тази гладна стачка трябва да спре. На няколко пъти съм водила кореспонденция с него и съм обяснявала, че това, което ние от народното събрание можем да направим, не може да удовлетвори неговите искания. Въпреки всичко сега отивам. Поканих и господин Радев, защото той има някакви сигнали, които иска да бъдат разгледани, макар че Инспекторатът на МВР вече ги е разгледал. Отивам с твърдото съзнание да убедя господин Колев да прекрати тази гладна стачка, защото за живота не може да има никакви пазарлъци. Трябва да има наистина отговорно отношение. Аз имам такова\", заяви Караянчева.Тя обясни, че с нея ще бъде и екип на правителствена болница, за да може, когато се договорят с него, от болницата да се погрижат за здравето на Босия.\"Ще му предложа да направим временна комисия в парламента, той да изложи абсолютно всички факти и обстоятелства, които има. Вътре ще участват и негови хора, и представители на неправителствения сектор. В рамките на месец ще излезем със съответните заключения. Исканията за оставки на министри, на разпускане на парламента - мисля, че няма нищо по-демократично от изборите. Този парламент е избран от над 2,5 млн. български граждани и е призован да работи за българските граждани. Отивам с твърдото убеждение да убедя господин Колев да прекрати гладната стачка, защото животът е над всичко\", обясни парламентарния шеф.На запитване от журналисти дали могат да присъстват, Караянчева каза: \"Разберете къде е адреса\" и тръгна, последвана от Валентин Радев.", "date": "2018.07.16", "title": "Караянчева и Валентин Радев отидоха при Босия"}
{"url": "https://news.bg/crime/ot-ek-razglezhdat-tvardeniya-za-politicheski-natisk-varhu-nash-varhoven-sadiya.html", "text": "В Еврокомисията ще проследят твърденията за упражняван политически натиск върху съдия от българския Върховен касационен съд. Това заяви еврокомисарят по правосъдието Вера Йоурова в отговор на въпрос дали е наясно, че върховен съдия у нас заявява, че е подложен на политическа атака, а семейството му - на тормоз, защото не изпълняват политически поръчки.\"Това е нещо ново, нямам официална позиция по въпроса. Случаят ще бъде проследен от Комисията отблизо\", заяви Йоурова, цитирана от БНР.В питането не бе споменато име. Въпросът бе отправен в контекста за проблемите с независимостта на съдебната власт в Полша и в Румъния.Припомняме, председателят на Върховния касационен съд Лозан Панов нееднократно споменаваше за политически натиск над него и тормоз над семейството му.Още преди конкурса за председател на ВКС през януари 2015 г. Лозан Панов бе леко бутнат от автомобил докато прави сутрешния си крос. След кратко оттегляне, Панов определи случая като \"битов инцидент\" и отново се включи в надпреварата за поста, на който бе избран.След като стана председател на Върховния касационен съд Лозан Панов нееднократно , така и за отделни случаи в сферата на правосъдието.Най-ярката \"атака\" срещу върховния съдия бе на . Тогава пред сградата на ВСС беше проведен \"флашмоб\" с шест прясно отрязани агнешки главички - колкото бяха магистратите, поискали разследване на главния прокурор Сотир Цацаров за участието му в срещата в ЦУМ.Искането за разследване на главния прокурор беше отхвърлено като \"опит да се дестабилизира държавата\".Неформалната среща бе организирана от бизнесмена-политик Георги Гергов, който след това бе принуден да напусне БСП. На срещата са присъствали бизнесменът Сашо Дончев и Сотир Цацаров. .Председателят на ВКС Лозан Панов е санкциониран с 1000 лева за това че е подал имуществена декларация пред Инспектората на ВСС, вместо пред Сметната палата. Подаването на документа е в съгласие с промяна в Наредбата, която указва декларирането на имуществото от висшите магистрати, аргументира се Панов.На 12 юли стана ясно, че до месец Софийският районен съд ще се произнесе с решение  на председателя на Върховния касационен съд (ВКС) Лозан Панов заради невнесена декларация. Панов обжалва наказателното  на КПКОНПИ.", "date": "2018.07.16", "title": "От ЕК разглеждат твърдения за политически натиск върху наш върховен съдия"}
{"url": "https://news.bg/int-politics/zaev-saglasen-na-predsrochni-izbori-no-pri-garantsii-za-referendum.html", "text": "Премиерът на Македония Зоран Заев очаква дата за референдума, въпросите и характера, да бъдат готови до края на седмицата, съобщава МИА.\"Очакваме да дефинираме тези въпроси с политическите лидери, представители на парламентарните партии до края на седмицата. Трябва да ги дефинираме, защото не остава много време до 23 септември или 7 октомври, считани за планирани дати. Очаквам датата на референдума, въпросите и неговият характер да бъдат определени тази седмица\", коментира Заев по време на официално откриване и изграждане на завод на американска компания.Премиерът вярва, че искането на опозицията ВМРО-ДПМНЕ за предсрочни избори преди приемане в НАТО и ЕС заслужава внимание, ако се гарантира успешен референдум.\"Кога, една година след това, заслужава внимание. Преди една година бях в опозиция и знам, че си заслужава да се седне и да се обсъжда, разбира се, ако се гарантира успешен референдум. Ако ние успеем да постигнем необходимата избирателна активност и мотивираме гражданите да излязат и да изразят отношение по този историческият въпрос, всички опции са възможни\", допълва Заев.Според него, среща на лидерите може да се проведе, ако работните групи на парламентарните партии не постигнат споразумение до края на седмицата. \"Трябва да решим процедурите до края на седмицата, гражданите очакват отговори\", обяснява той.Относно твърдения, че руски бизнесмен помага на протестите в Македония, той обяснява, че идват от разговори между полиция и протестиращи. \"Знаете, тези млади момчета бяха привикани след нападение над полицаи. По време на разпита и признанията им, те споменават руски бизнесмен, който дава пари и затова участват в протестите\", отбелязва Заев.Според него, Македония е малка страна, която иска да изгражда приятелски отношения с всички, включително Русия.\"И още веднъж казваме, че за Македония няма алтернатива освен членство в НАТО и ЕС. Ние никога няма да позволим нарушения на международни договори, декларации и резолюции, които Македония е подписала, защото това е въпрос на чест. Ние показваме уважение по целия свят и искаме да получим същото в Македония\", коментира Зоран Заев.", "date": "2018.07.16", "title": "Заев съгласен на предсрочни избори, но при гаранции за референдум"}
{"url": "https://news.bg/politics/bsk-skeptichni-za-promenite-v-naredbite-za-meditsinska-ekspertiza-i-kartoteka.html", "text": "Проектопостановленията на Министерския съвет (МС) за промени в Наредбата за медицинска експертиза (НМЕ) и на Правилника за медицинските картотеки няма да решат натрупаните с годините проблеми.Това е мнението на работодателите, изразено чрез открито писмо от Българската стопанска камара до вицепремиера Валери Симеонов, социалния министър Бисер Петков и здравния министър Кирил Ананиев.Според председателя на БСК Радосвет Радев в предложените промени липсва \"същественост\" в съдържанието на измененията.Според БСК причината да няма реална промяна в проектонаредбите, са отклонения от основни принципи, залегнали в законодателството и добрите практики на европейските страни.От организацията предлагат няколко стъпки:По оценката за вида и степента на уврежданеОт БСК предлагат по експертизата на работоспособността (функционалността)Две са по промените на Правилника за устройството и организацията на работа на органите на медицинската експертиза и на регионалните картотеки на медицинските експертизи (ПУОРОМЕРКМЕ).Работодателите не са съгласни с предложената промяна Националната експертна лекарска комисия (НЕЛК) да се произнася само по документи към датата на представянето им в Трудовата експертна лекарска комисия (ТЕЛК) от освидетелстваното лице.Не споделяме и намаляването на изискванията за обучение на членовете на ТЕЛК.Макар, че с допълненията към Наредбата за медицинска експертиза (НМЕ) се прецизират оценките при някои от уврежданията, Наредбата и Правилникът запазват всички основни недъзи, довели до общото неодобрение на обществото от работата на органите на експертизата на работоспособността. С промените се създават условия за задълбочаване на това неодобрение.Мнението на БСК е, че заложените цели за промени в тези наредби няма да бъдат постигнати, ако не се съобразят с препоръките на работодателите.", "date": "2018.07.16", "title": "БСК скептични за промените в наредбите за медицинска експертиза и картотека"}
{"url": "https://news.bg/regions/iss-iska-zakon-za-razvitie-na-planinskite-i-poluplaniskite-rayoni.html", "text": "Икономическият и социален съвет - ИСС прие становище \"Планинските и полупланиските райони в България - проблеми и възможности за развитие\". Становището е разработено по собствена инициатива на съвета, който отчита факта, че в България планинските и полупланинските общини са 123 и заемат 42.5% от територията на страната.В тях живее 20.9% от населението на страната в 2 555 населени места. В същото време ИСС изразява тревога, че в тези райони в много по-голяма степен отколкото в останалите се наблюдава обезлюдяване, неразвита и с лошо качество техническа инфраструктура, изостаналост в икономическото развитие и ограничен достъп до качествени публични услуги, особено в сферата на здравеопазването, образованието и културата.ИСС заявява подкрепа за усилията на българските правителства да предприемат действия за преодоляване на тези предизвикателства. ИСС призовава да се формира ясна визия за развитието на планинските райони, която да залага на собствения им специфичен потенциал и възможности и да насърчава прилагането на съвременната наука и технологии, на алтернативни решения, на политика на сближаване.ЕС няма изрично определение за планински райони и е необходимо да започне процес по разработването му, което би повлияло положително и при формирането на финансовата рамка за следващия програмен период на ЕС. Застъпва се тезата, че планинските и полупланинските райони се нуждаят от допълваща подкрепа чрез различни инструменти на ЕС като Европейския земеделски фонд за развитие на селските райони и европейските структурни фондове. ИСС посочва кои трябва да бъдат критериите при дефинирането на планинските и полупланински райони - надморска височина, разчлененост на релефа, наклон на склона и климатичен контраст.ИСС предлага конкретни мерки и политики, които биха създали благоприятна среда за развитие на планинските райони в страната, като например, интегрирана стратегия за устойчиво развитие на планинските и полупланинските райони в България, въвеждането на стандарт за качество \"планински продукт\", създаването на подкрепяща среда за развитие на семейния бизнес и предприемачеството, цялостно преразглеждане на стандартите и механизмите за преразпределяне на държавните трансфери като се отчитат по-високите разходи за предоставяне на услуги в тези общини.В документа се представят основните характеристики на българските планински райони разделени в четири основни направления. Богатият природо-ресурсен потенциал включва защитени територии, растително и животинско богатство, водни ресурси и минерални води (70% от минералните води са в тези територии), 1/3 от земеделския фонд и ¼ от обработваемите земи, културно-историческо наследство. Планинските райони в България се отличават с ниска урбанизация и добра населеност (39.4% от селата и 36.6% от градовете), развита добивна промишленост и монокултурно земеделие.ИСС изразява сериозна тревога заради открояващите се проблеми в развитието на планинските райони, като например, обезлюдяване, което е 2 пъти по-голямо отколкото в останалите райони на страната. Неразвитата и с лошо качество техническа инфраструктура според ИСС е причина за изоставането на планинските райони като близо 1/3 от населените места нямат транспортна свързаност с локални и регионални центрове. Икономиката е базирана на дребно земеделие без гарантирана връзка с пазара, а дърводобивът почти навсякъде е свързан със свръх експлоатация на горските масиви и застрашава бъдещето на българската гора. Достъпът до качествени услуги драматично изостава- в над 70% от населените места няма регистрирана практика на общопрактикуващ лекар, а само в 6% от планинските селища има аптеки.ИСС настоява към планинските райони да бъдат насочени целеви публични инвестиции, които заедно с пазарни механизми да развият традиционното ноу-хау на районите за съвременно земеделие, горско стопанство, туризъм, енергетика, екосистемни услуги и съхраняване на културното и природното наследство.ИСС препоръчва промяната в политиките и инструментите да бъде насочена към съживяване и диверсифициране на икономиката чрез интегрирано развитие и ресурсно обвързване на икономически сектори, за да се увеличи добавената стойност за тези региони. Приоритетно да се подкрепят малките и средни предприятия от типа на семейни фирми и традиционни занятия, да се разшири ветрилото на крайни продукти, да се развиват високотехнологични и безотпадни технологии.ИСС стига до извода, че за да се развиват успешно планинските и полупланински райони в България и да се навакса закъснението, чиито резултати влошават перспективата на тези райони, е необходимо да се приеме специален Закон за планинските и полупланинските райони. Съветът предлага да се разработи и Програма за подобряване транспортната свързаност на планинските селища, за която да се заделя целеви ресурс всяка година.ИСС посочва необходимостта от общински програми за привличане на млади хора и на специалисти в тези райони, както и наличието на професионални профили на учебните заведения, съобразени с характеристиките и перспективите на района.", "date": "2018.07.16", "title": "ИСС иска Закон за развитие на планинските и полупланиските райони"}
{"url": "https://news.bg/politics/ninova-prizova-upravlyavashtite-da-ne-eskalirat-naprezhenieto-zashtoto-e-na-raba.html", "text": "\"Настояваме да се спре убийството на животни. Да не се влиза повече в домовете на хората. Да се поискат повторни проби и да се даде информация на хората. Управляващите да не ескалират напрежението, защото е на ръба\", коментира пред БНТ председателят на БСП Корнелия Нинова.Според нея има далеч по-подходящи мерки да се спаси животът, семействата и поминъкът на хората и да се спаси Странджа.\"Предполагам, че сега ще си измият ръцете с директора на Агенцията по храните, който е най-ниската верига - това е безотговорно. Министърът на земеделието и министър-председателят трябва да носят отговорност за това, което става\", обясни тя.\"Убиват животни без доказателства за болест от чума. Когато отидох, поисках от властите, които са на място, да ми дадат документи - изследвания или нещо, в които пише, че има такова заболяване. Казаха ми, че нямат такива документи. Полицията също каза, че няма заповед от министъра на вътрешните работи, за да влизат и избиват животни. Единственото, което получих, е заповед от Агенцията за безопасност на храните за евтаназията на животните\", допълни Нинова.Тя цитира доклад на Министерство на земеделието, храните и горите, Център за оценка на риска, в който пише, че инкубационният период на болестта е 4-5 дни, а те отдавна са минали, както и че смъртта настъпва от 4 до 10 дни, а такава също е нямало. \"Пише и че прилагането на ваксини с успех може да контролира заболяването и се посочва кои ваксини могат да спрат това. Няма обявени огнища в европейската част на Турция през 2018 г. Нито едно от животните не имало симптоми, които са характерни за това заболяване, не са наблюдавани болестни симптоми при нито една от козите в стадото, смъртността е 0%\", обясни Нинова.\"Умишлено се крие информация, влиза им се в домовете на сила и се избиват животни. Как ще изкараш 1000 животни в багажник на кола\", смята тя и допълни, че властите не са предупредили хората, за да не си изкарват животните в багажниците на колите. Според нея министърът на земеделието не си е свършил работата пред ЕК, за да позволи да бъдат наложени рестриктивни мерки. \"Защо не е направена втора проба, защо е правена в такава лаборатория, която е цитирана от властите, а не в препоръчана от самото министерство на земеделието лаборатория във Франция, Монпелие - единствената, която би трябвало да си каже мнението. Защо евтанизираните животни по този начин се заравят и могат да се изровят от хора и кучета - това може да предизвика вторична криза, ако има зараза\", добави соцлидерът.Според нея в Шарково е имало риск от граждански сблъсък. \"Влизането със сила щеше да предизвика огромен конфликт и полицията да избие всички животни. След 6 часа разговори успях да успокоя хората и полицията се оттегли. Бяха дошли хора от цяла България, млади момичета и момчета, с готовност да си бранят семействата, поминъкът. Целият регион ще се обезлюди\", коментира тя.", "date": "2018.07.16", "title": "Нинова призова управляващите да не ескалират напрежението, защото е на ръба"}
{"url": "https://news.bg/politics/porozhanov-potvardi-che-chuma-ima-a-evtanaziya-na-zhivotni-e-standartna-myarka.html", "text": "Умъртвяването на животни е стандартна мярка при такива болести, БАБХ не са били крайни, а ваксинация срещу болестта би довела до изолиране на ваксинираните животни в региона и възбрана на България да изнася продукти от овцевъдството, коментира пред БНТ министърът на земеделието, храните и горите Румен Порожанов.Животните на баба Дора ще бъдат евтаназирани, такива са правилата, няма прогноза за следващите села и къде ще бъдат унищожавани животни, обясни министърът.Според него проблем с комуникацията между БАБХ и стопаните довежда до нагнетяване на напрежението и неразбиране. Чума има и тя е потвърдена с всички лабораторни проби, първата проба, която е взета положителна, е пратена в Монпелие във Франция, за да се потвърди, допълни той.След потвърждението от Франция е издадена първата заповед за евтаназиране на животни, а ЕК има отделно решение за регионализиране на засегнатите места и БАБХ уведомява ЕК за наличието на заболяване. Последвала възбрана за движение на животни и стока в засегнатите области, първо обл. Ямбол и обл. Бургас. При второ решение възбраната не е на цели области, а на отделни засегнати общини, добави Порожанов. \"Днес събрахме за пръв път щаба, в който заседаваме както по африканската чума, така и по чумата по овцете. Утре ще има председателски съвет в парламента с председателите на парламентарни групи, за да можем да обясним подробно, с документи и експертиза всяко едно действие. Ако госпожа Нинова се беше поинтересувала и не беше гледала само документи и кой какво е казал\", коментира министърът на земеделието.В евтаназираните стада вече са наблюдавани животни със симптоми, БАБХ не може да чака да умират животни и болестта да се разнася, преди да се вземат мерки, обясни той.\"Когато има констатирано заболяване, дори в едно стадо в едно населено място, тъй като няма отделяне на животните. Когато в едно населено място има констатирано заболяване, мерките за биосигурност са чрез евтаназиране на цялото стадо. Не смятам, че мерките, взети от БАБХ, са прекалени.От БАБХ са постъпили абсолютно адекватно, за да се избегне разпространението на заболяването\", смята Порожанов.Той добави, че е . Няма ваксина за тази болест, а след прилагане на \"жива ваксина\", животното става здрав носител на болестта и животните и техните продукти трябва да останат в региона.\"Ако направим ваксиниране на този регион, съществуват две хипотези - тези животни не могат да се реализират нито като месо, нито като мляко извън региона. Автоматично се налага забрана за страната да изнася продукти от овцевъдството - обикновено около три години. Имаме 1,3 млн. овце. Ако не се вземат адекватни мерки за разпространение на болестта, ще застрашим целия отрасъл в овцевъдството да бъде блокиран\", обясни Порожанов.Тези мерки са стандартни за всички смъртоносни болести като шапа, може би не е обяснено на всеки един стопанин каква е ситуацията и какво ще е обезщетението, а те са адекватни според министъра.Обезщетението се изчислява по тегло и стойността на животното, като се добавят и преизчисления, като финалната, минимална стойност на обезщетението е 192 лв., допълни той.Припомняме, умъртвяването на животните заради  при създалата се ситуация, според обясненията вчера по време на първата пресконференция по темата от БАБХ.До момента около  Заради усложнената обстановка в Шарково - живи вериги и блокирани пътища, все още не са евтаназирани 400 животни.Именно в Шарково се появи и лидерът на  Отделно на това БСП внесоха в прокуратурата и искане да се направи проверка на действията на институциите.От днес започва и изплащането на компенсации на засегнатите стопани, като министър Порожанов заяви, че ще се търсят .", "date": "2018.07.16", "title": "Порожанов потвърди, че чума има, а евтаназия на животни е стандартна мярка"}
{"url": "https://news.bg/regions/nov-danak-gradushka-vdiga-tsenite-na-nay-masovite-zastrahovki.html", "text": "Нов данък \"Градушка\" ще вдигне цените на най-масовите застраховки, предупреждават от бранша. Повод за това е законопроект, който предвижда процент от имуществените полици, да отива във фонд за борба с градушките в цялата страна, съобщава бТВ.Ракетната система за борба с градушките в момента покрива едва 1/3 от територията на страната.Целта е да се осигури превенция на 100%. Това ще струва 28 млн. лв. годишно. Част от парите ще са от бюджета.Друга от задължителна вноска от земеделските стопани, а останалото от застраховките. От бранша предупреждават, че това ще е за сметка на всички, които застраховат имуществото си - дори за кражба.Според земеделското министерство, ако превенцията обхване цялата страна, това ще спести от разходите на застрахователите за щети от градушка.Застрахователите не са убедени в това и предлагат задължителни полици за производителите, които получават субсидии.", "date": "2018.07.16", "title": "Нов данък \"Градушка\" вдига цените на най-масовите застраховки"}
{"url": "https://news.bg/int-politics/dzhon-brenan-tramp-izvarshi-darzhavna-izmyana.html", "text": "Бившият директор на ЦРУ Джон Бренън обвини президента Доналд Тръмп в държавна измяна. Това стана ясно от съобщение в \"Туитър\" на бившия топ разузнавач.\"Изказванията на Доналд Тръмп на пресконференцията в Хелзинки надхвърлят и превишават понятието за \"особено тежки престъпления и постъпки\". Това не е нищо повече от предателство. Не само, че коментарите на Тръмп са неискрени, той е изцяло в служба на Путин. Републиканци - патриоти: Къде сте?\" Това написа в профила си във Фейсбук Джон Бренън.След продължилата общо над четири часа руско-американска среща на върха в Хелзинки президентът Доналд Тръмп каза в присъствието на руския си колега Владимир Путин, че разследването за руска намеса в изборите е \"бедствие\" за САЩ и е разделило Америка от Русия.Тръмп каза, че няма причини да вярва, че Русия се е месила чрез хакери в изборите в САЩ през 2016 г. с цел да му помогне. \"Президентът Путин казва, че това не е Русия. Не виждам никаква причина, поради която трябва да бъде\", каза президентът на САЩ.", "date": "2018.07.16", "title": "Джон Бренън: Тръмп извърши държавна измяна"}
{"url": "https://news.bg/world/lavrov-provede-parvata-si-lichna-sreshta-s-pompeo-v-helzinki.html", "text": "Министърът на външните работи на Русия Сергей Лавров се срещна с държавния секретар на САЩ Майк Помпео в рамките на срещата на върха между Владимир Путин и Доналд Тръмп в Хелзинки, информира РИА Новости.Това е първата лична среща между Лавров и Помпео.\"В Хелзинки се проведе среща между Сергей Лавров и държавния секретар на САЩ Майк Помпео\", написа руското външно министерство в \"Туитър\".В момента Путин и Тръмп провеждат преговори.", "date": "2018.07.16", "title": "Лавров проведе първата си лична среща с Помпео в Хелзинки"}
{"url": "https://news.bg/crime/samoleti-s-migranti-ne-katsat-tayno-na-voennite-ni-letishta-yadosa-se-karakachanov.html", "text": "В България не кацат тайно на военни летища самолети с нелегални мигранти. Това е фалшива новина! Това пише в своя позиция вицепремиерът и министър на отбраната Красимир Каракачанов.\"Искам да се знае категорично и ясно, че България не приема тайно мигранти и никакви самолети с бежанци не са се приземявали на територията на страната. Това са фактите\", пише в позицията на Каракачанов. Позицията на военния министър е адресирана към \"спекулациите от страна на определени политици, разпространявани чрез сайтове с неясен статут, че в България се карат мигранти с военни самолети\".\"От 2016 г. насам потокът на мигранти е намалял драстично и аз в качеството ми на заместник министър-председател по обществен ред и сигурност съм категоричен, че България няма да допусне отново кризата от 2013-2016 г.\", посочва още вицепремиерът и обяснява, че разпространяваните слухове са \"смехотворни\".\"За да кацне самолет на военно летище, трябва аз да разреша. А за да разреша, трябва да зная каква е целта. Това важи и за военните, и за цивилните самолети. Ето защо, когато се говорят и пишат подобни откровени лъжи, нека поне техните автори да се запознаят с елементарната фактология\", опровергава още Каракачанов.По думите на военния министър още от 2013 година той застъпва позициите, че България категорично няма да стане \"мигрантското гето\" на Европа. \"Днес, като ресорен вицепремиер по сигурността, го заявявам с цялата категоричност на фактите.\"Военният министър представя и данни от статистика на Агенцията за бежанците относно броя на мигрантите у нас. Според данните ако през януари 2015 г. капацитетът на центровете е бил запълнен на 67%, през ноември 2016 г. - 103%, то през 2017 г. и до сега тенденцията е на трайно намаляване - към месец юли 2018 г. капацитетът на центровете е бил запълнен едва на 11%.\"От тези данни стават ясни няколко неща, с които откровено се спекулира и се използват страховете на хората от нова бежанска вълна, за да се извличат политически дивиденти (включително крайности, като това, че животните в Ямболско се избиват, за да се настаняват в постройките мигранти). Първото е, че оградата по границата има своя ефект и независимо от твърденията, че се прескача с \"овчарски скок\", тя работи! Второто е, че гранична полиция и армията изпълняват съвестно своите задължения. И третото е, че Патриотите във властта изпълнихме едно от основните си предизборни обещания - да се справим с миграционния натиск над страната ни\", категоричен е вицепремиерът.Той допълва и че от години патриотите говорят, че центровете за настаняване от отворен тип нямат място в населените места, а пребиваващите там трябва максимално бързо да бъдат депортирани обратно.\"Това е единственият начин да запазим България. Ето защо аз, като заместник министър-председател по обществения ред и сигурността, ще подкрепя  - писмо до МС от българския представител в Европейския парламент Ангел Джамбазки и столичния общински съветник от ВМРО Карлос Контрера за закриването на тези центрове, където законодателно е възможно, и ще изискам и категоричната позиция на колегите ми да не допускаме двустранни споразумения или активиране на дъблинските регламенти в настоящия им вид, т.е. да не допуснем да приемаме обратно бежанци\", пише още Каракачанов.", "date": "2018.07.16", "title": "Самолети с мигранти не кацат тайно на военните ни летища, ядоса се Каракачанов"}
{"url": "https://news.bg/int-politics/finlandiya-obsadi-s-tramp-severen-potok-2.html", "text": "Финландия обсъди с американския президент Доналд Тръмп изграждането на газопровода \"Северен поток - 2\".Това съобщава РИА \"Новости\". Агенцията се позовава на пресконференцията на президента на Финландия Саули Нинистьо.Изграждането на \"Северен поток-2\" предизвиква дискусии, породено от опасението, че трасето ще се използва за налагането на енергийно господство на Русия над Европа.Призидентът на Финландия Саули Нийнистьо и съпругата му посрещнаха Доналд Тръмп и първата дама на САЩ Мелания Тръмп в президентската резиденция Мантиниеми в Хелзинки.", "date": "2018.07.16", "title": "Финландия обсъди с Тръмп \"Северен поток -2\""}
{"url": "https://news.bg/world/novi-sporazumeniya-v-opozitsiyata-na-siriya.html", "text": "Няколко групи от сирийската въоръжена опозиция подписаха в Кайро две споразумения за прекратяване на огъня и присъединяване към борбата срещу терористите в Сирия.Това съобщи в. \"Ал Ахрам\".Постигнатото споразумение е за прекратяване на огъня между опозиционните фракции, които оперират по крайбрежието на Сирия. В допълнение към взаимното примирие, се отбелязва за постигнато споразумение за \"борба срещу тероризма, усилия, насочени към търсенето на политическо решение на конфликта в страната, както и за обмен на затворници и подкрепа на процеса на завръщане на бежанците по домовете им.\"Следва да се отбележи, че сирийските фракции са стигнали споразумението с посредничеството на египетската страна, лидерът на Сирийска опозиционното движение \"Утре Сирия,\" така и при гаранции от Русия.", "date": "2018.07.16", "title": "Нови споразумения в опозицията на Сирия"}
{"url": "https://news.bg/world/demokrat-novi-sanktsii-sreshtu-rusiya.html", "text": "Лидерът на демократичното малцинство в Сената на американския конгрес Чък Шумър призова политиците от двете американски партии да засилят санкциите срещу Русия, предаде Ройтерс.Агенцията отбелязва, че призивът на Чък Шумер идва след срещата на върха в Хелзинки между американските и руските президенти Доналд Тръмп и Владимир Путин.Чък Шумът поиска сътрудниците от администрацията на Доналд Тръмп, които са присъствали на срещата в Хелзинки, да дойдат в Конгреса и да говорят пред депутатите.След срещата с Путин Тръмп заяви, че няма доказателства за намесата на Русия в негова подкрепа на президентските избори.", "date": "2018.07.16", "title": "Демократ: Нови санкции срещу Русия"}
{"url": "https://news.bg/crime/s-osem-merki-operativniyat-shtab-se-bori-s-chumata-po-zhivotnite.html", "text": "В Министерството на вътрешните работи се състоя първо заседание на оперативния щаб, координиращ ситуацията и мерките за ограничение на заболяванията по животните.По време на срещата е направен анализ на ситуацията до момента, изразена е загриженост към стопаните на животните, както и отчетени пропуски в комуникацията. В сила остават набелязаните осем мерки, отразени в заповедта на двамата министри в края на миналата седмица.Бяха обсъдени и допълнителни стъпки с цел ограничаване на опасните заболявания по животните. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по ГКПП-тата на товарите за пренос на месни храни.По думите на вътрешния министър \"реално това означава засилване на проверките на превозните средства, като целта е да не се допусне месо, което е заразено\".Третата препоръка е към МРРБ и по-специално към АПИ - ежедневно почистване на 10-километровата зона преди местата за граничен контрол. Бе предложено и прието в утрешния ден да се проведе среща на щаба с председателите на парламентарни групи. \"Целта на тази среща е да се изчистят всички съмнения, защото в случая става въпрос за националната сигурност. Искаме всички да осъзнаят каква е опасността и да си поемат отговорността\", обясни министърът на вътрешните работи.На заседанието присъстваха министрите на вътрешните работи Валентин Радев, на земеделието и храните Румен Порожанов, главният секретар на МВР главен комисар Младен Маринов, директорът на БАБХ д-р Дамян Илиев, директорът на ДАНС Димитър Георгиев, директорите на ГДНП и ГДГП - гл. комисар Христо Терзийски и гл. комисар Светлан Кичиков, директорите на областните дирекции на МВР в Бургас, Ямбол, Русе и Силистра, както и областните управители на четирите погранични области.", "date": "2018.07.16", "title": "С осем мерки оперативният щаб се бори с чумата по животните"}
{"url": "https://news.bg/crime/betina-zhoteva-osadi-deputata-simov.html", "text": "Бетина Жотева осъди червеният депутат Александър Симов за клевета, обида, уронване на престижа и доброто й име.\"Преди година, за дълго време бях подложена на невероятен натиск и тормоз, добре организиран, политически оцветен, който престана да има нещо общо със свободата на словото, а целеше намеса и промяна на Съвета, в който работя\", споделя тя в профила си в социалната мрежа.\"Бях вкарана в интрига и си изпуснах нервите. Извиних се. Но явно не това беше целта, защото последва неописуем публичен линч\", разказва още Жотева.По думите й: \"флагманът на публичното й опозоряване, адептът на независимата и свободна журналистика, смелото перо на демократичната преса и голямата уста на БСП\", Александър Симов дал всичко от себе си.Според съдебното решение депутатът е целял привличане на вниманието на аудиторията чрез опозоряване личността на ищеца, предизвикване на скандал. Той също така не е спазил и предвидените в Правилника за дейността на народното събрание норми на етично парламентарно поведение.\"Бих добавила, че е недопустимо да се използва най-високата трибуна в държавата за лична вендета. Недопустимо е човек да забравя откъде е тръгнал. Недопустимо е да си губим човешкия образ от власт, омраза или партийни поръчки\", споделя Бетина Жотева.Симов трябва да заплати 7 000 лева.", "date": "2018.07.16", "title": "Бетина Жотева осъди депутата Симов"}
{"url": "https://news.bg/crime/arestuvaha-mazh-za-trafkik-na-1-4-kg-zlatni-bizhuta.html", "text": "Арестуваха мъж, пренасял златни накити за над 95 000 лв. Това стана по искане на Окръжна прокуратура - Ямбол, съобщиха от прокуратурата.Шермин М. е обвинен в контрабандно пренасяне на 1409.15 грама златни бижута. Той е хванат на 11 юли на влизане от Турция. Без знанието на митничарите е пренасял търговска стока - 1409.15 г златни бижута, чиято обща стойност е 95820 лв.Според прокурора е налице обосновано предположение за това, че Шермин М. е извършил престъплението, в което е обвинен. Представителят на държавното обвинение е категоричен, че Шермин М. може да се укрие или да извърши ново престъпление. Това беше причината той да бъде задържан под стража.Определението на Окръжен съд - Ямбол може да бъде обжалвано пред Апелативен съд - Бургас.", "date": "2018.07.16", "title": "Арестуваха мъж за трафкик на 1,4 кг златни бижута"}
{"url": "https://news.bg/politics/rumen-radev-poiska-otgovori-ot-pravitelstvoto-za-krizata-s-chumata.html", "text": "В ръцете на правителството са всички инструменти за овладяване на кризата.Това се посочва в изявление на президента Румен Радев по повод кризата с разпространението на чума по дребните преживни животни и напрежението, което възникна в обществото във връзка с масовото унищожаване на животни в Странджа.Румен Радев посочва, че с тревога следи действията на кабинета по ликвидирането на огнищата от чума и \"за съжаление, гневът на пострадалите стопани и на хора в цялата страна е вече налице\".Според Румен Радев властите дължат отговор защо животновъдите не са били информирани детайлно и предварително, за да бъдат убедени в предприетите мерки, както и в гарантирането на интересите им. Припомняме, . По-късно бе дадена и специални пресконференция.\"Кабинетът трябва да отговори и занапред ли масовото изтребление на здрави животни ще е единствената мярка за овладяване на подобни кризи\", посочва държавният глава.Държавният глава зада поредица от въпроси: Защо не бяха предприети превантивни мерки: налагане на карантина, наблюдение? Защо се пренебрегва ваксинирането?За пореден път се поставя въпросът за надеждността на оградата по границата, допълва още Румен Радев.\"Очаквам адекватно компенсиране на материалните щети от болестта. Възстановяването на качеството на стадата и психологическата травма от унищожаването на животните изискват време. То трябва да бъде използвано от правителството за подкрепа на засегнатите стопани, за да възстановят поминъка си и най-вече за разумни действия за предотвратяване на подобни кризи в бъдеще.Умъртвяването на животните заради  при създалата се ситуация. Това обясниха вчера по време на първата пресконференция по темата от БАБХ.Според шефа на агенцията Дамян Илиев обаче липсата на комуникация със стопаните е нарочно търсен ефект, за да се предотврати укриване на добитък.До момента около Заради усложнената обстановка в Шарково - живи вериги и блокирани пътища, все още не са евтаназирани 400 животни.Именно в Шарково се появи и лидерът на  Отделно на това БСП внесоха в прокуратурата и искане да се направи проверка на действията на институциите.От днес започва и изплащането на компенсации на засегнатите стопани, като министър Порожанов заяви, че ще се търсят .", "date": "2018.07.16", "title": "Румен Радев поиска отговори от правителството за кризата с чумата"}
{"url": "https://news.bg/int-politics/putin-obyavi-25-mln-kiberataki-sreshtu-rusiya-po-vreme-na-mondiala.html", "text": "Русия е била мишена на почти 25 млн. кибератаки по време на Световното първенство по футбол. Това обяви руският президент Владимир Путин, въпреки че не е посочил кой може да стои зад атаките, съобщава \"Франс прес\".\"По време на Световното първенство почти 25 млн. кибератаки и други криминални актове върху информационните структури в Русия, свързани по един или друг начин със Световното първенство, бяха неутрализирани\", изтъкна Путин по време на заседание със службите за сигурност.Руският държавен глава не е предоставил информация за характера или възможния произход на кибератаките.\"Зад този успех на Световното първенство лежи огромна подготвителна, оперативна, аналитична и информационна работа, ние работихме с максимален капацитет и концентрация\", допълни Путин.Русия, която беше домакин на Мондиал 2018 от 14 юни до 15 юли в 11 града и 12 стадиона, многократно беше обвинена от западните страни в извършването на кибератаки.В петък на 12 офицери от руското военно разузнаване им бяха повдигнати обвинения в хакване на предизборния щаб на Хилари Клинтън през 2016 г. и сървърите на Демократическата партия три дни преди президентът на САЩ Доналд Тръмп да се срещне с Путин в Хелзинки днес.Обвиненията бяха повдигнати от специалния прокурор Робърт Мюлър, който е бивш директор на ФБР и който разследва намесата от страна на Русия в изборите през ноември 2016 г. и дали някакви членове на предизборния щаб на Тръмп са се сговаряли тайно с Москва.", "date": "2018.07.16", "title": "Путин обяви 25 млн. кибератаки срещу Русия по време на Мондиала"}
{"url": "https://news.bg/economics/prez-yuni-hlyabat-poskapva-s-1-2-a-inflatsiyata-e-0-1.html", "text": "Индексът на потребителските цени за юни 2018 г. спрямо май 2018 г. е 100.1%, т.е. месечната инфлация е 0.1%. Инфлацията от началото на годината (юни 2018 г. спрямо декември 2017 г.) е 1.1%, а годишната инфлация за юни 2018 г. спрямо юни 2017 г. е 3.2%, съобщава НСИ. Средногодишната инфлация за периода юли 2017 - юни 2018 г. спрямо периода юли 2016 - юни 2017 г. е 2.2%.През юни спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - намаление с 0.6%; алкохолни напитки и тютюневи изделия - намаление с 0.1%; облекло и обувки - намаление с 0.8%; жилища, вода, електроенергия, газ и други горива - увеличение с 0.2%; жилищно обзавеждане, домакински уреди и принадлежности и обичайно поддържане на дома - увеличение с 0.1%; здравеопазване - увеличение с 0.1%; транспорт - увеличение с 2.2%; съобщения - увеличение с 0.1%; развлечения и култура - намаление с 1.1%; образование - цените остават на равнището от миналия месец; ресторанти и хотели - увеличение с 1.5%; разнообразни стоки и услуги - увеличение с 0.1%.Увеличават се цените на следните хранителни продукти: брашно - с 0.2%, хляб - с 1.2%, свинско месо - с 0.1%, месо от домашни птици - с 0.8%, трайни колбаси - с 0.9%, кисели млека - с 1.4%, сирене - с 0.8%, кашкавал - с 0.5%, извара - с 2.5%, млечни масла - с 1.5%, маргарин - с 2.8%, олио - с 0.4%, ябълки - с 1.7%, цитрусови и южни плодове - с 6.1%, зеле - с 8.2%, зрял лук - със 7.1%, кореноплодни зеленчуци (моркови и червено цвекло) - с 18.3%, зрял боб - с 0.5%, кафе - с 0.6%, минерална вода - с 1.2%, плодови сокове - с 1.5%, ракии - с 0.5%, вина - с 0.9%, и други.Отчита се намаление на цените на следните хранителни продукти: ориз - с 0.1%, месо от едър рогат добитък - с 0.4%, малотрайни колбаси - с 0.4%, мляно месо (кайма) - с 1.3%, прясна и охладена риба - с 0.3%, пълномаслено и нискомаслено прясно мляко - съответно с 0.7 и 0.1%, яйца - с 0.9%, домати и краставици - съответно с 19.8 и 30.4%, пипер - със 7.9%, зрял чесън - с 5.5%, други пресни плодове (череши и ягоди) - с 16.1%, леща - с 0.2%, картофи - с 15.1%, захар - с 2.2%, сладолед - с 0.7%, оцет - с 0.7%, сол - с 0.1%, бира - с 2.9%, и други.В групите на нехранителните стоки и услугите е регистрирано увеличение на цените при: цигари - с 0.3%, газообразни и течни горива за битови нужди - съответно с 0.3 и 3.4%, бойлери - с 0.9%, прахове за пране - с 1.0%, дизелово гориво - с 3.7%, автомобилен бензин А95Н - с 3.6%, автомобилен бензин А98Н - с 2.5%, газ пропан-бутан за ЛТС - с 1.2%, метан за ЛТС - с 0.2%, международни полети - с 9.5%, вестници - с 1.3%, услуги по обществено хранене - с 0.5%, услуги по краткосрочно настаняване - с 12.1%, автомобилни застраховки - с 2.6%, и други.През разглеждания месец в групите на нехранителните стоки и услугите е регистрирано намаление на цените при: облекло - с 1.1%, обувки - с 0.2%, хладилници - с 0.2%, готварски печки - с 0.6%, климатични инсталации - с 0.3%, препарати за почистване на съдове - с 0.5%, автомобили втора употреба - с 2.3%, телевизори - с 1.5%, цветарство - с 1.2%, кина и театри - с 1.2%, продукти за лична хигиена - с 0.3%, и други.Цените на лекарствените продукти се увеличават с 0.2%. Стоматологичните услуги са се увеличили с 0.1%, а лекарските услуги остават на равнището от предходния месец.Хармонизираният индекс на потребителските цени - ХИПЦ за юни 2018 г. спрямо май 2018 г. е 100.5%, т.е. месечната инфлация е 0.5%. Инфлацията от началото на годината (юни 2018 г. спрямо декември 2017 г.) е 1.4%, а годишната инфлация за юни 2018 г. спрямо юни 2017 г. е 3.0%.Средногодишната инфлация за периода юли 2017 - юни 2018 г. спрямо периода юли 2016 - юни 2017 г. е 1.6%.Според ХИПЦ през юни 2018 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - намаление с 0.5%; алкохолни напитки и тютюневи изделия - намаление с 0.1%; облекло и обувки - намаление с 0.7%; жилища, вода, електроенергия, газ и други горива - увеличение с 0.1%; жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; здравеопазване - увеличение с 0.1%; транспорт - увеличение с 1.8%; съобщения - намаление с 0.1%; развлечения и култура - намаление с 0.7%; образование - цените остават на равнището от миналия месец; ресторанти и хотели - увеличение с 4.2%; разнообразни стоки и услуги - увеличение с 0.3%.Индексът на цените за малката кошница за юни 2018 г. спрямо май 2018 г. е 99.7%, а от началото на годината (юни 2018 г. спрямо декември 2017 г.) е 100.6%.През юни 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: хранителни продукти - намаление с 0.8%; нехранителни стоки - увеличение с 0.4%; услуги - цените остават на равнището от миналия месец.", "date": "2018.07.16", "title": "През юни хлябът поскъпва с 1,2%, а инфлацията е 0,1%"}
{"url": "https://news.bg/crime/1-152-nepalnoletni-sa-osadeni-prez-2017-godina.html", "text": "През 2017 година са приключили делата за 34 535 извършени престъпления. Съдебните дела за 11 482 от тях са завършили с ефективно осъждане, за 15 271 - с условно осъждане, за 825 - с оправдаване, за 351 - с прекратяване, а за 6 606 - с освобождаване от наказание. Това сочат данните на Националния статистически институт (НСИ) относно престъпленията, обвиняемите и осъдените лица в рамките на 2017 година.С ефективни и условни осъдителни присъди са приключили делата за 26 753 извършени престъпления. По този показател се наблюдава намаление с 4.9% спрямо 2016 година.От всички престъпления, завършили с осъждане, 13 444, или 50.3%, са извършени през 2017 г., 8 257 (30.8%) - през предходната 2016 г., а 5 052 (18.9%) - в предишни години.През 2017 г. обвиняеми са били 33 629 лица, от които:Броят на осъдените лица с влезли в сила присъди през 2017 г. е 25 800, което е с 8.8% по-малко в сравнение с 2016 година.Осъдените непълнолетни лица (14 - 17 години) са 1 152, или 4.5% от всички осъдени.През 2017 г. коефициентът на криминална активност е 421 на 100 000 души от наказателноотговорното население и намалява със 7.9% в сравнение с 2016 година.Най-висок е коефициентът на криминална активност за възрастовата група 18 - 24 години - 1 141 осъдени на 100 000 души от съответното население. С нарастване на възрастта стойността на коефициента намалява като за лицата на възраст 50 и повече години той е 127 на 100 000 души от населението в тази възрастова група.Коефициентът на криминална активност на непълнолетните лица е 456 на 100 000 души от населението, като най-висок е за лицата на възраст 17 години - 705 на 100 000 души от населението на тази възраст.Разпределението на осъдените през 2017 г. по пол и възраст сочи, че броят на осъдените мъже е 23 662, или 91.7% от всички осъдени лица. Най-голям е делът на мъжете с влязла в сила присъда във възрастовата група 30 - 39 години - 27.5% от общия брой на осъдените мъже. Осъдените жени са 2 138 (8.3%). Коефициентът на криминална активност на мъжете е 802 на 100 000 души от наказателноотговорните мъже, а на осъдените жени - 68 на 100 000 души от съответното население.В структурата на осъдените лица по наложени наказания най-голям е относителният дял на лишените от свобода. През 2017 г. те са 20 918, или 81.1% от общия брой на осъдените лица. Най-висок е относителният дял на лишените от свобода за срок до 6 месеца (52.0%) следвани от лишените от свобода за срок от 6 месеца до 1 година - 29.0% от всички осъдени на лишаване от свобода.Наказанието \"пробация\" е наложено на 3 509 лица (13.6% от всички осъдени), \"глоба\" - на 1 174 лица (4.6%), а \"обществено порицание\" - на 194 лица. На \"доживотен затвор\" са осъдени 2 лица, а на \"доживотен затвор без право на замяна\" - 3 лица.", "date": "2018.07.16", "title": "1 152 непълнолетни са осъдени през 2017 година"}
{"url": "https://news.bg/crime/prokuraturata-iska-arest-za-turchin-nelegalno-vnesal-hormon-na-rastezha-u-nas.html", "text": "От Ямболската окръжна прокуратура поискаха арест за турски гражданин, обвинен за контрабандно пренасяне на медикамент хормон на растежа, съобщиха от прокуратурата.Турският гражданин Орхан Б. е обвинен за това, че на 13 юли 2018 г. от Турция за България с микробус е пренесъл нелегално през границата 75 бр. опаковки с медикамент хормон на растежа на обща стойност 36 400 лв.Очаква се Окръжен съд - Ямбол да насрочи заседанието си.", "date": "2018.07.16", "title": "Прокуратурата иска арест за турчин, нелегално внесъл хормон на растежа у нас"}
{"url": "https://news.bg/int-politics/mediite-v-rusiya-simpatizirat-na-tramp.html", "text": "Президентът на САЩ Доналд Тръмп не е фен на американските журналисти, но може да му хареса това, което руските медии говорят за него преди срещата му с руския президент Владимир Путин, съобщава \"Асошиейтед прес\".Политически бунтар, който несправедливо е нападан от своите собствени сънародници - това е общият образ на Тръмп в руските телевизии, сайтове и вестници, които се държат преобладаващо прокремълски.Вестник \"Комсомолская правда\" отхвърли разследването в САЩ за \"митичните дела на Кремъл\" и приветства Тръмп за срещата с Путин, \"въпреки противопоставянето от неговия собствен елит и истериите на медиите\".Участниците в популярното неделно вечерно шоу \"Вечер\" пък са коментирали, че Путин отива на срещата в Хелзинки като очевидно по-силната фигура, печелейки точки най-вече заради домакинството на Световното първенство по футбол.Като цяло подхождащи със симпатия към Тръмп, участниците в предаването са го описали като спъван от вътрешни политически предизвикателства - проблем, пред който Путин не се сблъсква след 18 години на задушаване на политическата опозиция - и от разследването на специалния прокурор Робърт Мюлър за предполагаемата руска намеса в американските президентски избори.Депутатът ултранационалист Владимир Жириновски беше сред онези, които отхвърлиха новите обвинения срещу руснаци, нарочени в хакването на предизборния щаб на Хилари Клинтън, казвайки, че е неправдоподобно, че десетина руснаци биха могли да разбият американската избирателна система.Руски коментатори и журналисти, които разглеждат Европейския съюз като враждебен, неприятен или нерелевантен, приветстваха критиките на Тръмп срещу дългогодишните европейски съюзници като \"врагове\" на САЩ.Руската държавна телевизия \"Первый канал\" коментира, че срещите на Тръмп във Великобритания и спорното участие на срещата на върха на НАТО през миналата седмица били вторични спрямо днешната среща в Хелзинки, посочвайки: \"В края на краищата той просто мина през Брюксел и Лондон на път за Хелзинки.\"", "date": "2018.07.16", "title": "Медиите в Русия симпатизират на Тръмп"}
{"url": "https://news.bg/economics/registriranata-bezrabotitsa-prodalzhava-da-namalyava-i-prez-yuni.html", "text": "През месец юни продължава тенденцията за намаляване на регистрираната безработица в страната, съобщиха от Агенцията по заетостта. През юни нивото на безработица е 5.7%.Най-търсени са били Административната статистка на Агенцията по заетостта отчита понижение от 0.4 процентни пункта спрямо май 2018 г. и от 1.1 процентни пункта на годишна база, гласи статистиката на АЗ.Регистрираните безработни в края на месеца са общо 188 576, като числеността им намалява с 5.9% спрямо предходния месец. Тя е с 15.9% спрямо година по-рано.Новорегистрираните безработни през юни са 21 898. От тях 1 704 са били неактивни - не са били нито заети, нито учащи, и не са търсили работа.Според информацията, от началото на годината са се активирали 31 903 души. Към тях е приложен целия инструментариум - срещи и презентации с випускниците, завършващи образование, кариерни центрове, дейности на младежки, ромски, трудови медиатори и др.В бюрата по труда насочват вниманието си и към заетите, към учащите и пенсионерите. През юни 818 души от тези групи са били регистрирани като търсещи работа.През юни общо 23 769 души са постъпили на работа. 75.2% от тях са устроени в реалната икономика.В субсидирана заетост са включени 5 886 души за същия месец. От тях 2 720 са по програми, 2 488 - по схеми на Оперативна програма \"Развитие на човешките ресурси\" и 678 - по мерки.През месеца общо 797 безработни се обучават за придобиване на нова квалификация и ключови компетентности. Основно професиите в които се обучават курсистите са в областта на хотелиерството, туризма, строителството. Ключовите компенетности, които развиват са: дигитална, предприемаческа и умения за учене.Заявените работни места на първичния пазар на труда през юни са 17 339, като 83.3% от тях са в частния сектор.Най-голям дял свободни работни места са заявени в преработващата промишленост (30.3%), търговията (14.7%), хотелиерството и ресторантьорството (11.9%), административните и спомагателните дейности (8.3%), операциите с недвижими имоти (6.5%), строителството (5.6%) и др.", "date": "2018.07.16", "title": "Регистрираната безработица продължава да намалява и през юни"}
{"url": "https://news.bg/crime/oglezhdat-tsisterna-v-izneseno-zasedanie-po-deloto-hitrino.html", "text": "Оглеждат цистерна в изнесено заседание по . Прокуратура и обвиняеми са разгледали парчета и пробойната, причина за изтичането на пропилен и печката предизвикала взрива. Представени са веществени доказателства, съхранявани в двора на Окръжната следствена служба в Шумен.Според адвокатът на частните обвинители Петра Свиленова е полезен този оглед и механизмът на събитието се потвърждава и е такъв, какъвто е описан. Източникът на запалване е в печката, тучовете са изхвърчали от голямото налягане, коментира тя. С ролетка е измерен пробива, който е установен с диаметър 83 сантиметра. Част от стоманата е извита навътре от удара и е образувана дъга с дължина 35 сантиметра. Печката е без горни нагревателни плочи и е дърпана с въжета, за да я извадят от затрупалите я камъни и тухли, като част от тях са намерени в нея.Адвокатът на машинистите Димитър Михнев и Радослав Петков коментира, че са възникнали допълнителни въпроси. \"Огледът не ни дава толкова отговори, колкото нови въпроси, които да зададем на вещите лица. Той с това е ценен този оглед, защото възникнаха допълнителни въпроси, които не беше възможно да зададем предварително, защото разполагахме само с фотоалбумите им, които в детайли не показват неща, които нас ни интересуват\", добави адвокат Ивайло Йорданов.Според него е било необходимо да се извърши предварително, а не в края на съдебното заседание, за да може да се подготвят за задаване на въпроси към вещите лица.Припомняме, 7 души загинаха в . Разрушени бяха къщи, а взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.На 25 октомври 2017 г. окръжната прокуратура в Шумен внесе в съда обвинителен акт срещу двамата машинисти, управлявали влака, който дерайлира на 10 декември 2016 година на .Двамата машинисти - Димитър Михнев и Радослав Петков бяха обвинени, че са управлявали влака в нарушение на правилата.Делото срещу двамата машинисти започна на 15 януари 2018 г. по съкратената процедура. Двамата не се признаха за виновни. Първоначалната версия за  беше висока скорост.", "date": "2018.07.16", "title": "Оглеждат цистерна в изнесено заседание по делото Хитрино"}
{"url": "https://news.bg/int-politics/salvini-nedolyubva-evroto-no-italiya-nyama-da-go-izostavya.html", "text": "Вицепремиерът и вътрешен министър на Италия Матео Салвини разкритикува еврото, но подчерта, че страната нямала планове да се отказва от единната европейска валута, съобщава \"Ройтерс\".\"Изоставянето на еврото не е в програмата на това правителство\", коментира по време на пресконференция в Москва Салвини, който също така е лидер на крайнодясната партия \"Лига\".Той повтори честите си критики към единната европейска валута, наричайки я \"експеримент, който започна зле\".", "date": "2018.07.16", "title": "Салвини недолюбва еврото, но Италия няма да го изоставя"}
{"url": "https://news.bg/crime/haskovliya-olekna-s-10-000-evro-900-lv-i-dokumenti-sled-intimna-sreshta.html", "text": "49-годишен хасковлия се оплакал в полицията, че му липсват 10 000 евро, 900 лева и лични документи, съобщиха от МВР Хасково.Липсата е установена малко след полунощ на 14-ти юли след като поканеното от мъжа момиче в хотелската стая си е тръгнало.От полицията работят по случая.", "date": "2018.07.16", "title": "Хасковлия \"олекна\" с 10 000 евро, 900 лв. и документи след интимна среща"}
{"url": "https://news.bg/regions/preryazaha-29-novozasadeni-darveta-na-sofiyskoto-okolovrastno.html", "text": "29 от новозасадените дървета край Околовръстия път са прерязани в основата, алармираха във Фейсбук природозащитници.Дърветата са прерязани ниско в основата. В момента се прави разследване по случая. Засегнатите фиданки ще бъдат изкоренени и заменени с нови.Залесителите се надяват, че вандалите ще бъдат открити, за да понесат наказателна отговорност.", "date": "2018.07.16", "title": "Прерязаха 29 новозасадени дървета на Софийското околовръстно"}
{"url": "https://news.bg/regions/divo-prase-napadna-79-godishna-turistka.html", "text": "Глиган нападна и рано 79-годишна туристка от Сливен, съобщи БНР. Инцидентът е станал около обяд в неделя, 15 юли, в местността Долапите, в природен парк \"Сините камъни\".Вследствие на нападението възрастната жена е получила нараняване в областта на бедрото.Пострадалата жена е извадена от планината от спасителен екип на противопожарната служба.", "date": "2018.07.16", "title": "Диво прасе нападна 79-годишна туристка"}
{"url": "https://news.bg/crime/gdbop-razkri-tseh-za-skimirashti-ustroystva-i-falshivi-dokumenti.html", "text": "ГДБОП разкри \"производствен цех\" за изработка на скимиращи устройства и фалшиви документи. Иззети са заготовки за лични документи, пластики, слотове и клавиатури за банкомати, лайсни с микрокамери.Операцията е проведена на 13 юли под наблюдението на Специализираната прокуратура. В селище до Пловдив, е разкрит оборудван цех с напълно затворен цикъл. Иззети са компютри с програми за обработка и съхранение на информация, изтеглена неправомерно от банкови карти, пластики, лайсни с микрокамери и захранващи батерии за събиране на данни, слотове и клавиатури за банкомати, ПОС терминали с батерии, платки с различни накрайници и множество други веществени доказателства.Открити са голямо количество български и чужди документи (паспорти, лични карти, талони за автомобили, бланки на визи и стикери), заготовки за лични документи, без нанесени имена и други данни и без поставени снимки.По време на операцията са претърсени общо осем адреса в Пловдивско, както и автомобили. Назначени са множество експертизи, които да очертаят границите на престъпната дейност. Събраните до момента данни сочат, че участниците са действали от януари 2017 г.На четирима задържани при операцията са повдигнати обвинения. С постановления на прокурор от Специализираната прокуратура са им наложени парични гаранции, съответно от 150 000 лева, 100 000 лева, а на двама от участниците - по 70 000 лева.", "date": "2018.07.16", "title": "ГДБОП разкри цех за скимиращи устройства и фалшиви документи"}
{"url": "https://news.bg/int-politics/golyam-spad-na-imigrantite-ot-es-vav-velikobritaniya.html", "text": "Броят на имигрантите от Европейския съюз, идващи във Великобритания, е спаднал до невиждани от 5 години нива през миналата година, след като по-малко хора са пристигнали без твърда оферта за работа по време на първата пълна календарна година след референдума за излизането на страната от Европейския съюз (Брекзит). Това показват официални данни, цитирани от \"Ройтерс\".Тревогата относно високите нива на имиграция беше една от основните причини, поради която британците гласуваха за излизане от ЕС, а британският премиер Тереза Мей обеща да сложи край на свободното движение на гражданите на ЕС във Великобритания, след като страната напуска Общността през март 2019 година.Много британски компании обаче искат облекчени имиграционни правила, което да е в помощ на попълването на свободните работни места в момент на ниска безработица, а почти всички икономисти посочват, че Великобритания печели финансово от имиграцията.Данните показват, че общата нетна дългосрочна имиграция на хора от всички националности във Великобритания се е увеличила до 282 000 души през 2017 г. от 249 000 през 2016 г., въпреки че това е доста под рекорда от 332 000, регистриран през 2015 г.Ала нетната имиграция на граждани на ЕС е спаднала до 101 000 души през миналата година от 133 000 през 2016 г. и е почти половината от броя на тези, които са се преместили във Великобритания през 12-те месеца преди референдума за Брекзит, отбелязват от британската статистика.\"Броят на гражданите на ЕС, идващи в Обединеното кралство да търсят работа, продължи да намалява през последната година, а броят, който идва във Великобритания за определена работа, остана стабилен\", уточняват от статистиката.Експерти коментират, че спадът вероятно отразява по-ниската безработица в ЕС и по-слабия паунд, както и опасенията около Брекзит.\"Данните показват, че Великобритания все още е привлекателна страна, но привлекателността ѝ за имигрантите от ЕС е намаляла значително през последните няколко години\", изтъкват експертите. ", "date": "2018.07.16", "title": "Голям спад на имигрантите от ЕС във Великобритания "}
{"url": "https://news.bg/crime/german-kostin-pristigna-v-sada-na-nosilka.html", "text": "Подсъдимият руски гражданин Герман Костин, обвинен за , бе докаран преди началото на днешното съдебно заседание на носилка в заседателната зала.Припомняме, на 20 март 2015 г. тялото на 5-годишния Никита бе открито край село Пасарел в куфар. Край Приморско пък бяха открити останки от човешко тяло, идентифицирани като майката на Никита - Ана Леонтиева.", "date": "2018.07.16", "title": "Герман Костин пристигна в съда на носилка"}
{"url": "https://news.bg/int-politics/tramp-besnee-otnosheniyata-s-rusiya-nikoga-ne-sa-bili-po-loshi-zaradi-glupostta-na-sasht.html", "text": "Президентът на САЩ Доналд Тръмп разкритикува остро действията на предшественика си Барак Обама, като подчерта в профила си в \"Туитър\", че той не се е занимал правилно с информациите за предполагаемата намеса на Русия по време на американските президентски избори през 2016 г.\"Президентът Обама си мислеше, че непочтената Хилари Клинтън ще спечели изборите, така че когато беше информиран от ФБР за руската намеса, той заяви, че това не би могло да се случи, не било голяма работа и не стори НИЩО относно това. След като спечелих, това стана голяма работа и скалъпения лов на вещици, оглавяван от ФБР!\", написа Тръмп.Американският държавен глава също така подчерта, че разследването в САЩ на предполагаемата намеса на Русия е една от причините за влошаването на отношенията между Москва и Вашингтон през последните няколко години.\"Нашите отношения с Русия НИКОГА не са били по-лоши благодарение на дългогодишната американска глупост, а сега и на скалъпения лов на вещици!\", изтъкна още той.През миналата седмица специалният прокурор на САЩ Робърт Мюлър повдигна обвинения на 12 руснаци, за които се смята, че са работили за руското военно разузнаване, за намеса в президентските избори през 2016 г. Те бяха обвинени в проникването в сървърите на Националния комитет на Демократическата партия и на предизборния щаб на Хилари Клинтън.", "date": "2018.07.16", "title": "Тръмп беснее: Отношенията с Русия никога не са били по-лоши заради глупостта на САЩ"}
{"url": "https://news.bg/politics/otnovo-skandal-po-problemite-na-horata-s-uvrezhdaniya.html", "text": "Част от майките на деца с увреждания напускат работната група към социалното министерство (МТСП), която работи по законодателството, което трябва да реши проблемите им.Проблемът е, че нищо в т.нар. ново законодателство не се променяло. Затова те ще започнат брутални протести, както те самите се изразиха.На 30 юли започва маратон на майките под надслов: \"Бягство от отговорност\", който ще започне от парламента до Социалното министерство. С него те ще изпратят в заслужен отдих законотворците.На срещата с майките дойде омбудсманът майка Мая Манолова, която също \"скочи\" срещу предлаганите промени.\"Това е имитация на реформа\", обясни общественият защитник. Тя смята днес да обясни грешките на социалното министерство и настоява институциите най-после да си поемат отговорността.За хората с увреждания нищо още няма да се промени, посочи омбудсманът Мая Манолова.Освен това в голяма част от новите текстове ситуацията за хората с увреждания била влошена вместо да се подобри. Сърцевината на конвенцията за защита правата на хората с увреждания е индивидуалната оценка, обясни още тя. Според проекта на МТСП не било ясно как ще се извършва тази оценка, не били ясни правилата и критериите, не бил ясен и състава на комисията, която ще прави тази оценка.Подкрепата за хората с увреждания оставала същата както и в настоящото законодателство. Нищо не се променя по отношение на помощните средства, критикува още омбудсмана.Хората искали да получават помощните средства, а не сума, с която те да се снабдяват с такива. Не било ясно и как ще се определя финансовата подкрепа за хората с увреждания. Нямало яснота и около асистентската помощ за хората с увреждания.Голяма част от правомощията по законите остават в ръцете на изпълнителната власт, което не удовлетворява Мая Манолова и протестиращите.Крайно съм притеснена от продукта, който ще излезе накрая, коментира още Мая Манолова. Бетонирали се интеграционните добавки за хората с увреждания. Според нея, те трябва да са временна мярка. Това е изключително нечестно спрямо хората с увреждания, отчете Мая Манолова. Тя иска помощите да са спрямо индивидуалните потребности.Бетонирало се в закона раздаването на мизерни суми на калпак. Това е подмяна на обещанията, които бяха дадени, категоричен е общественият защитник. Няма да ставам съучастник на това заблуждаване на хората с увреждания, закани се Мая Манолова.Припомняме във връзка с протеста на майките на деца с увреждания социалният министър , но ден по-късно беше .След него оставка подаде и зам. социалният министър Росица Димитрова. . Тя подаде оставка заради общественото недоволство по повод участието й в , която се проведе в Ню Йорк.Въпреки рокадите,  на протестиращите майки остава до 1 октомври.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента.На  и да го придвижат за разглеждане в парламента. За този законопроект подкрепа бе изразена и от независимия народен представител Спас Панчев.На  като се запазиха интеграционните добавки за транспорт и за комуникации.", "date": "2018.07.16", "title": "Отново скандал по проблемите на хората с увреждания "}
{"url": "https://news.bg/society/kolko-mozhe-da-struva-edna-spasitelna-aktsiya-v-planinata.html", "text": "Планинските спасители осъществиха  в рамките на последните дни.Две възрастни туристки от Пловдив бяха открити невредими след 3-дневно издирване от спасители в манастир в местността Гонда вода. Млад мъж получи помощ, след като си счупи крака в района на Златните мостове във Витоша. Жена с наранен глезен пък беше спасена край хижа \"Безбог\" в Пирин, като за спасителната операция бяха ангажирани 20 спасители.При последната операция се оказало, че бедстващата жена успяла да стигне до Самодивските езера над хижа \"Безбог\", но заради травма в глезена не можела да продължи. Жената нямала застраховка и ще трябвало сама да плати разходите по спасителната операция.Оказва се, че една спасителна операция може да струва доста средства. По думите на планинския спасител Ивайло Валелов една операция излиза около 1 000 лева. Цената обаче не е фиксирана, защото зависи от различни обстоятелства. Следователно оказването на помощ на закъсал турист в планината може да струва и повече на бедстващите.На сайта на Планинската спасителна служба (ПСС) към Българския червен кръст (БЧК) има списък с цените на различните видове помощ, които се оказват от спасителите при инцидент. Пише, че планинските спасители ще продължат да оказват помощ навреме и ефективно, но ще изискват полагащите се суми за покриването на разходите по спасяването.В случай, че пострадалият човек няма застраховка за оказването на помощ при нещастен случай в планината ПСС към БЧК изисква 557 лева. За нещастен случай на ски писта се изискват 400 лева.Акция за издирването на изчезнали хора в планината започва от 724 лева. Ако акцията продължи повече от 24 часа, сумата става почасова - по 40 лева на час. Самата поръчка за издирване струва 90 лева.Спасителната акция при лавинно нещастие струва най-малко 955 лева. Спасителна акция с участието на хеликоптер пък струва 3 000 лева на час.Транспортиране на пострадал със специални спасителни средства на ПСС струва 160 лева. Оказването на първична медицинска помощ в спасителен пост или база на ПСС също струва пари - 30 лева.За това спасителите препоръчват туристите да си правят застраховка преди да тръгнат на поход. Една стандартна планинска застраховка струва около 30 лева. Ако гражданите нямат такава застраховка и се нуждаят от помощта на планинските спасители, това може да се окаже доста солено, защото в хода на спасителни акции може да е необходимо извършването на няколко от горепосочените услуги. На сайта на ПСС пише, че застраховката е добра алтернатива на директното плащане - \"застраховка на стойност около 30 лв. на година би покрила разходи до 1 000 лв., като за сравнение, при нещастен случай на ски-писта, за спасителната работа (400 лв) и транспорта (160 лв) се заплаща общо 560 лв.\" Трябва да се има предвид, че тази сума може и да е по-голяма.\"Все още няма култура туристите да сключват планинска застраховка\", заяви пред Нова спасителят Ивайло Валелов. Той съветва туристите да бъдат добре екипирани и телефоните им да бъдат добре заредени като са в планината.\"Планинската спасителна служба никога не отказва помощ. Ние продължаваме да спасяваме хората, но тези средства са необходими за покриването на разходите по спасяването.\" Това заяви пред news.bg дежурният говорител на ПСС Тервел Тотев. По думите му макар и сумите на пръв поглед да изглеждат високи, разходите в хода на една спасителна акция са тежки. Пример - за спасяването на турист без застраховка, който е счупил глезена си, е необходимо мобилизирането на най-малко 8 души - 4 души, които да носят носилката с пострадалия, и други 4, които да бъдат тяхна резерва. За спасителна операция при лавинно нещастие сумата може и да изглежда висока, но като се има предвид, че за акцията са необходими 30 души, специализирана техника и други, сумата всъщност става ниска според спасителя.\"Тук не говорим за печеленето на при, а за покриването на разходите и закупуване на консумативи. Много спасителни операции не се заплащат\", коментира Тотев. Той даде пример с една от мащабните спасителни акции в България над Стара планина, в която участваха 3 хеликоптера. По думите му действията на планинските спасители вече втора година остават незаплатени. \"ПСС няма други доходи, бюджет. Тези пари са необходими за закупуването на материалите - когато дойде някой пострадал, трябва да имаме бинт, за да му го сложим и да му помогнем\", завърши Тотев.", "date": "2018.07.16", "title": "Колко може да струва една спасителна акция в планината?"}
{"url": "https://news.bg/int-politics/vazdushniyat-udar-na-izrael-v-siriya-likvidiral-9-propravitelstveni-boytsi.html", "text": "Най-малко деветима бойци, сражаващи се за режима на сирийския президент Башар Асад, са загинали в среднощния удар в Северна Сирия, за който Дамаск хвърля вината върху Израел, съобщават израелските медии.Сирийските държавни медии обвиниха Израел в бомбардирането на военна позиция в провинция Алепо снощи, като това би било рядко израелско нападение толкова на север в опустошената от война страна.Сирийският център за наблюдение на правата на човека, чието седалище се намира във Великобритания, уточни, че сред убитите са най-малко шестима сирийци и че в базата също така са разположени ирански бойци.По-рано сирийската държавна новинарска агенция САНА съобщи, че при атаката на Израел са причинени само материални щети, като уточни, че е ударена военновъздушната база Ал Найраб, която се намира в непосредствена близост до международното летище в Алепо.\"Ционисткият враг (Израел)... удари с ракетите си една от нашите военни позиции северно от военното летище Найраб, но щетите са само материални\", отбеляза САНА, цитирайки военен източник.Ал Найраб в миналото е била свързвана с Ислямската революционна гвардия на Иран. Базата е удряна от Израел и на 29 април като част от голямо нападение, което също така порази оръжейни складове близо до Хама.Засега Израел мълчи по темата, като той рядко потвърждава подобни нападения.", "date": "2018.07.16", "title": "Въздушният удар на Израел в Сирия ликвидирал 9 проправителствени бойци"}
{"url": "https://news.bg/int-politics/rusiya-atakuva-nato-e-instrument-za-konfrontatsiya.html", "text": "Русия предупреди, че трябва да бъде бдителна в случай, че Организацията на северноатлантическия договор (НАТО) увеличи военния си бюджет.Дмитрий Песков, който е говорител на руския президент Владимир Путин, коментира в интервю за руската англоезична телевизия RT, че Алиансът е \"инструмент за конфронтация\", предназначен за целта.Тъй като НАТО открито разглежда Русия като противник, правителството в Москва е решено да осигури паритет в оръжейните системи, включително ядрените оръжия, подчерта заместник-началникът на президентската администрация и допълни, че руската армия и военнопромишленият комплекс \"предприемат всички необходими мерки\".Говорейки непосредствено преди срещата на Путин с американския му колега Доналд Тръмп в Хелзинки по-късно днес, Песков заяви, че американският държавен глава споделя гледната точка на Путин към световните дела, макар и \"огледално\" във връзка с неговата страна. Кремъл очаква \"по-смислен разговор\" в Хелзинки след няколкото кратки срещи на двамата държавни ръководители, подчерта той.По отношение на твърдението на Тръмп, че Путин е негов \"конкурент\", а не враг, Песков посочи, че конкуренцията е като цяло положителна, но в този случай не винаги е честна и цитира като \"ярък пример\" последните коментари от страна на американските власти за \"Северен поток-2\", който според него бил \"чисто търговски проект\" с Германия за транспортиране на газ.", "date": "2018.07.16", "title": "Русия атакува: НАТО е инструмент за конфронтация"}
{"url": "https://news.bg/world/tramp-zastana-na-stranata-na-putin-v-ruskata-saga-za-haknatite-izbori-prez-2016-g.html", "text": "Президентът на САЩ Доналд Тръмп и руският му колега Владимир Путин проведоха първата си официална среща на върха във финландската столица Хелзинки. Преговорите бяха следени отблизо от двете страни на Атлантическия океан.Разговорите започнаха с един час закъснение в напрегната обстановка. Двамата проведоха разговори на четири очи в президентския дворец в продължение на 2 часа и 10 минути - 40 минути над планираните 1 час и 30 минути, а после повече от час и половина продължиха в разширен формат на късен обяд.След разговорите двамата дадоха пресконференция. Те говориха за двустранните отношения и международни проблеми, включително за международния ред, намесата на Русия на изборите, Сирия, Крим, КНДР, ядрените оръжия и други.Студената война отдавна приключи, обяви президентът на Русия Владимир Путин в началото на пресконференцията си с президента на САЩ Доналд Тръмп., каза руският лидер и добави, че няма обективни причини за трудностите в отношенията между двете държави.\"Днес Русия и САЩ са изправени пред напълно нови предизвикателства\", изтъкна той.Според него преговорите очертават \"първите стъпки към подобряване на тези отношения и възстановяване на приемливо ниво на доверие\".Руският лидер каза още, че преговорите с Тръмп са преминали в откровена и делова атмосфера, те са успешни и полезни.Путин заяви, че е обсъдил с Тръмп въпросa за изпълнението на договореностите за ликвидиране на ракетите със среден и малък обсег на действие.Русия предаде на САЩ предложения за стратегическа стабилност и неразпространението на оръжия за масово поразяване, съобщи Путин.САЩ трябва по-решително да настояват Украйна да изпълнява Минските споразумения, коментира Путин въпроса за съседката.Путин съобщи, че Тръмп е повдигнал въпроса за руската намеса на американските избори.\"\", категоричен руският лидер.Той добави, че \"ако такъв материал, ако такива неща изникнат, готов е да ги обсъдят съвместно\".Според руския държавен глава интересите на Русия и САЩ не винаги \"съвпадат\", но \"изобилстват застъпващи се интереси\".Путин говори за Сирия и как да се върнат бежанците по домовете, как САЩ и Русия да комуникират относно намесата си там.Той е \"радостен\", че въпросът за КНДР \"започна да се разрешава\".\"\", обяви от своя страна Тръмп.Според американския лидер отношенията между двете държави никога не са били в толкова лошо състояние като преди четири часа.\"Разногласията между двете държави са добре известни, президентът Путин и аз ги обсъдихме надълго\", изтъкна той.\"Дори по време на напрежението в периода на Студената война, когато светът изглеждаше съвсем различен от днес, Русия и САЩ успяваха да поддържат силен диалог\", заяви той.\"Нашите отношения никога не са били по-лоши от сега. Обаче това се промени. За около четири часа\", смята той.\"\", доволен американският лидер.\"Сигурен съм, че ще се срещнем отново в бъдеще, често\", продължи той.Тръмп потвърди, че е повдигнал казуса за намесата на Русия на изборите.Мисля, че лично направих най-доброто, коментира той и допълни, че нашироко са обсъдили въпроса. Той определи разследването в САЩ за руската намеса като \"катастрофа за нашата страна\".Тръмп заяви, че САЩ и Русия \"могат да спасят стотици хиляди живота\" в Сирия и подчерта, диалогът между Русия и САЩ е в интерес на света.Репортер на Интерфакс попита относно германския план за строителство на \"Северен поток-2\". Тръмп отговори, че Путин е \"добър съперник\" в добрия смисъл на думата.\"Ние ще се конкурираме\", отсече Тръмп.САЩ ще се конкурират с Русия в Европа в сферата на енергетиката, каза президентът на САЩ и подчерта, че Вашингтон е против \"Северен поток-2\".Путин обяви, че Москва е готова да запази транзита на газ през Украйна, ако сложната ситуация в Стокхолмския арбитражен съд бъде разрешена.Американски репортер попита Тръмп за съобщението в \"Туитър\" от тази сутрин, че САЩ \"глупаво и безразсъдно\" усложниха отношенията си с Русия.\"\", отговори той.По думите му най-важното нещо за тях е спиране разпространението на ядрени оръжия.След това Тръмп отново говори за намесата на Русия на изборите.\"Няма тайно споразумение\", каза Тръмп и добави: \"Лесно победих Хилари Клинтън\".Никакъв сговор не е имало с Москва, причината за победата ми е \"блестящата предизборна кампания\", смята той.Според него това негативно се отразява на отношенията между \"двете най-големи ядрени сили в света\".Американски журналист попита Путин за руската намеса.Тръмп отговори на въпроса за Путин в продължение на няколко минути, включително отново защити победата си.След това Путин заяви: \"Откъде ви хрумна идеята, че Тръмп ми се доверява или аз му се доверявам\".Путин поясни, че търсят \"точки за контакт\" и че президентите се опитват да намалят различията си.Тръмп и Путин са съгласни, че няма \"тайно споразумение\" между тях.Американският лидер отхвърли възможността публично да осъди Путин за опитите на Русия да се намеси на изборите. Тръмп застана на страната на Путин за сметка на разузнаването на САЩ и отказа да признае, че Москва е хакнала изборите през 2016 г.\"Те смятат, че е Русия. Заявих пред президента Путин. Той току-що каза, че не е Русия. Ще ви кажа: не виждам причина защо да е Русия. Имам голямо доверие в моите разузнавачи, но ще ви кажа, че президентът Путин беше категоричен в отричането си днес\", подчерта президентът на САЩ.Руската държава не се е намесвала на американските избори и е готова да работи в рамките на съвместна група за киберсигурност, отбеляза президентът на Русия.Путин коментира въпроса за повдигнатите обвинения срещу 12 руски агенти за хакерска атака срещу демократите през 2016 г.Трябва да се водим от факти, а не от слухове. Не съм напълно наясно със ситуацията. Президентът Тръмп спомена и ние ще проучим, каза той.Путин отбеляза, че е склонен специалният прокурор Робърт Мълър да подаде официална молба Русия да провери тези руснаци, които са обвинени в намеса на изборите. Но в замяна, поясни той, Русия ще очаква САЩ да разпитат американци, които Москва е обвинила в незаконни действия.Путин призна, че е искал Тръмп да спечели изборите.\"\", призна той.Репортер на RT попита Тръмп дали са постигнали някакви конкретни договорености за Сирия. После журналистът попита Путин за ролята на Русия в арабската държава.Тръмп заяви, че искат да работят, за да помогнат на Израел. По думите му Русия е помогнала за справянето с ДАЕШ (\"Ислямска държава\").\"\", смята Тръмп.Според Путин важният въпрос за Сирия е \"огромният брой бежанци\" в Ливан, Йордания и Турция.Въпросът за намесата на Русия отново беше повдигнат от журналист. Президентът Путин беше изключително сериозен и твърд в отричането си днес, заяви Тръмп.\"\", попита Путин.Ако вярвате, че САЩ са демокрация, този въпрос трябва да бъде разгледан в съда, продължи руският лидер.Путин не отрече, че се е сдобил с компрометираща информация за Тръмп.\"\", отбеляза руският лидер.\"Ако бяха го направили, щеше да стане преди много време\", отговори от своя страна Тръмп.Журналист на АП попита за Крим.Путин заяви, че Тръмп \"продължава да поддържа позицията, че Крим е анексиран незаконно. Нашата позиция е различна\".Двамата държавни глави се споразумяха да бъде сформирана работна група между американския и руския бизнес. В началото на срещата Тръмп и Путин се ръкуваха само за три секунди. Езикът на тялото на двамата показа напрегнатост и сдържаност, без усмивки и емоции, с изключение на един странен момент, когато Тръмп смигна на руския лидер.Междувременно руският външен министър Сергей Лавров проведе първата си лична среща с държавния секретар на САЩ Майк Помпео в столицата на Финландия.Според Лавров преговорите в Хелзинки са протекли \"по-добре от супер\".В столицата на скандинавската страна бяха организирани около 13 протеста, като някои от тях бяха в подкрепа на президента на САЩ. Полицията в Хелзинки арестува около 20 души. Един от топ вестниците във Финландия Helsingin Sanomat пък разположи близо 300 билборда по маршрута на лидерите, на които призовава да се уважава медийната свобода.Дългоочакваните разговори между лидерите бяха организирани на фона на напрежението между двете държави, които достигнаха най-ниското си ниво от Студената война.Преди днешната среща Путин и Тръмп разговаряха два пъти в кулоарите на международни форуми в Европа и Азия през 2017 г.До срещата се стигна след интензивни преговори между двете страни. Преди няколко седмици Джон Болтън, съветник на Тръмп по националната сигурност, посети Москва, където проведе разговори с Владимир Путин и руския външен министър Сергей Лавров за организиране на срещата на върха.Това е първата пресконференция на Путин с президент на САЩ от 2008 г., когато се срещна с Джордж У. Буш в Сочи.", "date": "2018.07.16", "title": "Тръмп застана на страната на Путин в руската сага за хакнатите избори през 2016 г."}
{"url": "https://news.bg/crime/arestuvaha-dvama-v-selo-kichevo-za-otglezhdane-na-marihuana.html", "text": "Арестуваха двама мъже във варненското село Кичево за разпространение на марихуана, съобщиха от МВР.Полицаите от Варна разбиха нарко оранжерия в село Кичево. Иззети са значителен брой растения в ранен стадий на развитие, апаратура за отглеждане и 382,9 гр. суха тревиста маса, установена като марихуана. Стопанинът на дома - 48-годишният Любомир К. (по данни на прокуратурата) е предал и 227 бр. назаконно притежавани боеприпаси.В горичка край селото са открити два леки автомобила и молдовски гражданин (38 г.). Според прокуратурата името му е Виталий Ч. В района са намерени и иззети пет чувала, съдържащи общо 14 138,75 гр марихуана, уточниха и от МВР, и от прокуратурата.Със случая се е заела Окръжната прокуратура във Варна. Образувано е досъдебно производство. Двамата мъже са задържани за срок до 24 часа и по-късно са им повдигнати обвинения. Очаква се по-късно днес, 16 юли, да бъде внесено в съда и искане за мярка за неотклонение.От прокуратурата разкриха, че лабораторията е откриха в сътрудничество между полицията, сектор Борба с организираната престъпност (БОП) и прокуратурата.При друга специализирана операция, провела се на територията на III РУ на МВР - Варна, са задържани 110 гр марихуана. По време на тази акция срещу Г.З. (26 г.) от Варна е образцувано бързо полицейско производство. Материалите по случая са докладвани на прокурор от Районна прокуратура - Варна.", "date": "2018.07.16", "title": "Арестуваха двама в село Кичево за отглеждане на марихуана"}
{"url": "https://news.bg/society/evtanaziyata-edinstvenata-myarka-pri-chuma-obyasnyava-shefat-na-babh.html", "text": "Умъртвяването на животните заради риска от чума е единствената възможна мярка при създалата се ситуация. Липсата на комуникация със стопаните е нарочно търсен ефект с цел да няма укриване на добитък. Това заяви пред bTV директорът на Българската агенция за безопасност на храните (БАБХ) Дамян Илиев.Илиев категорично отхвърли твърденията и обвиненията, че той е разпоредил масовата евтаназия преди да станат готови резултатите от взетите от животните проби. \"Нашето изследване е на 19 юни. Изпращаме същата проба в референтна лаборатория и на 23 юни получаваме потвърждение. На 25 юни е издадена заповед\", посочи той.Илиев коментира и ръководството на БАБХ за справяне в подобни случаи, което е издадено само преди няколко месеца и което към момента не се прилага. По думите му документът е написан за случаи, в които няма такъв голям риск от разпространение на вируса и практическото ръководство в конкретната ситуация не е състоятелно.От думите на шефа на БАБХ стана ясно и че карантината никъде не се прилага като мярка за борба със зарази, въпреки че карантината присъства като метод в практическото ръководство на агенцията.Дамян Илиев също така обясни, че действията на БАБХ са в абсолютен синхрон с европейския орган по безопасността на храните. \"Смятам, че може би спасяваме бизнес за над 1 млрд. Създаваме впечатление, че на агенцията може да се вярва от всички, които търгуват с България\", заяви той.Илиев обясни и че при налагането на толкова крайни мерки като евтаназията на хиляди глави добитък има практика стопаните да не се уведомяват, за да не започнат да крият животните си и по този начин да прехвърлят заразата. \"Вчера заловихме животни, изнасяни в багажници, застрашена е сигурността на страната\", посочи още шефа на БАБХ.Стана ясно и че министърът на земеделието, храните и горите Румен Порожанов не е искал оставката на Илиев. \"Аз смятам, че трябва да си върша професионално работата. Ако бъда спиран да си върша работата, ще си я дам\", коментира Илиев.Днес в България пристига експертна комисия от Главната дирекция \"Здравеопазване и политика за потребителите\" (SANTE) на Европейската комисия. Дирекцията отговаря за здравеопазването на животните, а специалната комисия към дирекцията трябва да провери как българските ветеринарни власти спазват европейските регламенти за справяне със заразните заболявания при животните. Комисията към SANTE идва по покана на Илиев във връзка с огнищата на чума по дребния рогат добитък.", "date": "2018.07.16", "title": "Евтаназията - единствената мярка при чума, обяснява шефът на БАБХ"}
{"url": "https://news.bg/crime/evakuiraha-hotel-v-chernomorets-podpalen-ot-24-godishen-rusnak.html", "text": "Евакуираха гостите и персонала на хотел в Черноморец заради пожар, предизвикан от 24-годишен руснак (Р.Б.) от Санкт Петербург. Мъжът е задържан в районното полицейско управление в Созопол, съобщиха от МВР.Инцидентът е станал в нощта на събота срещу неделя - 14 юли, около 22:14 часа. Пожарът в хотел \"Понтика\" е причинен от боравене с открит огън в една от стаите. Пламъците обхванали пердето и по-късно и цялата стая, която изгоряла напълно. Огънят се прехвърлил по фасадата на хотела. Стаите и коридорите са опушени.Предстои оценяване на щетите.", "date": "2018.07.16", "title": "Евакуираха хотел в Черноморец, подпален от 24-годишен руснак"}
{"url": "https://news.bg/world/oshte-edna-balgarka-izchezna-v-gartsiya.html", "text": "Българка, която живее в центъра на Атина, е в неизвестност от 11 юли. Жената е от Хасково. Казва се Софка Парапанова и е на 53 години, съобщиха във Фейсбук страницата на българите в Гърция.Припомняме, това е поредният случай на българка, която изчезва в Гърция.В края на месец май , с която настояват от българските дипломатически представителства в страната и от гръцките власти да се изяснят \"инцидентите\" с изчезнали или открити мъртви наши сънародници.Малко след като е открита тази подписка в град Ретимно, остров Крит изчезна трета българка - 38-годишната Антонина Зоева.\"Все още не е открита Деси Илиева, а преди нея беше намерен на брега, изхвърлен трупа от морето, на друга наша сънародничка. Молим, подпишете и разпространете, за да може повече хора да подпишат. Благодарим Ви\", се казва в призива към документа.Подписката е адресирана до външния министър Екатерина Захариева, Заместник министър-председател по правосъдната реформа и министър на външните работи на Република България и до Веселин Иванов, временно управляващ посолството на Република България в Република Гърция.", "date": "2018.07.16", "title": "Още една българка изчезна в Гърция"}
{"url": "https://news.bg/int-politics/kitay-i-evropeyskiyat-sayuz-zaedno-branyat-svobodnata-targoviya.html", "text": "Премиерът на Китай Ли Къцян обяви, че по време на срещата на върха между Китай и Европейския съюз, която се провежда в Пекин, двете страни са се договорили да работят заедно в \"защита\" на международния ред, основаващ се на правила, както и да защитят свободната търговия и мултилатерализма.По време на съвместна пресконференция с председателя на Европейския съвет Доналд Туск и председателя на Европейската комисия Жан-Клод Юнкер, Ли Къцян подкрепи призива на Туск за реформа на Световната търговска организация (СТО).Китайският премиер също така добави, че Пекин е заинтересован от стремежа към \"по-балансирана\" търговия с ЕС и приветства напредъка на преговорите между ЕС и Китай относно Всеобхватното споразумение за инвестиции.Отговаряйки на въпрос за това дали проблемът за търговския спор между САЩ и Китай е бил обсъждан на срещата, Ли Къцян настоя, че срещата е била съсредоточена върху двустранните отношения и не била \"насочена към никоя трета страна\".В съвместно изявление от 20-ата среща на високо равнище между Китай и ЕС, което е първият подобен документ от 2015 г. насам, двете страни обещаха да защитават мира и сигурността, развитието и правата на човека и подчертаха значението на мирното разрешаване на международните спорове в съответствие с принципите на международното право.Що се отнася до ядреното споразумение с Иран, сключено между Техеран и световните сили през 2015 г. и което позволява премахването на международните санкции срещу Ислямската република, Европейският съюз и най-многолюдната страна в света изтъкват, че са изцяло ангажирани с неговото прилагане. САЩ обявиха през май, че се изтеглят от ядреното споразумение.\"Двете страни са твърдо ангажирани с насърчаването на отворена световна икономика, подобряването на търговската и инвестиционната либерализация и улесняването на търговията и инвестициите, съпротивата срещу протекционизма и унилатерализма, както и по-отворената, балансирана, приобщаваща и ползотворна за всички глобализация. И двете страни категорично подкрепят основаната на правила, прозрачна, недискриминационна, отворена и приобщаваща търговска система със Световната търговска организация като нейно ядро и са ангажирани да спазват съществуващите правила на СТО\", се добавя в изявлението.ЕС и Китай също така са се договорили за създаването на съвместен инвестиционен фонд. Те също така подчертаха проблема със свръхкапацитета на стоманата.Китай и Европейският съюз също така са препотвърдили ангажимента си към Парижкото споразумение за климата и призоваха другите страни, които са го подписали, да сторят същото, изтъквайки, че действията срещу повишаващите се световни температури са станали по-важни от всякога. След решението на президента на САЩ Доналд Тръмп през миналата година да изтегли САЩ от Парижкото споразумение, Китай и Европейският съюз се очертаха като най-големите защитници на споразумението от 2015 г., което има за цел да ограничи увеличаването на световната температура \"доста под\" 2 градуса по Целзий. В съвместното комюнике двете страни се въздържаха да критикуват САЩ, но заявиха, че споразумението е доказало, че \"мултилатерализмът може да успее в изграждането на справедливи и ефективни решения на най-критичните световни проблеми на нашето време\". ", "date": "2018.07.16", "title": "Китай и Европейският съюз заедно бранят свободната търговия"}
{"url": "https://news.bg/society/mariya-gabriel-ek-se-angazhira-che-balgarskite-stopani-shte-badat-kompensirani-maksimalno.html", "text": "\"Получих много ясен ангажимент от Европейската комисия, че стопаните ще получат максимално обезщетение... Никой не говори за санкции към България. Имаме ясно установени огнища на зараза и българските власти спазват правилата.\" Това заяви пред БНТ българският еврокомисар по цифрова икономика и цифрово общество Мария Габриел, която заема поста в Комисията \"Юнкер\" вече година.По думите на Габриел експертите на ЕК, които от днес започват , ще определят дали подходът е правилен, а от тук нататък е важно фермерите да бъдат компенсирани в този труден момент за тях.Българският еврокомисар направи равносметка на свършеното от нея през последната година и посочи бъдещите си цели в сферата на цифровизацията.\"Имам един водещ принцип - човекът да бъде в центъра и да бъде този, който управлява технологиите. Искрено вярвам, че роботите и машините няма да заместят човека, затова е важно да инвестираме в този процес, в който той контролира машините и им дава смисъл\", заяви Габриел.Еврокомисарят най-напред коментира, че работата ѝ и започнала със законодателството за реализиране на единен цифров пазар, който е с потенциал от 415 млрд. евро годишно. Освен това Габриел работи в ЕК по законовата рамка на аудиовизуалната и медийната директиви, където се регламентира защитата на малолетните и рекламните правила.\"Имаме много конкретни мерки по отношение на киберсигурността - нещо, по което нямаше законодателни предложения, когато постъпих като еврокомисар. Кибератаките нарастват с всеки изминал ден, затова е важно не само да осигурим защита на нашите лични данни, но и нашата критична инфраструктура - енергетика, транспорт и т.н.\", заяви Габриел и допълни, че за първи път в бюджета на ЕС има програма \"Цифрова Европа\" с бюджет 9 млрд. лв.Българският еврокомисар коментира и предизвикателствата от разпространението на фалшиви новини и дезинформация онлайн, както и нуждата за регулация на медийното съдържание.\"Няма човек или институция, която може да предложи рецепта чудо на този проблем. За последните 9 месеца за първи път имаме дефиниция на този феномен. Имаме група, която даде ясни препоръки за работа. Най-краткосрочната цел е разработване на Кодекс за борба с дезинформацията онлайн, очаквам конкретни мерки и резултати до октомври.До края на годината стартираме и обмен на добри практики за журналисти и за първи път ще организираме Европейска седмица на медийната грамотност\", заяви Габриел.", "date": "2018.07.16", "title": " Мария Габриел: ЕК се ангажира, че българските стопани ще бъдат компенсирани максимално"}
{"url": "https://news.bg/energy/zapochnaha-sakrashteniyata-na-400-minyori-ot-rudnik-bobov-dol.html", "text": "400 миньори от рудник \"Бобов дол\" отиват на трудовата борса. От 16 юли започнаха първите съкращения на миньори от подземния рудник \"Бобов дол\", който спря работа преди месец. Това каза изпълнителният директор на мините инж. Харалампи Златанов пред БНР.Предизвестия за съкращение са връчени на почти всички работещи в рудник \"Бобов дол\", уточниха от ръководството.Повечето работници са излезли в отпуск, а след края на отпуската ще се регистрират в бюрото по труда в Дупница. Някои от миньорите са получили предизвестията си докато са работили на двеста метра под земята, обясниха рудничарите.Предстои от Инспекцията по труда да се произнесат за десетина трудоустроени в рудника, които са под защита на клаузи от закона.14 от предвидените за съкращение 400 миньори ще присъстват на парламентарното заседание, на което се очаква депутатите да разгледат внесеното от инициативна група и от омбудсмана Мая Манолова предложение за промени в закона.Според предложението, 82 от миньорите, които имат необходимия стаж и възраст, се очаква да могат да се пенсионират.Миньорите се надяват да получат и предвидените при съкращение обезщетения в законовия срок.Към момента в рудник \"Бобов дол\" работят около 20 души. Те демонтират кабели и двигатели от производствените мощности и консервират самия рудник.", "date": "2018.07.16", "title": "Започнаха съкращенията на 400 миньори от рудник \"Бобов дол\""}
{"url": "https://news.bg/world/mogerini-bih-popitala-tramp-koi-sa-mu-priyatelite.html", "text": "Шефът за външната политика на ЕС Федерика Могерини заяви, че САЩ остават \"приятел\" на 28-членния блок и подчерта, че \"промяната в администрацията не означава промяна в приятелството между държавите и народите\", информират АП и други медии.В неделя президентът Доналд Тръмп нарече ЕС враг.Могерни подчерта преди срещата на външните министри, че \"със сигурност ние възприемаме САЩ като приятели, партньори - близки приятели и партньори. Ние винаги ще ги възприемаме така\".Тя изрази надежда, че САЩ няма да забравят кои са им приятели.\"\", изтъкна тя.", "date": "2018.07.16", "title": "Могерини: Бих попитала Тръмп кои са му приятелите"}
{"url": "https://news.bg/society/bosiya-se-sreshta-s-karayancheva-za-da-tarsi-ostavkata-na-kabineta.html", "text": "\"Некрофилите се събудиха.\" Това обяви Николай Колев Босия на пресконференция в БТА.Недоволството му е заради реакциите срещу протеста му. Бойко Борисов е престъпник, според него и той иска президентът Румен Радев да свика кръгла маса без политици, а от граждани.Босия иска да се свика програмен парламент и програмно правителство. \"Иначе сме обречени\", изтъкна Николай Колев. Той не иска да се влачим като пребити кучета.\"Политиците нямат сетива\", категоричен е Босия. Маса пари отиват по дяволите, допълни той. \"Нито един проблем не е решен, създадени са нови проблеми от страна на политиците. Обществото, нищо че е незряло, трябвало да поеме контрола. Не сме жаби да плуваме в блатото\", отсече Босия.\"Аз няма да спра\", закани се той.Рано било за Велико Народно събрание.Босия иска оставката на транспортния министър Ивайло Московски и разтурване на парламента. Нямало диалог и с президентската институция. \"Не може повече така\", смята Босия. Кризата се задълбочавала с този начин на управление и безхаберие.Ултиматум отправят към ГЕРБ и патриотите сподвижниците на Босия - да признаят пълния си провал. \"Улицата излиза срещу вас\", предупреждават те.Николай Колев протестирал за катарзис на цялата система. \"Самите вие трябва да пролеете първата си кръв\", настояват те. Сподвижниците на Босия искат той да бъде спасен и да се разпусне кабинета.Ренета Инджова не хареса журналистическите въпроси. Били безобидни. Тя иска Цвета Караянчева да приема в НС Босия. Тя няма много време, изтъкна Инджова. Бившият служител на НСО Николай Марков е недоволен, че държавата не иска да чуе исканията му и да признае, че е метастазирала от корупция.Босия напусна пресконференцията, за да се срещне с председателя на парламента Цвета Караянчева.", "date": "2018.07.16", "title": "Босия се среща с Караянчева, за да търси оставката на кабинета"}
{"url": "https://news.bg/press/ek-obeshtala-pari-ako-balgariya-udarzhi-chumata-po-kozi-i-ovtse-balgariya-e-treta-v-es-po-smart-pri-trudovi-zlopoluki.html", "text": "Бедствие. \"24 Часа:ЕК обещала пари, ако България удържи чумата по кози и овцеСтараем се да ограничим заболяването от чума във възможно най-малък регион, за да не бъде засегната цялата страна. Това заяви шефът на Българската агенция по безопасност на храните (БАБХ) Дамян Илиев на извънреден брифинг в неделя.БАБХ е компетентният орган, който дава гаранции на страните, търгуващи с България, затова действията ни трябва да са по правилата на Световната здравна организация, обясни той. Те са одобрени от 180 държави и описват всички действия при откриване на заболяване. Илиев подчерта, че отговорността на България е много по-голяма от тази на другите страни, защото сме гранична държава.\"Не мислете, че ние тук сме садисти, които искат да убиват животни. Аз имам 2 кучета и 2 коня, бил съм 20 г. ветеринарен лекар\", заяви Илиев. Въпреки клиповете в социалните мрежи той и заместникът му Георги Чобанов твърдяха, че други хора освен ветеринари не извършвали евтаназирането на животните. 112.\"Сега\":МВР ще похарчи над 800 хил. лв. за мобилно приложение за тел. 112Системата на спешния телефон 112 все още не е с напълно възстановени функции, но въпреки това МВР се готви да похарчи над 833 хил. лв. за мобилно приложение. Обявена е обществена поръчка, която трябва да направи линията достъпна за хора с говорни и слухови увреждания, като даде възможност за подаване на сигнали през приложения за телефони, мобилни устройства и компютри. Това става ясно от справка в сайта на Агенцията за обществени поръчки.Съвсем наскоро, в началото на май, МВР е намерило изпълнител за големия търг, чрез който трябва да се възстанови 112. Тази поръчка е за над 7 млн. лв. Тя бе обявена още през ноември миналата година, след като месеци по-рано и граждани, и оператори от системата сигнализираха, че има сериозни проблеми. На операторите им се налагаше да записват сигналите на ръка и не виждаха номерата, съответно и градовете, от които им се обаждат. Така ставаха грешки. В самата обществена поръчка е записано, че трябва да се подмени \"критично амортизираният хардуер\" в центровете в София и Русе. Проблеми има и в Монтана, Варна, Бургас и Кърджали. Статистика. \"Дума\":България е трета в ЕС по смърт при трудови злополукиВ България смъртността вследствие трудова злополука е 3,6, на 100 хил. заети, което я поставя на трето място в ЕС по този показател. Това съобщи националният секретар по безопасност и здраве към КНСБ Огнян Атанасов. В целия ЕС коефициентът е 1,8 на 100 хил. Атанасов поясни, че у нас на 100 хил. работещи се отчитат 83 трудови инцидента, докато средната стойност за ЕС е 1513 на 100 хил. Във Франция например са 3500. Изводът е, че не се докладват трудовите злополуки, тъй като за тях не се плаща, смята експертът от КНСБ.ДУМА припомня, че от всичките 2911 трудови злополуки през 2017 г. 2318 са станали по време на работа. През м.г. трудовите злополуки са с 63 повече от 2016 г., увеличават се и смъртните случаи за година - от 88 на 94.По данни на НОИ трудовите злополуки през първото полугодие на т.г. са общо 1427, от които 35 са завършили със смърт.От КНСБ искат да бъдат възстановени секторните проверки по безопасни условия в предприятията, които допреди 8-9 години се провеждаха съвместно с ГИТ. Въз основа на тези проверки се правени проучвания и заключения за реалното състояние на условията за безопасен труд на дадена фирма. Ваканции. \"Монитор\":39 дни отдих за учениците39 почивни дни ще имат учениците за следващата учебна 2018-2019 година. Към тях спадат 28 ваканционни дни (есенна, коледна, междусрочна и пролетна ваканция), 8 дни за официални празници (Денят на независимостта, Ден на народните будители, Освобождението на България, Великден, Ден на труда и Денят на храбростта, 2 неучебни дни за държавни зрелостни изпити, както и за Денят на славянската писменост и култура). Това предвижда новият график за учебното време, представен от МОН.Още преди да са започнали, на учениците им предстои почивка, тъй като 15 септември е събота и учебната година ще стартира на 17-и. Следващият почивен ден е 24 септември (понеделник), който е почивен заради 22 септември (събота), и така се получават последователи неучебни дни. Октомври ще мине само в учене, но след това ноември започва с 6 дни почивка.В нея влизат Денят на народните будители, който е официално неучебен, а след него е и първата ваканция - есенната, която е от 2 до 6 ноември включително.", "date": "2018.07.16", "title": "ЕК обещала пари, ако България удържи чумата по кози и овце; България е трета в ЕС по смърт при трудови злополуки"}
{"url": "https://news.bg/world/izrael-udari-voenen-post-v-siriya.html", "text": "Израел атакува военен пост в Сирия. Това съобщава агенция САНА. Ракетният удар е проведе край град Алепо в северната част на страната.Целта са били части на правителствените войски и съюзниците им. Няма данни за загинали и ранени, но са нанесени материални щети.В съобщението се обвинява \"ционисткия режим\" за нападението.Израелската армия все още не е коментирала случилото се. Не се потвърждават, но и не се отричат съобщенията. Коментира се, че такива атаки на Тел Авив в тази част на страната са редки. Но удари над Сирия вече бяха извършени.Сирийската Обсерватория за човешки права обяви, че проверява ситуацията. Израелските военни изтъкнаха по-рано, че държат сирийския режим отговорен за това, което се случва на територията на Сирия, и предупредиха да не атакуват израелските сили.", "date": "2018.07.16", "title": "Израел удари военен пост в Сирия "}
{"url": "https://news.bg/society/pss-s-chetiri-spasitelni-aktsii-za-denonoshtie.html", "text": "Две възрастни туристки от Пловдив бяха открити невредими след 3-дневно издирване от спасители в манастир в местността Гонда вода. Те се загубиха в планинска местност край асеновградското село Червен, съобщи \"Монитор\".Жените, на възраст 80 и 90 години, били част от 45-членна група, но решили да минат по друга пътека и се отделили от останалите туристи. Не след дълго от групата забелязали липсата им и съобщили на телефон 112.Това е само поредният случай за спасителите през последните дни. Но не всички завършват с щастлив край.Мъж бе открит мъртъв в района между село Железница и Плана планина. \"Акцията се проведе през деня. Отидохме, за да помогнем да се пренесе човек до асфалтов път, откъдето да може да го поеме Спешна помощ. Когато отидохме на място, човекът беше починал\", съобщи планинският спасител Павел Павлов. Той уточни, че не става дума за инцидент, свързан с планината.Около 14 часа пък е подаден сигнал, че жена с наранен глезен бедства край хижа \"Безбог\" в Пирин. Към мястото на инцидента веднага са се отправили 20 спасители. Оказало се, че дамата няма туристическа застраховка, която струва 4 лева за ден.Планинските спасители са оказали съдействие и на млад мъж, счупил крака си в района на Златните мостове на Витоша.", "date": "2018.07.16", "title": "ПСС с четири спасителни акции за денонощие "}
{"url": "https://news.bg/world/vmro-dpmne-resheni-da-provedat-predsrochni-izbori.html", "text": "Да проведат предсрочни парламентарни избори. На това са решени от ВМРО-ДПМНЕ. Това заяви лидерът на основната македонска опозиционна партия Християн Мицковски, съобщиха местни медии.След това ще дойде редът на членството на страната в ЕС и НАТО. За Пакта Скопие вече получи покана за членство, но опозицията не смята, че с тези управляващи тя може да бъде част от такива организации.Лидерът направи това изявление в Кавадарци, на митинг на свои съпартийци. Те организираха и шествие, за да изразят несъгласие със смяната на името на Македония. Нито веднъж той не спомена референдума за името на страната, но не пропусна да разкритикува премиера Зоран Заев, който \"би трябвало да се държи като горд от произхода си македонец\".По-рано стана дума за закона за амнистията и сформирането на Централната избирателна комисия, за които Мицковски отново подчерта, че не обвързва.Въпреки успешния край на преговорите и убеждението на гръцките и македонски власти, че новото име ще бъде гласувано от парламентите, обществото и в двете държави остава дълбоко разделено. Гръцките националисти не желаят друга държава да използва името Македония. Македонците пък не искат промяна на името.", "date": "2018.07.16", "title": "ВМРО-ДПМНЕ решени да проведат предсрочни избори "}
{"url": "https://news.bg/world/sasht-iskat-direktni-pregovori-s-talibanite-v-afganistan.html", "text": "САЩ искат директни преговори с талибаните в Афганистан, предаде NY Times. Белият дом е поискал от топдипломатите си да работят за организирането им. Самите талибани дълго настояваха за подобни преговори, но Вашингтон искаше и афганистанското правителство да участва.Това е значителна промяна в политиката на САЩ, чиято цел е да се сложи край на 17-годишната война.Все още обаче няма дата, нито се разкриват детайли около срещата.Има доказателства, че Пентагонът е един от реалните спонсори на талибаните. Това съобщи миналата седмица говорителят на външното министерство на Русия Мария Захарова.Новата стратегия на президента на САЩ Доналд Тръмп за Афганистан предвижда увеличаване на военното присъствие в страната, за да принудят талибаните да се съгласят на преговори за политическо уреждане на конфликта.Захарова обвини \"хазартната игра на страните членки на НАТО\" за нестабилната ситуация в Близкия изток и Северна Африка, както и за разпространения международен тероризъм.В отговор на обвинения на Вашингтон, че Русия си сътрудничи с талибаните, Захарова подчерта, че по такъв начин Пентагонът се опитва да прикрие \"спонсорирането на талибаните\" в Афганистан.", "date": "2018.07.16", "title": "САЩ искат директни преговори с талибаните в Афганистан "}
{"url": "https://news.bg/weather/goreshto-nachalo-na-sedmitsata.html", "text": "Горещо начало на седмицата ни очаква. Това съобщиха от НИМХ на БАН.Понеделникът ще бъде предимно слънчев. На североизток обаче се очакват краткотрайни превалявания.Ще духа до умерен северозападен вятър.Максималните температури ще са до 33 градуса. Атмосферното налягане ще се задържи без промяна. ", "date": "2018.07.16", "title": "Горещо начало на седмицата "}
{"url": "https://news.bg/regions/zabrani-i-ogranicheniya-prechat-na-dvizhenieto-po-patishtata-1.html", "text": "Остават в сила някои забрани за движение по пътищата. Това съобщават от АПИ.Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:Движението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г.Движението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок 16.07.2018 г.АМ \"Хемус\":Област София:Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно - възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.АМ \"Струма\": няма.АМ \"Марица\":Област Стара Загора:Движението по АМ Марица при км 6+000 в посока гр. Свиленград се осъществява в една лента поради извършване на ремонт на мантинели в средна разделителна ивица. Временно се затваря изпреварващата лента. Движението се осъществява по активната и аварийната лента, като се регулира от сигналисти. Срок до 16.07.2018 г.АМ\"Черно море\":Движението в участъка Варна - Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт \"Звездица\". Срок до 15.10.2018 г.;Движението в участъка Варна - Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г.АМ \"Люлин\":Област София:Движението в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г.Движението в участъка София - Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 16.07.2018 г.Област Перник:Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.07.16", "title": "Забрани и ограничения пречат на движението по пътищата"}
{"url": "https://news.bg/world/italiya-dopusna-koraba-sas-stotitsi-migranti-do-svoe-pristanishte.html", "text": "Италия все пак допусна кораба със стотици мигранти до свое пристанищ, предаде BBC. Той пристигна в Сицилия.На 57 души, жени и деца, е било позволено да слязат на пристанището.Припомняме, че на плавателния съд се намират 450 души и няколко държави седмици наред спорят коя да ги приеме на своя територия.Новото италианско правителство обяви много по-строги мерки за прием на бежанци.Италия съобщи вчера, че Малта и Франция са се съгласили да приемат 100 от 450 мигранти. По-късно германското правителство съобщи, че ", "date": "2018.07.16", "title": "Италия допусна кораба със стотици мигранти до свое пристанище "}
{"url": "https://news.bg/int-politics/sasht-othvarliha-priziva-na-es-da-go-izklyuchat-ot-sanktsiite-sreshtu-iran.html", "text": "Държавният секретар на САЩ Майк Помпео и министърът на финансите Стивън Мнучин отхвърлиха призива на Европейския съюз да освободят финансовия, енергийния и здравния сектор на Общността от американските санкции срещу Иран, съобщава \"Файненшъл таймс\", позовавайки се на дипломати.Мнучин и Помпео са написали нарочно писмо, с което официално са отхвърлили призива на властите на Германия, Франция, Великобритания и на Европейския съюз като цяло да изключат няколко сектора от санкциите, чието изпълнение трябва да започне през август.Двамата висши американски представители са написали, че САЩ искат да създадат \"безпрецедентен финансов натиск\" върху Техеран, за да направи той \"осезаема, демонстрируема и устойчива промяна\" в политиките си, уточняват дипломати, запознати със съдържанието на писмото.Единствените изключения от санкциите ще бъдат онези, които САЩ сметнат за необходими във връзка със собствената си национална сигурност или заради хуманитарни цели.Припомняме, че преди няколко месеца президентът на САЩ Доналд Тръмп изтегли САЩ от ядреното споразумение с Иран от 2015 г., като обеща да възстанови тежките икономически и финансови санкции срещу режима на аятоласите. ", "date": "2018.07.16", "title": "САЩ отхвърлиха призива на ЕС да го изключат от санкциите срещу Иран"}
{"url": "https://news.bg/int-politics/tusk-zove-kitay-sasht-i-rusiya-da-ne-zapochvat-targovski-voyni.html", "text": "Председателят на Европейския съвет Доналд Туск настоя, че Китай, САЩ и Русия са длъжни да не започват търговски войни и призова трите страни да реформират Световната търговска организация (СТО), за да се избегне търговска война, съобщава \"Ройтерс\".\"Призовамам нашите китайски домакини, но също така президентите Тръмп и Путин, съвместно да започнат този процес на задълбочена реформа на СТО\", изтъкна Туск и допълни, че все още има време да се предотврати конфликт и хаос.От своя страна китайският премиер Ли Къцян подкрепи позицията на Туск, отбелязвайки, че правилата на СТО трябва да бъдат актуализирани. Туск и председателят на Европейската комисия Жан-Клод Юнкер в момента са в Пекин, за да се срещнат с китайския премиер за ежегодния диалог между лидерите на ЕС и Китай.По-рано САЩ призоваха за реформа на СТО и дори заплашиха с напускане на организацията, ако тя не промени правилата си. Припомняме, че президентът на САЩ Доналд Тръмп наложи тежки мита върху вноса на стомана и алуминий, а специално срещу Китай наложи мита на стойност десетки милиарди долари и заплаши мерките да бъдат разширени и да засегнат китайски стоки на стойност до 500 млрд. долара. ", "date": "2018.07.16", "title": "Туск зове Китай, САЩ и Русия да не започват търговски войни"}
{"url": "https://news.bg/bulgaria/mayoneza-krasi-e-1-v-kategoriya-si-lyubimi-marki.html", "text": "Майонеза \"Краси\" е безспорен лидер в класацията \"Любими марки\" и един от брандовете, спечелил най-голям потребителски вот. Любимата майонеза на България стигна и до оспорвания финал в категория \"Българска марка-храни и напитки\".Наградите за майонеза \"Краси\" прие мениджърът на компанията Даниела Авджиева с думите: \"Искам да благодаря на всички, които избират ежедневно нашия продукт и са гласували за него! Оценката на потребителите винаги е безпогрешна и най-точна, затова сме щастливи и удовлетворени от признанието им.\"Това е поредната висока оценка за бранда от страна на потребителите в класацията \"Любими марки\", които за четвърта поредна година отреждат лидерска позиция за най-добрата майонеза. Майонеза \"Краси\" е най-продаваният продукт в своя сегмент на пазара у нас, през годините е носител на отличия като Супербрандс, златни медали от Пловдивски панаир, Компания на годината и много др.Над 42 000 души подкрепиха предпочитаните от тях брандове в юбилейното десето издание на класацията \"Любимите марки\" за 2018 г.Инициативата е израз на потребителските предпочитания към даден бранд в различни отрасли. И не просто на предпочитанията, а на една истинска емоционална привързаност към конкретни марки, които, ако изчезнат, биха ни липсвали. \"Любимите марки\" се избират единствено чрез гласуване от страна на крайните потребители.За разлика от други класации, \"Любимите марки\" не разчита на жури при номинациите - те са свободни, основани единствено на потребителските предпочитания и не включват специални пазарни критерии. По този начин \"Любимите марки\" представя не експертното, а потребителското мнение за брандинга.", "date": "2018.07.16", "title": "Майонеза \"Краси\" е №1 в категория си \"Любими марки\""}
{"url": "https://news.bg/int-politics/putin-obyavi-rusiya-mozhe-da-se-gordee-s-organizatsiyata-na-svetovnoto-parvenstvo.html", "text": "Президентът на Русия Владимир Путин обяви, че Русия може да се гордее с начина, по който организира Световното първенство по футбол, съобщават руските медии.\"Ние го направихме и за нашите фенове, и за руските любители на спорта, и за всички любители на спорта по целия свят\", заяви Путин след края на финалния мач между Франция и Хърватия.\"Успяхме да организираме това грандиозно събитие във всичките му аспекти\", добави руският президент.Путин обяви, че е решил да предостави безвизово влизане в Русия до края на годината за всички чужденци, които притежават т. нар. фен паспорти - документ, позволяващ пътуване до Русия без виза за първенството.Фен паспортите позволяваха на притежателите им безвизов достъп до територията на Русия от 4 юни до 15 юли, като те могат да останат в страната до 25 юли.", "date": "2018.07.16", "title": "Путин обяви: Русия може да се гордее с организацията на Световното първенство "}
{"url": "https://news.bg/society/eksperti-ot-ek-idvat-v-balgariya-zaradi-chumata-po-zhivotnite.html", "text": "В България пристига експертна комисия от Главната дирекция \"Здравеопазване и политика за потребителите\" (SANTE) на Европейската комисия.Дирекцията отговаря за здравеопазването на животните, а специалната комисия към дирекцията трябва да провери как българските ветеринарни власти спазват европейските регламенти за справяне със заразните заболявания при животните.Комисията към SANTE идва по покана на директора на БАБХ Дамян Илиев във връзка с огнищата на чума по дребния рогат добитък, които за първи път се появиха в България и Европейския съюз от края на юни.Целта на конкретната проверка е да се определи дали мерките, предприети от българските ветеринарни власти за ограничаване на заразата от чума, съответстват на изискванията.Във връзка с проверката от ЕК Илиев коментира, че икономическите ограничения са наложени за 6 села в две общини, в които има констатирани огнища на заболяването. \"В случай, че започнат да излизат и други огнища, както и в случай, че те не са съгласни, че сме достатъчно стриктни в контрола - възможно е да бъдат върнати санкциите обратно за областите Ямбол и Бургас\", заяви Илиев пред БНР.Припомняме, досега само в Ямболско са умъртвени близо 4 хиляди овце и кози заради чумата. Очаква се умъртвяването на останалите живи животни в огнищата на заразата да продължи.Вчера министърът ба земеделието Румен Порожанов заяви, че вероятно от днес или най-късно утре ще започне изплащането на обезщетения за евтанизираните животни.Във връзка с проверката от БАБХ посочиха, че здравната комисия от ЕС ще даде оценка на дейнсотта БАБХ в рамките на седмица. Междувременно след масовото умъртвяване на животни, в село Шарково са останли едва 160 глави добитък, съобщи БНТ. Общо досега са умъртвени близо 3 300 животни, а фермерите очакват обезщетения за стадата си и продължават да търсят отговори на въпросите си от управляващите.", "date": "2018.07.16", "title": "Експерти от ЕК идват в България заради чумата по животните"}
{"url": "https://news.bg/economics/rabotodatelite-pak-boykotirat-pregovorite-za-minimalnite-osiguritelni-dohodi.html", "text": "За трета поредна година работодателските организации (АИКБ, БСК, БТПП и КРИБ, обединени в Асоциация на организациите на българските работодатели (АОБР), призовават браншовите организации да не участват в предстоящите преговори за определяне на минималните осигурителни доходи (МОД) за 2019 г.Според работодателските организации практиката за определяне на МОД показва безсилие на контролната система да се справи с недекларирания труд.\"Нещо повече, по този начин се увеличава сивият сектор, оказва се натиск върху заетостта в отделни региони, сектори, предприятия в депресивно състояние, на уязвимите социални групи с ниска квалификация, като се намалява нетното възнаграждение на наетите лица\", изтъкват работодателските организации. Те твърдят, че такава практика не съществува в страните членки на ЕС и България многократно е критикувана по този въпрос от страна на Европейската комисия.Членовете на АОБР са убедени, че условията и заплащането на труда, както и актуализирането на минималните възнаграждения за съответните длъжностни позиции следва да се определят чрез колективни трудови договори и да са валидни за съответните страни по тези договори, без да се разпростират върху цялата икономика.В допълнение, АОБР напомня, че приетата през април правителствена средносрочна бюджетна прогноза предвижда нарастване през 2019 г. на минималната работна заплата и на компенсацията на един зает с 6,6%, при двойно по-нисък ръст на производителността на труда (3,2%).", "date": "2018.07.16", "title": "Работодателите пак бойкотират преговорите за минималните осигурителни доходи"}
{"url": "https://news.bg/regions/zhilishtna-sgrada-gorya-v-shumen.html", "text": "Триетажна жилищна сграда се запали снощи в Шумен, съобщи БНТ.При инцидента няма пострадали хора. Материалните щети обаче са значителни. След възникването на пожара на мястото са пристигнали пожарникари, които са евакуирали хората от сградата.Пламналата жилищна сградата се намира в близост до болницата в Шумен. Според разкази на съседи един от собствениците на сградата запалил огън, за да вари консерви, след което се прибрал вкъщи да гледа финала на Световното първенство по футбол. Откритият огън бил без надзор и вятърът го раздухал, откъдето възникнал и пожара.На мястото пристигнали три екипа на пожарната, както и полиция и линейка.\"Като тръгна горе към покрива, пожарът наистина беше голям. В началото като тръгнаха да гасят, той тръгна да се развива, обхвана целия покрив, явно е гредоред. Гръмнаха три газови бутилки, чуха се, тука бяхме отвънка и се чуха как гръмнаха, вдигнаха покрива, част от керемидите\", разказаха свидетели на пожара.", "date": "2018.07.16", "title": "Жилищна сграда горя в Шумен"}
{"url": "https://news.bg/bulgaria/potrebitelite-izbraha-hisar-za-lyubima-marka.html", "text": "Лидер за 4-ти път в категория \"Бутилирана вода\" на единствената потребителска класация у нас \"Любими марки\" е \"Хисар\".Минерална вода \"Хисар\" се използва от преди повече от 2000 години. Това е водата, която са пили императори и царе. Траки, византийци, славяни и българи предават през вековете на възход и разруха славата на целебната вода.Не случайно в града на здравето - Хисаря е основано първото предприятие за бутилиране на минерална вода у нас, а сведенията за същото водоналивно предприятие датират от времето на цар Борис III. Марката с дълга история е добре позната на българския потребител и е неотменна част от неговия избор.\"Хисар\" е предпочитаната вода у нас според близо 5 000 от гласувалите в класацията, като след нея се нареждат \"Михалково\" и \"Бачково\".Приза за \"Хисар\" прие Бойка Модева като сподели: \"Отличието ни е още по-ценно, защото показва емоционалното отношение и привързаност към бранда. Благодарни сме на всички, които ни вярват и предпочитат, осъзнаваме отговорността да ставаме все по-добри, защото нашите потребители го заслужават.\"\"Любими марки\" е уникална потребителска класация, основана само и единствено върху мнението и нагласите на потребителите. По този начин \"Любимите марки\" представлява не експертното, а потребителското мнение за брандинга. В десетото юбилейно издание на класацията тази година участваха над 42 000 потребители, а за финалисти в Топ 3 се бориха 350 марки в общо 35 категории.", "date": "2018.07.16", "title": "Потребителите избраха \"Хисар\" за любима марка"}
{"url": "https://news.bg/int-politics/nato-veche-e-silno-i-bogato-ubezhdava-tramp.html", "text": "Президентът на САЩ Доналд Тръмп обяви в профила си в \"Туитър\", че срещата на върха на НАТО в Брюксел, на която той присъства през миналата седмица, е била успешна и е била неправилно отразена от голяма част от медиите.\"Получих много обаждания от лидери на страни членки на НАТО, които ми благодариха, че помогнах да ги събера и да ги накарам да се съсредоточат върху финансовите задължения както понастоящем, така и за в бъдеще. Имахме наистина страхотна среща на върха, която беше неправилно отразена от голяма част от медиите. НАТО вече е силен и богат!\", подчерта Тръмп.По време на самата среща на 11 и 12 юли американският държавен глава се конфронтира с партньорите си заради твърде недостатъчните разходи, които те отделят за отбрана, като настоя освен за изпълнение на целта за военни разходи в размер на 2% от БВП, също така и за в бъдеще военните разходи на страните членки на Алианса да достигнат 4 на сто от БВП.  ", "date": "2018.07.16", "title": "НАТО вече е силно и богато, убеждава Тръмп"}
{"url": "https://news.bg/world/36-yat-balgarski-voenen-kontingent-zapochna-misiyata-si-v-afganistan.html", "text": "На официална церемония в Кандахар, Афганистан, 36-ят български военен контингент прие изпълнението на задачите в мисията на НАТО \"Решителна подкрепа\", съобщиха от Министерството на отбраната.Българските военнослужещи ще изпълняват задачи, свързани основно с организиране на контролно-пропускателния режим на автомобилния и пешеходния трафик на летището в Кандахар, както и с обучение, съветване и методическо подпомагане на формирования и военнослужещи от Афганистанската национална армия.Националните командири на 35-я и на 36-я български военни контингенти полковник Георги Маргитин и полковник Веселин Василев подписаха акта за сдаване и приемане на правомощията, в присъствието на председателя на комисията полковник Недко Симеонов от Съвместното командване на силите.Командирът на летище Кандахар връчи на военнослужещите от 35-ия български контингент медали за участие в мисията на НАТО \"Решителна подкрепа\" и им благодари за достойната служба.На церемонията присъстваха военнослужещи от коалиционни страни-партньори.", "date": "2018.07.16", "title": "36-ят български военен контингент започна мисията си в Афганистан"}
{"url": "https://news.bg/int-politics/germaniya-pritesnena-veche-ne-mozhem-napalno-da-razchitame-na-sasht.html", "text": "Външният министър на Германия Хайко Маас обяви, че Европа не може да разчита на Доналд Тръмп и трябва се обедини, след като американският президент нарече Европейския съюз \"враг\" по отношение на търговията, съобщава \"Ройтерс\".\"Вече не можем напълно да разчитаме на Белия дом\", коментира Хайко Маас, допълвайки: \"За да поддържаме партньорството си със САЩ, трябва да го пренастроим. Първата очевидна последица може да бъде само, че трябва да се сближим още повече в Европа.\"\"Европа не трябва да позволява да бъде разделяна, колкото и остри да са вербалните атаки и абсурдни да са публикациите в \"Туитър\", настоя още германският първи дипломат, очевидно имайки предвид атаките на Тръмп в социалната мрежа по търговския спор между САЩ и ЕС.Изявлението на Хайко Маас е по повод вчерашно интервю на американския президент, в което той разкритикува остро търговските практики на Общността и обяви ЕС за \"враг\".\"Смятам, че имаме много врагове. Смятам, че Европейският съюз е враг, това, което вършат срещу нас в търговията. Не бихте си помислили за Европейския съюз, но те са враг\", настоя Тръмп.", "date": "2018.07.16", "title": "Германия притеснена: Вече не можем напълно да разчитаме на САЩ"}
{"url": "https://news.bg/politics/makedonski-voenni-za-prav-pat-uchastvaha-v-balgaro-amerikansko-uchenie.html", "text": "За първи път македонски военни участваха в съвместната българо-американска подготовка \"Тракийско лято - 2018\", съобщиха от Министерството на отбраната.Международната съвместна българо-американска подготовка \"Тракийско лято - 2018\" се провежда в района на летище Крумово от 10 юли.Македонските военни от Силите за Специални операции на югозападната ни съседка преминаха подготвителен курс по парашутна подготовка в учебния център на 68-ма бригада \"Специални сили\".Те имаха и учебно-тренировъчни дневни парашутни скокове от военнотранспортен самолет С-130 \"Херкулес\" на Военновъздушните сили на САЩ. Командирът на 68-ма бригада \"Специални сили\" бригаден генерал Явор Матеев връчи на военнослужещите от Република Македония сертификат за изпълнение на парашутен скок.", "date": "2018.07.16", "title": "Македонски военни за пръв път участваха в българо-американско учение"}
{"url": "https://news.bg/regions/otkriha-izguben-78-godishen-mazh-pod-vrah-perelik.html", "text": "78-годишен мъж се изгуби под връх Перелик вчера, 15 юли. Мъжът беше намерен по-рано днес в хода на спасителна акция, съобщи \"\".78-годишният мъж от Смолян е прекарал нощта в подножието на върха, над 2 000 метра надморска височина.Сигналът за загубения мъж е подаден вчера около 16 часа вчера в клона на Планинската спасителна служба в Пампорово. Веднага е сформиран екип от 9 спасители, които започнали издирването. Спасителите обаче не открили мъжа до настъпването на нощта.Тази сутрин акцията беше подновена от 6 спасители с куче. Те тръгнали към върха и намерили мъжа в сравнително добро състояние, въпреки че той имал здравословни проблеми.Изяснено е, че мъжът бил с компания в неделя, но решил да се разходи сам за гъби. Неговите близки се опитали да го намерят, но не успели и потърсили професионална помощ.Припомняме, планинските спасители бяха доста заети през изминалия уикенд. Две възрастни туристки от Пловдив бяха открити невредими след 3-дневно издирване от спасители в манастир в местността Гонда вода. Млад мъж получи помощ, след като си счупи крака в района на Златните мостове във Витоша. Жена с наранен глезен пък беше спасена край хижа \"Безбог\" в Пирин, като за спасителната операция бяха ангажирани 20 спасители. Друг мъж бе открит мъртъв в района между село Железница и Плана планина.", "date": "2018.07.16", "title": "Откриха изгубен 78-годишен мъж под връх Перелик"}
{"url": "https://news.bg/int-politics/tusk-sryaza-tramp-da-narichash-es-vrag-na-sasht-e-falshiva-novina.html", "text": "Председателят на Европейския съвет Доналд Туск обяви, че президентът на САЩ Доналд Тръмп \"разпространява фалшива новина\", наричайки Европа враг на САЩ, като призова настоятелно срещата между Тръмп и Путин днес да защити световния ред, съобщава \"Франс прес\".Тръмп заяви вчера, че Европейският съюз бил враг на САЩ в търговията, като също така нарече Русия и Китай врагове в някои отношения, преди срещата му с руския президент Владимир Путин в Хелзинки.\"Америка и ЕС са най-добри приятели. Който казва, че сме врагове, разпространява фалшива новина\", написа Туск в профила си в \"Туитър\" по време на срещата на върха между ЕС и Китай в Пекин, без да споменава Тръмп директно.Тръмп често използва термина \"фалшива новина\", когато не е съгласен с някаква информация в медиите.\"Европа и Китай, Америка и Русия, днес в Пекин и в Хелзинки, са съвместно отговорни за подобряването на световния ред, а не за разрушаването му\", коментира Туск в отделен туит.\"Надявам се това послание да стигне до Хелзинки\", добави бившият полски премиер.Туск повтаря по-широки опасения, че Тръмп събаря международния ред след Втората световна война, в който САЩ изградиха система от алианси и правила за постигане на мир и просперитет.Тръмп коментира в интервю за CBS вчера, че \"смятам, че Европейският съюз е враг в сферата на търговията\".Американският президент също така възобнови обвиненията си, че Европейският съюз се възползва от САЩ в търговията.Администрацията на Тръмп наложи мита върху вноса на стомана и алуминий от Европа, както и върху продукти от Мексико, Канада и Китай, предизвиквайки ответни мерки и опасения за търговска война.Туск предупреди в Пекин, че напреженията в търговията биха могли да се превърнат в \"открит конфликт\".", "date": "2018.07.16", "title": "Туск сряза Тръмп: Да наричаш ЕС враг на САЩ е фалшива новина"}
{"url": "https://news.bg/crime/na-kapitan-andreevo-zadarzhaha-hilyadi-drehi-i-parfyumi.html", "text": "6102 текстилни изделия, парфюми, чанти и аксесоари със съмнения, че са произведени в нарушение на права върху интелектуалната собственост, задържаха на 4 юли митничари на МП Капитан Андреево.Стоката е открита при проверка на автобус, с турска регистрация, влизащ в страната от Турция. Шофьорът и пътниците заявили, че не внасят лични вещи, стоки или валутни ценности за деклариране. В багажното отделение са открити хиляди стоки, с търговски характер, опаковани в кашони.В хода на проверката е установено, че стоките са собственост на един от пътниците. Открити са 3925 текстилни изделия, по-голяма част от тях детски комплекти, тениски и къси панталони, бельо и летни шалове, както и 720 парфюма и тоалетни води, по 469 броя чанти и колани, 441 портмонета, както и 78 чифта чехли и маратонки. Всички носят обозначенията на 22 световноизвестни търговски марки, сред които Louis Vuitton, Adidas, Nike, Puma, Calvin Klein, Gucci, Philip Plein, Armani.В изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения имитациите са задържани и за случая ще бъдат информирани правопритежателите на търговските марки.Във връзка със защитата на права върху интелектуалната собственост в изпълнение на Регламент 608/2013 г. на ЕС и Закона за марките и географските означения през шестте месеца на 2018 година при 143 случая на МП Капитан Андреево са задържани 124 414 артикула. Образувани са 633 преписки. Най-често задържаните стоки през периода са облекла, парфюми и козметика, чанти, портмонета, обувки, маратонки.", "date": "2018.07.16", "title": "На \"Капитан Андреево\" задържаха хиляди дрехи и парфюми"}
{"url": "https://news.bg/crime/balgarinat-saden-nay-chesto-za-narusheniya-na-patya-no-prodalzhava-da-kara-kato-dzhigit.html", "text": "През 2017 година в България са извършвани най-много престъпления с общоопасен характер. Това сочат данни на Националния статистически институт (НСИ) относно престъпленията, завършили с осъждане, и осъдените лица по глави от Наказателния кодекс (НК).В рамките на изминалата 2017 година са приключили делата за 34 535 извършени престъпления. Съдебните дела за 11 482 от тях са завършили с ефективно осъждане, за 15 271 - с условно осъждане, за 825 - с оправдаване, за 351 - с прекратяване, а за 6 606 - с освобождаване от наказание.Данните на НСИ показват, че през 2017 година у нас са извършени 12 837 престъпления с общоопасен характер. Това са престъпления, извършени по общоопасен начин или с общоопасни средства, по транспорта и съобщенията, против народното здраве и околната среда и други. Тези престъпления представляват 48% от всички наказателни престъпления през изминалата година.Осъдените за извършването на този вид престъпления са 11 582, или 44.9% от общия брой на осъдените през 2017 година лица. В сравнение с предходната 2016 година се наблюдава увеличение на броя на престъпленията с 5.2% и намаление на осъдените лица за извършени общоопасни престъпления с 1.3%.В структурата на общоопасните престъпления най-голям е броят на престъпленията по транспорта и съобщенията - 9 731, или 75.8% от общия брой на общоопасните престъпления. За извършването на този вид престъпления са осъдени 8 979 лица, или 77.5% от осъдените за извършени общоопасни престъпления.Въпреки че годишно се издават осъдителни присъди за близо 10 хиляди престъпления на пътя, изглежда българите продължават да шофират като джигити. Данни от статистиката на МВР относно пътните инциденти през 2017 година сочат, че у нас са регистрирани 6 846 тежки пътнотранспортни произшествия. При тези катастрофи са загинали 678 души, а 8 630 души са били ранени.Данните към края на месец юни 2018 година сочат, че за първите шест месец на годината у нас са регистрирани 3 034 тежки катастрофи. Загиналите са 242 души, а ранените - 3 889 души. Престъпленията, свързани с наркотици, завършили с осъждане през 2017 г., са 2 402 или с 15.5% повече в сравнение с 2016 година. Наказаните за тях лица са 1 991, като увеличението спрямо предходната година е с 4.5%.След общоопасните криминални деяния у нас се извършват най-много престъпления против собствеността. Тези престъпления се нареждат на второ място в структурата на деянията, завършили с осъдителна присъда през 2017 г. Броят на тези престъпления е 5 692, или 21.3% от всички престъпления, завършили с осъждане. Спрямо 2016 година това е с 10.3% по-малко. Осъдени са 6 427 лица, или 24.9% от общия брой на осъдените през 2017 година.Сред престъпленията против собствеността най-разпространени са кражбите на имущество - 65.9% от престъпленията против собствеността и 14.0% от общия брой на всички престъпления, завършили с осъждане. С осъдителна присъда са приключили делата за 3 752 извършени кражби, а осъдените за тях лица са 4 443.По своята правна и криминална характеристика грабежите са сред най-тежките престъпления против собствеността - през 2017 г. за 605 грабежа са осъдени 703 лица.За извършени 560 измами са осъдени 602 лица, или 9.4% от осъдените за престъпления против собствеността.На трето място в структурата на криминалните деяния се нареждат престъпленията против дейността на държавни органи, обществени организации и лица, изпълняващи публични функции. През 2017 г. с осъждане са завършили 1 681 такива престъпления, което е 6.3% от всички наказани престъпления. За този вид престъпления са осъдени 1 732 лица, или 6.7% от общия брой на осъдените лица.Незаконното преминаване през граница е най-разпространеният вид сред тези престъпления. За 811 нарушения на държавната граница са осъдени 897 лица, или съответно 48.2% от престъпленията и 51.8% от осъдените за престъпления против дейността на държавни органи, обществени организации и лица, изпълняващи публични функции. В сравнение с 2016 г. е регистриран спад с 46.9% на престъпленията, завършили с осъждане, и с 49.4% на осъдените лица за извършването на този вид престъпления.За 94 превеждания през граница са осъдени 143 лица, или 8.3% от наказаните за престъпления против дейността на държавни органи, обществени организации и лица, изпълняващи публични функции.През 2017 г. с осъдителна присъда са приключили и делата за 2 009 извършени престъпления против стопанството - общи стопански престъпления, престъпления против кредиторите и в отделни стопански отрасли, против митническия режим и против паричната и кредитната система. Това е 7.5% от общия брой на наказаните престъпления, като за тях са осъдени 2 023 лица, или 7.8% от всички осъдени лица.През 2017 г. са наказани 1 745 престъпления против личността - убийства, телесни повреди, отвличане и противозаконно лишаване от свобода, принуда, обида и клевета, разврат и трафик на хора. Тези престъпления представляват 6.5% от всички престъпления, завършили с осъждане у нас през 2017 година. За извършването им са осъдени 1 509 лица, или 5.8% от общия брой на лицата с влезли в сила присъди през годината.Сред престъпленията против личността най-много са причинените телесни повреди, като с осъдителна присъда са завършили делата за 836 престъпления. Броят на осъдените лица за извършването на този вид престъпления е 789, или 52.3% от общия брой на осъдените за извършени престъпления против личността.С изключително висока обществена опасност сред престъпленията против личността са умишлените убийства. С осъдителни присъди са завършили делата за 90 убийства (довършени и опити), като за извършването им са осъдени 102 лица.С осъждане са приключили 247 наказателни дела за разврат, а осъдените лица са 211.Наказаните през 2017 г. изнасилвания (довършени и опити) са 44, като за тях са осъдени 47 извършители.За трафик на хора с осъдителни присъди са завършили 99 наказателни дела. Осъдените лица за този вид престъпления са 38.Освен гореизброените престъпления през 2017 г. са осъдени още над 2 500 души за други деяния:", "date": "2018.07.16", "title": "Българинът съден най-често за нарушения на пътя, но продължава да кара като джигит"}
{"url": "https://news.bg/int-politics/kralitsata-papata-i-sega-tramp-putin-kara-vsichki-da-chakat.html", "text": "Известен със закъснението си за официални разговори, руският президент Владимир Путин го направи отново днес - този път \"жертва\" беше американският президент Доналд Тръмп, съобщава \"Асошиейтед прес\".Путин отдавна се стреми да се срещне с Тръмп, но руският държавен глава закъсня с 35 минути за тяхната изкъсо следена среща във финландската столица Хелзинки.Забавянето продължи дългогодишна традиция, чието начало датира от първото избиране на Путин за президент през 2000 г.Сред известните жертви на липсата на точност на Путин са британската кралица Елизабет II и папа Франциск.През 2014 г. Путин закъснява с часове за среща с германския канцлер Ангела Меркел, след като предишната му спирка в Сърбия продължава по-дълго от обикновено, включваща проточил се военен парад.Някои наблюдатели на Кремъл разглеждат липсата на точност на Путин като умишлена тактика, с която се опитва да вади от равновесие събеседниците си, но други посочват, че това изглежда по-скоро лична черта от характера, а не добре изчислена стратегия.Путин също така хронично закъснява за официални събития в Москва, често защото позволява предишни срещи да продължават по-дълго от очакваното.Той често провежда срещи късно вечерта и започва работните си дни сравнително късно.", "date": "2018.07.16", "title": "Кралицата, папата и сега Тръмп - Путин кара всички да го чакат"}
{"url": "https://news.bg/crime/dozhivotna-prisada-za-german-kostin.html", "text": "Герман Костин получи доживотен затвор за убийството на Никита Плотников и Анна Леонтиева. Състав на Софийския градски съд наложи доживотна присъда без право на замяна.Мнението на адвокат Капка Гергинова, защитник на обвиняемия Герман Костин, обаче беше, че доказателствата, които е събрало обвинението, са едни \"некачествено събрани доказателства\".На финалната права е делото за , чието тяло бе намерено край село Пасарел в куфар. Край Приморско пък бяха открити останки от човешко тяло, идентифицирани като майката на Никита - Ана Леонтиева.За убийството на 5-годишния Никита Плотников, е обвинен руският гражданин Герман Костин.Според адвокат Гергинова прокуратурата не е посочила нито един достоверен факт, който да показва, че подсъдимия Костин е извършил престъплението. Пред журналисти тя коментира, че единственото, което може да поиска от съдебния състав на база на събраните доказателства, е подсъдимият да бъде признат за невинен.Делото за убийството е към финала си, като днес се очаква в съдебната зала да се чуят пледоариите. Прокуратурата поиска най-тежкото възможно наказание - доживотна присъда.Защитата оспори отново самото протичане на делото, като заяви, че са в нарушение редица процедури по връчване на дължимите по Европейска конвенция за защита на правата на човека документи на обвиняемия, които са написани на неразбираем за него език. И днес беше депозинара молба за предоставяне на преводачи.В доклада са пропуснати протоколи от съдебни заседания и не е бил направен опит да му бъдат връчени други материали по делото. Защитата атакува и престоя на Герман Костин в ареста и посочи, че към делото не са приложени извършени прегледи от посочени от Военномедицинска академия експерти.Подсъдимият определи настоящия съдебен състав като нечестен, неангажиран и некомпетентен и поиска отвод на съдебния процес. Той поиска да му окаже необходимото лечение, както и да му се предоставят необходимите документи, с които да си защити правата в България и Европейския съюз.Според прокуратурата вината на Герман Костин категорично е доказана от разпита на свидетелите и от събраните доказателства по делото. Прокурорът изтъкна пълното съвпадение по ДНК профилите, които доказали, че той е извършил убийството. Биологичните и ДНК изследвания показали и материали, с които се установило, че той е убил и майката на детето - Анна Леонтиева.След края на съдебното заседание, адвокат Капка Гергинова обясни пред журналисти, че ще обжалва решението на съда в 15-дневен срок пред Софийския апелативен съд. Тя за пореден път заяви, че от държавното обвинение не са представили достоверни доказателства, които да гарантират, че Герман Костин е извършителят на престъплението.На въпрос на news.bg как би коментирала резултатите от ДНК експертизите, които разкриват, че неговите резултати отговорят на тези на убиеца, адвокат Гергинова акцентира, че ДНК експертизите не показват кой е извършителят на убийството, а са показали, че по една кърпа, която е от баня, има косъм от крайник или полов орган. Кърпата е седяла в една общо жилище. Просто трима души са се бърсали с нея и експертизата не доказва кой е извършителят на убийството, смята тя.", "date": "2018.07.16", "title": "Доживотна присъда за Герман Костин"}
