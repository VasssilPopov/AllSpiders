{"url": "https://news.bg/bulgaria/avtobus-izgorya-na-pat-za-makedoniya.html", "text": "Автобус с 46 пътници изгоря на пътя между Кюстендил и граничния пункт \"Гюешево\" край местността Дервена, предаде БНТ.Той е превозвал група, която е пътувала от София за Македония,Съобщава се, че няма пострадали хора. Сигналът за пожара е подаден малко след 18: 30 часа.Автобусът е на българска туроператорска фирма, уточняват от областната дирекция на полицията.По първоначални данни става дума за късо съединение, което е предизвикало пожар по време на движение. Шофьорът е отбил от пътя и всички пътници са били евакуирани.", "date": "2018.04.19", "title": "Автобус изгоря на път за Македония"}
{"url": "https://news.bg/politics/mareshki-prav-izleze-ot-konsensusniya-ksns.html", "text": "С консенсус приключвал КСНС, според лидера на Воля Веселин Марешки. Уточнявали се текстовете по становището на съвета.Сирия не била заплаха за България. От думите му стана ясно, че позицията на Министерски съвет за конфликта в Сирия не е била обсъдена на КСНС.Разговаряно е за модернизацията на армията, по което пак е имало съгласие. Разногласие възникнало само по сроковете, в които да имаме модерна войска.Няма заплаха за сигурността, ситуацията е максимално спокойна, увери Марешки.Темата, обявена от държавния глава Румен Радев за днешния Консултативен съвет по националния сигурност беше: \"Актуални рискове и заплахи за националната сигурност на Република България. Състояние на Въоръжените сили. Необходими мерки\".Началният час на съвета беше 14 и участниците разговаряха повече от четири часа.Припомняме,  при президента се проведе в първите дни на годината и беше с тема \"Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\".Преди това през октомври - ноември 2017 година се наложи Консултативният съвет , след като първото заседание бе . Опозицията в лицето на  в саботаж. Зададената тогава тема беше борбата с корупцията.През : \"Рискове и заплахи за националната сигурност на Република България и необходими мерки за нейното укрепване\".", "date": "2018.04.19", "title": "Марешки пръв излезе от консенсусния КСНС"}
{"url": "https://news.bg/world/ep-prizova-turtsiya-da-osvobodi-gratskite-voynitsi.html", "text": "Европейският парламент призова Турция бързо да приключи съдебния процес и да освободи двамата гръцки войници, задържани през март, обявиха от законодателния орган.Евродепутатите подчертаха, че двамата гръцки войници са под стража в турски затвор повече от месец, без да са им повдигнати обвинения и да са наясно с престъпленията, в които са обвинени. Предишни случаи на подобно неумишлено пресичане на границата от гръцки и турски войници са били разрешавани на място на нивото на местните военни власти.Европейския парламент призовава турските власти бързо да приключат съдебния процес, да освободят двамата гръцки войници и да ги върнат в Гърция, както и да следват стриктно правните процедури и да уважават, за всички засегнати, човешките прави, залегнали в международното право, включително и Женевската конвенция.Текстът призовава Съвета, Комисията и Европейската служба за външна дейност да покажат солидарност към Гърция и да призоват за незабавното освобождаване на двамата гръцки войници във всички контакти и комуникации с турски лидери и власти в съответствие с международното право и добросъседските отношения.Междувременно гръцки медии съобщават, че единият от осемте задържани турски войници в Гърция след неуспешния опит за преврат в Турция през юли 2016 г. е освободен.Държавният съвет - най-висшият административен съд в Гърция, взе решение единият от войниците да бъде освободен. Очаква се подобно решение да бъде взето и за останалите войници.Но освободеният военнослужещ не може да напуска Гърция и ще остане на тайна локация при засилени мерки за сигурност. Молбата му за убежище се разглежда.Преди дни правосъдният министър Ставрос Контонис заяви, че войниците ще бъдат освободени до май, тъй като изтича максималният срок за задържане от 18 месеца.Анкара настоява турските войници да бъдат предадени на страната, тъй като са участвали в опита за пуч.", "date": "2018.04.19", "title": "ЕП призова Турция да освободи гръцките войници"}
{"url": "https://news.bg/int-politics/kralitsa-elizabet-natarti-za-plastmasovite-otpadatsi-na-britanskata-obshtnost.html", "text": "Кралица Елизабет II откри срещата на върха, провеждаща се веднъж на две години, на оглавяваната от Великобритания Общност на нациите (по-известна като Британската общност), като призова 53-те страни членки на общността да предприемат действия за намаляване на замърсяването с пластмаси, съобщава ДПА.\"Ние сме една от големите приобщаващи сили... и изглежда, че ставаме все по-силни от година на година\", изтъкна кралицата пред 53-те правителствени ръководители, включително британският премиер Тереза Мей и индийския премиер Нарендра Моди.Тя подчертала инициативите на Общността на нациите, включително \"синята харта\" за опазване на морската околна среда, изтъквайки, че британското кралско семейство било \"гордо да играе роля\" в тях.Мей отдаде почит на \"службата и отдадеността\" на кралицата към Общността на нациите, която Елизабет II оглавява от 1952 г.\"Вие бяхте вярна на най-дълбоките ценности на Британската общност - гласът на най-малката страна членка е точно толкова ценен, колкото и на най-голямата; че най-богатите и най-бедните застават рамо до рамо\", изтъкна Тереза Мей в реч.\"За вашата служба, за вашата отдаденост, за вашето постоянство - благодарим ви\", допълни британският премиер.Тереза Мей по-рано призова другите страни по време на двудневната среща на върха да последват плана на Великобритания да прекрати продажбата на пластмасови сламки, пластмасови бъркалки и пластмасови клечки за уши.\"Пластмасовите отпадъци са една от най-големите екологични заплахи, пред които е изправен светът, поради което опазването на морската околна среда е от централно значение за дневния ред на ръководителите на страните от Общността на нациите\", допълни британският премиер.Повечето от 53-те държави в Британската общност, създадена през 1949 г., някога са били управлявани пряко или непряко от Великобритания.", "date": "2018.04.19", "title": "Кралица Елизабет натърти за пластмасовите отпадъци на Британската общност"}
{"url": "https://news.bg/crime/30-godini-zatvor-za-dvoynoto-ubiystvo-po-rasistki-podbudi-v-pazardzhik.html", "text": "Иван Николов, който , ще лежи 30 години в затвора. Това решение потвърди Върховният касационен съд.Жестокото двойно убийство е извършено по расистки подбуди. Асен и Василка Илиеви бяха убити през месец ноември 2016 година на улица \"Дунав\" в Пазарджик.Тогава Иван Николов, който е бил дрогиран, нахлува в дома на семейството. Двамата гледали телевизия. Мъжът убива 77-годишния Асен Илиев, пробождайки го 14 пъти с нож. Николов умъртвява жената, нанасяйки 9 удара с ножа.След бруталните убийства Николов пренася телата на двете жертви и ги оставя на тротоара зааедно с оръжието.На следващия ден органите на реда задържат Николов, след като той стреля с въздушна пушка и ранява две жени в краката.Припомняме, Окръжният съд в Пазарджик осъди Николов на 25 години затвор за двойното убийство. Виновният призна вината си, което му спести доживотната присъда.Адвокатът на Николов обжалва присъдата и поиска присъда от 22 години затвор, но вместо да уважи иска, съдът увеличи присъдата на 30 години.С решението на Върховния касационен съд 30-годишната присъда на Николов става окончателна.Той трябва да плати и 600 000 лева кръвнина на трите деца на убитите.", "date": "2018.04.19", "title": "30 години затвор за двойното убийство по расистки подбуди в Пазарджик"}
{"url": "https://news.bg/world/rusiya-v-siriya-otkriha-hlor-ot-germaniya-i-granati-ot-velikobritaniya.html", "text": "Контейнери с хлор от Германия и димни гранати, произведени в английския град Солсбъри, са открити в освободените територии в Източна Гута, Сирия.Това съобщи говорителят на руското външно министерство Мария Захарова, цитирана от местни медии.\"\", разкри Захарова на пресконференция в Москва.Според нея откритията подкопават \"вярата в човечността\" на ръководството на някои държави, които \"дават такива нареждания и вземат подобни решения\".Припомняме, именно град Солсбъри нашумя около отравянето на бившия руски двоен агент Сергей Скрипал и дъщеря му Юлия. Британските власти твърдят, че Русия е използвала химически агент новичок, за да ги отрови. Москва категорично отрича.В същото време Захарова заяви, че Великобритания може да бъде добре описана като рекордьора в света по извършени престъпления срещу човечеството.Захарова отговори на коментар на британския посланик в Москва, който обяви, че Русия стои зад редица убийства.Великобритания е свързана с най-много случаи на геноцид в света. Ужасяваща е мисълта колко милиони невинни хора са убити в британските колонии, атакува говорителят и добави, че според различни данни британските колонизатори са избили 90-95% от аборигените при колонизирането на Австралия.Захарова разкри 17 страници архивна информация, в която се описват брутални действия на Обединеното кралство в света в дълъг период от историята.", "date": "2018.04.19", "title": "Русия: В Сирия откриха хлор от Германия и гранати от Великобритания"}
{"url": "https://news.bg/int-politics/bryuksel-skastri-sarbiya-sled-kato-sheshel-stapka-znameto-na-harvatiya.html", "text": "Европейската комисия разкритикува инцидент в Сърбия, която е кандидат за членство в Европейския съюз, след като сръбският депутат ултранационалист Воислав Шешел стъпка знамето на Хърватия в сръбския парламент, съобщава \"Ройтерс\".Инцидентът накара делегация от съседна Хърватия, която е член на ЕС от 2013 г., вчера да преустанови посещението си в Сърбия, което трябваше да бъде част от усилията за подобряване на отношенията между двете страни.\"Това, на което станахме свидетели вчера, не принадлежи на демократична институция\", изтъкна говорителят на ЕК, добавяйки: \"Всъщност това е неуважително към демократична институция, представляваща гражданите и всички онези, които работят за добросъседски отношения и регионално сътрудничество.\"Европейската комисия оказва натиск за разширяване на ЕС към Западните Балкани, които все още са белязани от наследството на етническите войни, водени през 1990-те години, довели до разпадането на Югославия.Отношенията между Белград и Загреб са изострени, откакто Хърватия води война за независимост с контролираните от Сърбия югославски сили, в която бяха избити около 20 хил. души.Шешел, който е ръководител на Сръбската радикална партия, грабна знамето в зала пред пленарната зала в Белград, хвърли го на пода, стъпка го и се опита да го разкъса, докато псуваше. Хърватската делегация е наблюдавала цирка.", "date": "2018.04.19", "title": "Брюксел скастри Сърбия, след като Шешел стъпка знамето на Хърватия "}
{"url": "https://news.bg/world/pravoslavnata-tsarkva-na-ukrayna-na-pat-da-obyavi-nezavisimost-ot-moskva.html", "text": "Православната църква на Украйна може да стане независима от Москва според условия в президентска инициатива, която днес депутатите одобриха, съобщава \"Ройтерс\".Според президента Петро Порошенко подобно решение ще затрудни Русия да се намесва в украинските дела.Киев разглежда Руската православна църка като инструмент на Кремъл за оказване на влияние.През миналата седмица Порошенко се срещна с вселенския патриарх Вартоломей в Истанбул, за да потърси подкрепата му украинската църква да получи автокефален статут, което означава независимост от руската църква.\"\", заяви президентът на Украйна пред парламента.Този въпрос вече не е само църковен. Става въпрос най-накрая да се сдобием с независимост от Москва, добави той.Той сравни отделянето от руската църква с присъединяване на страната към ЕС и НАТО, защото Кремъл използва руската църква като един от ключовите си лостове за оказване на влияние в Украйна.Московската патриаршия, която е част от Руската православна църква, се възприема като единствената православна църква в Украйна.", "date": "2018.04.19", "title": "Православната църква на Украйна на път да обяви независимост от Москва"}
{"url": "https://news.bg/regions/mazutni-petna-i-kupishta-plastmasa-plavat-po-dunav.html", "text": "Мазутни петна и купища пластмасови боклуци са замърсили крайбрежието на река Дунав край Русе, съобщи БГНЕС.Замърсяването е установено в района на индустриалната зона в Русе, в посока град Мартен.Замърсяването е констатирано и от проверка, извършена от експерти на Регионалната инспекция по околната среда и водите в Русе, Басейнова дирекция \"Дунавски район\" и Изпълнителната агенция \"Морска администрация\". Експертите са взели проби от водите на реката.Хора, работещи в близост до зоната, се оплакват и от неприятна миризма, която идвала от замърсяването.Припомняме, в района на индустриалната зона в Русе функционират няколко петролни бази и рафинерии.Това не е първият случай на подобно замърсяване.", "date": "2018.04.19", "title": "Мазутни петна и купища пластмаса плават по Дунав"}
{"url": "https://news.bg/world/top-generali-na-rusiya-i-nato-obsadiha-siriya-i-voennata-deynost-v-evropa.html", "text": "Началникът на Генералния щаб на въоръжените сили на Русия Валерий Герасимов и върховният командващ на НАТО Къртис Скапароти проведоха среща в азербайджанската столица Баку, където обсъдиха Сирия и военната дейност в Европа, съобщават медии.\"\", се казва в съобщение на Министерството на отбраната на Русия.Москва и НАТО са в противоречия от 2014 г., когато в Украйна избухна война, а Русия анексира Крим.Двамата генерали също обмениха мнения за настоящата ситуация в Сирия и подчертаха важността да си взаимодействат в борбата срещу международния тероризъм.", "date": "2018.04.19", "title": "Топ генерали на Русия и НАТО обсъдиха Сирия и военната дейност в Европа"}
{"url": "https://news.bg/crime/razsledvat-bashta-za-ubiystvoto-na-sina-si-v-novi-han.html", "text": "Полицията задържа баща за убийството на сина си в Нови хан. Разследването по случая се води от Окръжната прокуратура в София.По случая е установено, че жертвата е умъртвена около 21.20 часа на 13 април, петък. Убийството е станало в дворното пространство на улица \"Студеница\" в село Нови хан. Тогава извършителят умишлено умъртвява жертвата, нанасяйки няколко удара с нож в областта на гърдите.В хода на разследването полицията задържа бащата на убития. Той е привлечен и като обвиняем по започналото досъдебно производство.Мъжът първоначално е задържан за срок до 72 часа. Окръжната прокуратура в София е поискала мъжът да бъде задържан за постоянно, което искане е уважено от съда.Разследването по случая продължава.", "date": "2018.04.19", "title": "Разследват баща за убийството на сина си в Нови хан"}
{"url": "https://news.bg/politics/armiyata-da-se-modernizira-reshi-ksns.html", "text": "КСНС излезе с конкретни срокове за модернизация на армията.С близо 1000 души е намаляла армията за една година, както констатира президентът Румен Радев. Техниката остаряла с една година, а нова не е придобита. Обстановката около нас не става по-спокойна, каза още той. Съществените промени в геополитическата среда, отличаващи се с особена динамика в последно време, изправят националната сигурност на Република България пред нови предизвикателства, поясни държавният глава.Неразрешените кризи с геополитическа значимост, процесите на дестабилизация в черморския регион и източното Средиземноморие, нарастващата геополитическа конкуренция в региона на Западните Балкани, международния тероризъм,миграционният натиск, битките в Близкия Изток и Азия продължават да излагат на риск, сигурността в целия регион, а и в Евроатлантическата зона като цяло, обяви президентът.Развиват се паралелни процеси на съперничество и сътрудничество, обясни Румен Радев.Анализът на състоянието на въоръжените сили показал, че съседните страни влагат сериозни средства във въоръжаване. Нашата армия изпълнявала ролята си в ограничен обем. Не е овладян напълно процесът по напускане на военнослужещи, според президента Радев. Има съгласие, че са необходими мерки за модернизация на армията и инвестиции.Забавянето на проектите за модернизация лишава армията от съвременни способности, адекватни на заплахите.КСНС предлага на Министерски съвет и Народното събрание няколко мерки.Разминаване между средносточната бюджетна прогноза за 2019-2021 и плановете за инвестициите в отбраната до 2024, са констатирали представителите на съвета. Затова средносрочната бюджетна рамка ще бъде актуализирана. Това трябва да стане до октомври тази година. Ако това не стане продължаваме да излагаме на риск и без това тревожните тенденции за отлив от въоръжените сили, предупреди президентът.Трябва да се преразгледат плановете на Министерство на отбраната за преодоляване на отлива от армията до септември 2018. Трябва да се ускорят плановете за модернизация на армията до юни 2018.Освен това до септември трябва да осъвременим Закона за вероизповеданията. Времето за обещания и декларации изтече, дела трябват, обобщи президентът Румен Радев.Припомняме,  при президента се проведе в първите дни на годината и беше с тема \"Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\".Преди това през октомври - ноември 2017 година се наложи Консултативният съвет , след като първото заседание бе . Опозицията в лицето на  в саботаж. Зададената тогава тема беше борбата с корупцията.През : \"Рискове и заплахи за националната сигурност на Република България и необходими мерки за нейното укрепване\".", "date": "2018.04.19", "title": "Армията да се модернизира, реши КСНС"}
{"url": "https://news.bg/crime/ivancheva-pritiskala-investitorite-v-mladost-po-3-nachina.html", "text": "Кметът на столичния район \"Младост\" Десислава Иванчева притискала инвеститорите по три начина. Това заяви главният архитект на София Здравко Здравков, който коментира  за издаване на разрешително за строеж.По думите на Здравков тази констатация може да се направи, след като от страна на инвеститорите е имало сигнали за неспазване на срокове от районната администрация в три посоки.Първата - необявяване на разрешение за строеж, след като такова е било издавано от главния архитект. Втората - незаверяване на планове за безопасност и планове за управление на отпадъци. Третата посока - неспазване на процедурите по обявяване на градоустройствен план.Здравков обясни още, че в администрацията на район \"Младост\" е имало практика да не се обявяват разрешенията за строеж. Те седели и \"отлежавали\" с месеци в кабинета на г-жа Иванчева. Това било в нарушение, защото след издаване на разрешение за строеж, администрацията на района има 14-дневен срок, в който трябва да обяви това на заинтересованите страни.Главният архитект заяви още, че има поредица от забавени градоустройствени преписки. Те били изпратени за обявяване, но това не се случвало и тези документи също закъсвали в администрацията.По думите на Здравков има над 10 жалби от инвеститори, според които в администрацията в \"Младост\" е имало забавяне на документи. По случаите е сезирана Комисията по архитектура. Изпратена е и справка до председателя на Столичния общински съвет (СОС) Елен Герджиков.Според Здравков Иванчева е вършела работата си с \"изключително нежелание\" - тя нямала никакъв интерес да се занимава с проблемите на района, както и да комуникира с администрацията на главния архитект.\"Когато поемаш заявки пред избирателите, трябва да знаеш и как да ги изпълниш\", отсече главният архитект.", "date": "2018.04.19", "title": "Иванчева притискала инвеститорите в \"Младост\" по 3 начина"}
{"url": "https://news.bg/politics/karakachanov-s-nad-130-mln-aktualizirame-sredstvata-za-otbrana.html", "text": "Средствата за отбрана за 2019 г. ще бъдат актуализирани с над 130 млн лв.Това стана ясно от думите на министъра на отбраната Красимир Каракачанов след  (КСНС) при президента, което продължи близо 5 часа. На съвета са обсъдени рисковете и заплахите пред България.Министър Каракачанов обясни, че проектите за модернизация на Българската армия са подписани и има две седмици за междуведомствено съгласуване. По думите му парите за отбрана за 2019 г. ще се актуализират с над 130 млн. лв. Каракачанов заяви и че планът за достигане на 2% от БВП за отбрана е гласуван на 3 януари от МС. Затова срокът за тази актуализация бил до септември.На въпрос за разминаванията Каракачанов заяви, че дебатите са били дълги. Примерно \"Воля\" са се изказали против това да се отделят пари за отбрана. Лидерът на БСП Корнелия Нинова пък запазила позицията си от предходното заседание на КСНС - против увеличаването на разходите за отбрана до 2% от БВП.Каракачанов заяви още, че по темата за е повторил своето мнение за възстановяване на наборната военна служба. \"Проблемът с недокомплекта не е проблем само на Българската армия и въпросът не е само в това, че заплатите са ниски. Да, това е проблем, но проблемът е и в страни като Германия, Великобритания\", коментира Каракачанов.Относно предложената точката за вероизповеданията военният министър припомни, че една от опасностите е радикализацията на някои религии и проявленията на тази радикализация. По думите му в някои европейски страни тези проявления ги виждаме под формата на атентати, а в България ги виждаме под формата на радикално говорене в някои маргинални общности. \"Това не е тема за подценяване\", посочи Каракачанов.Очаква се до септември да бъде гласуван законопроектът за вероизповеданията. Военният министър уточни, че около 30 млн. лв. ще коства спирането на финансирането на религиозните общности.", "date": "2018.04.19", "title": "Каракачанов: С над 130 млн. актуализираме средствата за отбрана"}
{"url": "https://news.bg/politics/gerb-othvarliha-pozitsiyata-na-radev-pred-ksns-navezhda-kam-izlizane-ot-es-i-nato.html", "text": "Позицията на президента, предложена днес на КСНС, навежда към излизане на България от НАТО и ЕС, алармира зам.-председателят на ГЕРБ Цветан Цветанов.От управляващата партия отхвърлиха предложените от Румен Радев чернови за становище на Консултативния съвет по национална сигурност, тъй като уводната част поставя под въпрос оставането ни в евроатлантическото пространство.Цветанов коментира, че най-трудно по време на днешното заседание е било началото.\"Когато бяха чути докладите и започнахме дискусията, много държах да се уточнят нещата свързани със светлината и тъмнината\", коментира Цветанов.Председателят на ГЕРБ посочи, че по време на заседанието е бил много ясен и категоричен, че позицията на президента, отклонявайки се от позицията на правителството - какъвто е примерът със Сирия, не дава ясен знак към евроатлантическите ни партньори.\"Това, което заявих, че по теми свързани с превъоръжаването на Българската армия, припомних много добре анкетната комисия, която бе създадена в българския парламент за самолетите, която действително даде едно осветление за самолетите и се видя дефицитът, и проблемът, който стои пред начина, по който се е взело това решение от служебния кабинет. Не чух държава членка на НАТО да има нещо по-различно на въоръжение от F16 или F 35\", коментира тойЦветанов упрекна президента, че сега, когато е имал възможност да изложи обща позиция, отново е отишъл в личен коментар.\"Имаше доста некоректност по становището, което трябваше да има Консултативния съвет. Много бих искал президентската институция да представи становището, по което трябваше да дискутираме и да се забавим толкова дълго време. Ако ви бъде представена черновата на становището, ще видите че действително сме прави в изводите, които сме правили чисто политически и предположенията, които могат да бъдат направени, че президентската институция с нейния екип и това, което ни представиха като становище определено - трябваше да излезем и да кажем пред вас, че започваме стъпки за излизане от НАТО и ЕС \", заяви председателят на ПГ на ГЕРБ.Цветанов похвали евроатлантическата позиция на ДПС, която по думите му е била изключително добре подготвена.Председателят на ГЕРБ посочи, че въпросните \"чернови\" са били събрани надлежно от администрацията на президента. \"Тези екземпляри, които ни бяха дадени, бяха събрани надлежно от администрацията на президентството. Всъщност президентът усети, че имаме огромен проблем, ако излезем и говорим по тази тема по този начин \", коментира той.По думите му е съкратена една втора от уводната част, която е била изцяло с послания за започване излизане от ЕС.\"Текстовете бяха с подобни изводи, които могат да бъдат направени\", уточни Цветан Цветанов.Цветанов, заяви, че ако след заседанието на КСНС са били излезли с тази позиция, която е подготвена от експерти от президентството и предложена лично от президента, са щели да напуснат заседанието.\"Ние просто щяхме да излезем от КСНС\" - посочи Цветанов.", "date": "2018.04.19", "title": "ГЕРБ отхвърлиха позицията на Радев пред КСНС – навежда към излизане от ЕС и НАТО"}
{"url": "https://news.bg/politics/ninova-ne-e-imalo-izkazvane-za-izlizane-ot-es-i-nato.html", "text": "Не е имало изказване за излизане от ЕС и НАТО. Това увери лидерът на БСП Корнелия Нинова след продължилото близо пет часа заседание на Консултативния съвет по национална сигурност при президента. Нинова дори се изрази учудване, по думите й се оставя впечатление като че ли не са участвали в едно и също заседание.Пред съвета тя е изразила тревогата си от 20-те процента недокомплект в армията. \"Тръгват си хора от системата заради ниски заплати, заради социални условия\", коментира лидерът на БСП.Тя подчерта, че за нея на първо място е грижата за хората в системата, така че тя да бъде попълнена и хората да работят в адекватни условия.Нинова настоя за обвързване на модернизацията на Българската армия с българската отбранителна индустрия и българския бизнес. По думите й това би гарантирало растеж на българската икономика, особено ако това се случи във високотехнологичната част.\"Имаме разминаване, но то не е от днес. Още на предишния КСНС заявих позицията на моята партия - ние сме против увеличаването на разходите за отбрана рязко до 2% от БВП\", коментира Нинова и мотивира становището с многото недофинансирани системи в България - образование, здравеопазване.\"Не е имало изказване за излизане от ЕС и НАТО. Това не е чернова. Винаги на КСНС президентът дава проект за декларация след дискусията. Отпадна началото на тази декларация - беше направен детайлен и дълъг анализ на ситуацията в света, в Близкия изток, на Балканите. Обща информация за конфликтните места, противоречията. Беше много дълго и затова с корекции и предложения се ориентирахме към нейното съкращаване\", обясни Нинова въпроса с противоречието, изтъкнато от Цветанов.\"Да си спестим разказвателния характер на декларацията и да приемем решенията\"- коментира Нинова извършените съкращения на увода.Не останах с такова впечатление, дори от поведението на Екатерина Захариева, на г-н Борисов. Това мисля, че е лично мнение на г-н Цветанов. Имаше съвсем спокоен разговор - кое да остане, кое да отпадне. Аз съм изненадана от това говорене на г-н Цветанов, коментира още лидерът на БСПОтносно нападките на президента към премиера, Нинова заяви, че Цветанов си е позволил да отправи обвинения, каквито си позволява от парламентарната трибуна. \"Мисля, че му дадох достоен отговор, че внушенията за разделение между европейски и антиевропейски партии е абсолютна лъжа и манипулация. Не го приемаме. По никакъв начин нито оспорваме европейския път на България, напротив дали сме сериозен принос за този европейски път. Второ, внушението му за това, че БСП и президентската институция работят за чужди интереси, казах - нека да е последен път, в който го произнася, защото това е обвинение в престъпление и ще си носи отговорност за тази работа. Постоянното му повтаряне, че някой друг работи за чужди интереси, не за националните вече минава всякакви граници и подобни клевети към институции или други партии или да се позовават на доказателства или да се носи отговорност.\" - обобщи тя.\"Като ви слушам имам чувството, че не сме били на един и същи КСНС с колегите\", коментира Нинова.", "date": "2018.04.19", "title": "Нинова: Не е имало изказване за излизане от ЕС и НАТО"}
{"url": "https://news.bg/society/podpomagat-avansovo-ranenite-pri-katastrofata-kray-vakarel.html", "text": "Ще подпомага авансово пострадалите пътници при  от 13 април.Асоциацията на пострадали при катастрофите у нас е договорила авансовото подпомагане на пострадалите от застрахователната компания по застраховка \"Гражданска отговорност\".Пострадалите пътници и близки на загиналите могат да получат информация и допълнителни указания на следните телефони:0700 17 112;02/ 952 66 66;0898 67 04 67.Имейл:bazk@abv.bg.", "date": "2018.04.19", "title": "Подпомагат авансово ранените при катастрофата край Вакарел"}
{"url": "https://news.bg/world/merkel-sklonna-da-podkrepi-makron-za-reformirane-na-es.html", "text": "Германският канцлер Ангела Меркел сигнализира, че има желание да постигне компромис с Франция за реформиране на Европейския съюз, информират АП, АФП и \"Политико\". Меркел проведе разговори с френския лидер Еманюел Макрон в Берлин.Президентът на Франция има амбициозен план за по-голяма икономическа интеграция в евросъюза, но някои страни, включително членове на консервативната партия на канцлера на Германия, оказват съпротива.Канцлерът на Германия заяви, че най-малко е склонна да преговаря., каза тя пред журналисти по време на пресконференция с Макрон.Меркел вярва, че все още може да бъде постигнато споразумение за общите предложения преди края на юни.\"Нуждаем се от открит дебат и в края ние трябва да постигнем компромис\", добави тя.\"\", посочи канцлерът.Докато Германия и Франция са съгласни, че е необходима по-добра защита на външните граници на ЕС и промяна на общата бежанска политика, не е ясно Макрон каква подкрепа ще получи от Германия за плановете му за реформиране на финансовата структура на съюза.Новото коалиционно правителство на Германия е готово да внесе повече средства в бюджета на ЕС. Но Берлин е скептичен относно възможността за споделен бюджет на еврозоната, а също така Меркел е хладна към идеята на Макрон за финансов министър на валутния съюз.\"\", предупреди Макрон, като се позовава на необходимостта от банков съюз - нещо, което Германия не одобрява, тъй като се опасява да не бъде задължавана да отпуска финансови средства за спасителни програми за други държави.Меркел каза, че Германия е склонна да се съгласи на дългосрочна схема за паневропейско гарантиране на депозитите, но подчерта, че солидарността не трябва да подкопава икономическата конкурентоспособност.По-късно днес двамата лидери ще проведат разговори при закрити врата, на които се очаква да обсъдят позицията на Европа за кризата в Сирия и съдбата на ядрената сделка с Иран.Следващата седмица Макрон и Меркел ще посетят Вашингтон, където ще проведат отделни срещи с президента Доналд Тръмп.Двамата лидери заявиха в Берлин, че Германия и Франция планират да заемат единна позиция за търговията преди срещите с Тръмп.\"Ние сме в период, в който има различия\", изтъкна Меркел, имайки предвид отношенията със САЩ. Но в крайна сметка тя смята, че трансатлантическите отношения са \"голямо богатство, което искам да защитя и запазя\".", "date": "2018.04.19", "title": "Меркел склонна да подкрепи Макрон за реформиране на ЕС"}
{"url": "https://news.bg/society/boil-banov-ambitsiran-da-otseni-vsichki-pametnitsi-na-kulturata.html", "text": "Министерството на културата се стреми да бъде логично и това \"лека-полека започва да личи\" в работата на Националния институт за недвижимото културно наследство (НИНКН). Това заяви министърът на културата Боил Банов, които проведе по-рано днес неформална работна среща с представители на браншови организации в сферата на строителството.На срещата Банов представи промените, които осъществява министерството по отношение работата по опазването на паметниците на културата.Банов се ангажира паметниците у нас, които са със статут \"за сведение\", да бъдат сведени до нула.\"Това е работа, от която е бягано в продължение на 40 години, и аз съм решен да я свърша\", категоричен бе министърът. По думите му тези паметници у нас са 25 000.Банов увери присъстващите на срещата, че е отворен към всякакви идеи и предложения, включително и за промени в нормативната уредба, така че средата да се нормализира. \"Смисълът на тази среща е да обединим усилията си така, че всички да заработим по-добре\", допълни министърът.News.bg припомня, че паметниците на културата със статус \"за сведение\" представляват обекти с ниска индивидуална културно-историческа стойност. Тези паметници обаче са категоризирани като обекти, които носят специфична информация за научната и културната област, в която се намират.\"Моят личен срок за приключването на една преписка, постъпила в Националния институт за недвижимото културно наследство (НИНКН), ще бъде един месец и пет дни, а не както е сега по закон - 4 месеца\", обясни министърът. По думите му ведомството ще се стреми към по-голяма оперативност, съкращаване на крайните срокове, така че всички процеси да бъдат максимално оптимизирани. Това ще бъде постигнато и чрез преместването на НИНКН в централната сграда на културното министерство. Освен това целият архив на Института ще бъде приведен в адекватен вид и дигитализиран, което ще снижи значително и корупционния риск.Министърът посочи, че той и екипът му се стремят всички смислени проекти да бъдат реализирани. Според него подходът към всяка сграда следва да е според нейната специфика. В същото време обаче имало обекти, съдбата на които \"не бива да се решава \"на парче\", а трябва да се гледа добавената стойност, която имат като цели ансамбли или квартали\".На форума участваха представители на ръководствата на Българската асоциация на архитектите и инженерите, Камара на строителите в България, Съюза на архитектите, Камарата на архитектите и на Камарата на инженерите в инвестиционното проектиране.В хода на срещата представителите на браншовите организации се обединиха около мнението, че е хубаво срещата в този формат да стане регулярна.", "date": "2018.04.19", "title": "Боил Банов амбициран да оцени всички паметници на културата"}
{"url": "https://news.bg/world/letishteto-vav-frankfurt-speshno-tarsi-rabotnitsi-ot-balgariya.html", "text": "Франкфуртското летище е най-многолюдното работно място в Германия. Тук работят 81 000 души. В навечерието на летния сезон, когато десетки милиони се отправят на път, фирмата-стопанин на летището отчаяно търси нова работна ръка. Незаети в момента са цели 10% от над 20-те хиляди работни места в концерна \"Фрапорт\" и в неговите фирми-подизпълнителки. През лятото \"Фрапорт\" не може да разчита изцяло на собствения си служители, нито на работещите пенсионери, защото много от тях също излизат в отпуск. Така на летището във Франкфурт, което е сред най-големите в света, се очертава сериозен недостиг на наземен персонал. Ето защо фирмата предприема необичайни мерки.\"Ще се обърнем директно към потенциални кадри в България, Гърция и Хърватия, които биха желали да започнат работа на летището във Франкфурт\", съобщава шефът на отдела \"Човешки ресурси\" на \"Фрапорт\" Михаел Мюлер. Още през този месец компанията започва серия от информационни срещи в тези три страни, за да намери подходящи хора, които трябва да имат поне минимални познания по немски и по английски. В България, Гърция и Хърватия \"Фрапорт\" се надява да намери хора поне за 5% от вакантните работни места.Търсят се не само квалифицирани служителиТърсят се не само квалифицирани служители, каквито на германския трудов пазар тъй или иначе хронично недостигат, но и работници с по-ниска квалификация - например за обработката на багажите. Такива работници могат да получат трудов договор, осигуряващ им заплащане от 25. 000 до 30. 000 евро годишно преди данъци. Като почасово заплащане това значително надвишава минималната ставка в Германия, обяснява Мюлер.Тези пари не биха били достатъчни за живеене в скъп град като Франкфурт, поради което фирмата е наела по-евтин подслон в собствени жилища или в пансиони, близо до летището.\"Фрапорт\" смята освен да осигури още достъпни жилища в жилищни блокове в околността, където наемите няма да са по-високи от 300-350 евро за сам човек, твърди Мюлер.Изискванията понякога са особениСвободни работни места има не само в рамките на \"Фрапорт\", но и при фирмите-подизпълнителки в областта на сигурността, логистиката и услугите. Но изискванията към кандидатите понякога излизат извън рамките на обичайното. Така например много работни места на Франкфуртското летище изискват денонощна работа на три смени, познания по английски и много добро здравословно състояние. А за хората, които искат да работят в сферата на сигурността, се изисква специална предварителна полицейска проверка.\"Фрапорт\" използва факта, че стопанисва многобройни летища в Гърция, България и Хърватия, за да търси в тези страни от ЕС нужните кадри. При това търсят се не временни работници, а хора, които трайно да работят на Франкфуртското летище, обяснява Мюлер. Той е наясно, че за тази цел трябва да се положат големи усилия, включително и за интеграцията на тези работници и за приема на техните семейства в Германия. Но във \"Фрапорт\" тъй или иначе вече работят хора от 88 нации, така че за новите чуждестранни работници няма да е толкова трудно - те ще могат бързо да се приобщят и с помощта на техни сънародници, които вече работят в компанията, смята Мюлер.", "date": "2018.04.19", "title": "Летището във Франкфурт спешно търси работници от България"}
{"url": "https://news.bg/politics/lyavoto-i-dyasnoto-imat-znachenie-pogledat-na-edin-ikonomist.html", "text": "Отношение на Обществото към Държавата.Общественото развитие още от зората на цивилизацията изисква потребяването на определени публични услуги - сигурност, вътрешен ред, отбрана, образование, здравеопазване, правосъдие и т.н. Много е вероятно тази необходимост да е причината за възникването на Държавата.Обществото заделя от своите доходи средства, с които финансира държавата, да организира и осъществява тези услуги. Толкова. Това е дясното разбиране за функциите на Държавата.Държавни функции извън тези - например създаване и експлоатация на държавни стопански предприятия, непазарна държавна намеса в икономиката, някои социални мерки и др. подобни са леви възгледи, които променят целта и смисъла от създаването и съществуването на самата държава.Отношение на Държавата към Обществото.Държавата осъществява своите функции като създава ПРАВИЛАТА /конституция, закони, регулации, други нормативни актове/и КОНТРОЛИРА тяхното спазване от всички. Правила, организация и контрол. Толкова.Крайните правила, бюрократичният ред и репресивният контрол са леви способи и пречат на свободната гражданска инициатива и демократичното развитие на обществото. Ляво схващане е и по-голямата преразпределителна функция на държавата, която отнема по-голям доход от гражданите и бизнеса и намалява възможността за по-висок икономически растеж.Въобще колкото може повече държава е водеща лява ценност, докато дясното разбиране е повече държава само в публичния сектор, а в останалите - ПРАВИЛА, ЕФЕКТИВНА ОРГАНИЗАЦИЯ и КОНТРОЛ.Свободната пазарна среда и реалната конкуренция.Те формират количеството, качеството и стойността /цената/ на произвеждания продукт. Това е дясното разбиране за пазарната икономика.За разлика от лявата, залагаща на по-голяма държавна намеса, която в крайна сметка винаги е завършвала зле за обществото.Трудови доходи. - дясното виждане е, че работната заплата и доплащанията към нея са функция на количеството и качеството на услугите, които държавата извършва на обществото., трудовите възнаграждения са част от новосъздадения продукт. Повече продукт - по-голяма заплата. По-малко продукт - обратно. Никакъв продукт - никаква заплата. Или ако има някаква, тя не е заплата, а социална помощ.Дясното правило е, че растежът на заплатата не трябва да изпреварва растежа на продукта. Ако това правило системно и продължително не се спазва, то конкурентността рязко спада и фалитът е близо.Лявото схващане за растежа на доходите не се обвързва особено с това съотношение.Създаване и потребяване.Дясната политика, поставя в центъра \"създаването\". Първо създаваш достатъчен продукт, после го потребяваш. Т.е. простираш се според чергата си, но водещото начало е създаването, а след това преразпределението и потребяването.Лявото разбиране е обратното - водещо е потреблението. Първо потребяваш в достатъчен обем, а продуктът, ако не е достатъчен - заеми и нов държавен дълг.Затова по правило десните правителства създават национален доход и събират пари, а левите успешно и бързо ги изхарчват.Данъчна политика.Данъците са основен инструмент за предоставяне на средства от обществото на държавата и основна предпоставка за осъществяване на преразпределителната ѝ функция.Дясната политика е насочена към поддържането на еднакви (не диференцирани) но ниски данъчни ставки (повече пари остават на разположение на домакинствата и бизнеса), широка данъчна основа (без конюнктурни изключения) и известни данъчни облекчения единствено при реинвестиране на печалбата обратно в производството.Лявата политика залага на по-високи данъци, водещи до по-голяма преразпределителна функция на държавата, многобройни данъчни преференции и диференцирани данъчни ставки по някакви социални схващания.Държавни регулации в икономиката.Дясна политика - колкото по-малко държава в икономиката, толкова по-добре. Ограничаване на държавните регулации само в действително необходимите области и премахване на стотиците бюрократични режими, които създават ненужни затруднения на бизнеса, спъват икономическото развитие, влошават инвестиционната среда и създават предпоставки за корупция.Лявата политика е точно обратна - колкото може повече държава и повече регулации за частния бизнес.Финансови баланси.Дясна политика - държавата да се простира според чергата си. Да не потребява повече от колкото изкарва. Балансиран държавен бюджет - дефицит близък до нулата.Лява политика - държавата да харчи, колкото смята, че е необходимо, без да се съобразява особено с величината на създадения продукт, което води до по-високи бюджетни дефицити и нарастващ държавен дълг.Индустриализация и реиндустриализация.Лява политика - базира се на твърдението, че индустрията в България е унищожена, поради което, държавата трябва усилено да се включи в процеса на реиндустриализация чрез инвестиране на държавни средства в нови държавни предприятия и одържавявяне чрез изкупуване на западнали частни предприятия. Да създаде нови държавни предприятия, които да си издържа, подобно на останалите нераздържавени предприятия, натрупали вече повече от 10 млрд, лева задължения.Дясна политика - индустрията в България не само че не е унищожена, но по относителен дял в брутната добавена стойност е в челните места на ЕС. Унищожени са само тежките, нерентабилни соц предприятия, работещи на загуба дори по времето на развития социализъм. През 2015 г. по данни на Евростат делът на индустрията в брутната добавена стойност средно за ЕС е 19%. За Германия е 25.7%, за България - 23%, за Франция - 14% и т.н.Затова дясното виждане за ролята на държавата е да остави индустрията на бизнеса, а ако иска да помага, да работи за повишаване на бизнес климата и инвеститорския интерес.Ценообразуване и държавен контрол върху цените.Дясна политика - цените са функция на търсенето и предлагането в условията на свободна конкуренция и не могат да бъдат по-ниски от производствените разходи.Лява политика - държавно ценообразуване за важни стоки и услуги. Особено в енергетиката. Което води до политически мотивирано задържане на цени, натрупване на загуби в цели отрасли, държавни дотации и накрая - фалити.", "date": "2018.04.19", "title": "Лявото и дясното имат значение - погледът на един икономист"}
{"url": "https://news.bg/world/s-natsionalno-avioshou-izrael-praznuva-70-g-ot-nezavisimostta-si.html", "text": "С национално авиошоу и военна флотилия Израел отбелязва 70 г. от независимостта си, съобщава ДПА.Самолети и хеликоптери прелитат над редица израелски градове като част от празничната програма. Десетки изтребителя и бойни хеликоптера прелетяха над резиденцията на президента Реувен Ривлин в Йерусалим. Очаква се до края на деня израелски самолети да преминат над 100 града.Шоуто също включва специална въздушна акробатика по крайбрежието. ВМС на Израел също ще участват с флотилия от кораби.За първи път по време на празненствата за независимост на ежегодното авиошоу ще участват и самолети от други държави. Австрия, Великобритания, Канада, Гърция, Италия и Полша са изпратили свои екипи.Основните мероприятия се проведоха в Йерусалим в сряда. Премиерът Бенямин Нетаняху похвали въоръжените сили на страната по време на церемония.След пищна заря много израелски граждани празнуваха цяла нощ.Израел е създаден на 14 май 1948 г., но държавата празнува според еврейския календар, което се пада на 18 април.", "date": "2018.04.19", "title": "С национално авиошоу Израел празнува 70 г. от независимостта си"}
{"url": "https://news.bg/int-politics/rusiya-tvardi-siriyskite-buntovnitsi-prechat-na-ozho-da-vleze-v-duma.html", "text": "Заместник-министърът на външните работи Михаил Богданов обяви, че сирийските бунтовници са попречили на инспекторите на Организацията за забрана на химическите оръжия (ОЗХО) да стигнат до град Дума, който се намира източно от столицата Дамаск, съобщават руските медии.Екипът на ОЗХО трябваше да инспектира района за признаци за следи от атака с химическо оръжие, но експертите отложиха влизането си в града, след като служители на ООН по сигурността бяха обстрелвани, докато проучваха положението в Дума. Директорът на ОЗХО Ахмет Узумчу заяви, че в момента няма времеви график кога инспекторите ще имат достъп до Дума.Не е ясно как и защо бунтовниците (наричани от Русия и Сирия терористи или екстремисти) са попречили на инспекторите на ОЗХО, след като град Дума от няколко дни е под пълния контрол на сирийската армия, а контролиралите го доскоро бунтовници се изтеглиха или бяха избити.", "date": "2018.04.19", "title": "Русия твърди: Сирийските бунтовници пречат на ОЗХО да влезе в Дума"}
{"url": "https://news.bg/world/na-121-g-pochina-nay-vazrastniyat-chovek-v-sveta.html", "text": "Чилиец, който се вярва, че е най-възрастният човек в света, е починал в болница на 121 г., пише \"Гардиън\".Селино Вилянуева Харамильо е починал в сряда в чилийския град Сан Хосе де Марикина.Харамильо е роден на 25 юли 1896 г., но не е признат от \"Гинес\" за най-възрастния човек на планетата, тъй като официално не е потвърдена датата на раждане.Столетникът е паднал от леглото преди седмица и си счупил три ребра. Едното от счупените ребра се забило в белия дроб. В началото лекарите са били оптимисти, че ще се възстанови, но през последните дни Харамильо получил усложнения и починал.Харамильо, селскостопански работник, който никога не се е женил и не е известно да има роднини, ще бъде погребан в петък сутринта.", "date": "2018.04.19", "title": "На 121 г. почина най-възрастният човек в света"}
{"url": "https://news.bg/crime/kardzhaliets-vilnya-v-aresta-sled-kato-ruga-politsay.html", "text": "Мъж е изпочупил ареста на полицейския участък в Кърджали. Той бил доведен в районното управление, след като проявил агресия към полицейски служители на пътя, съобщава МВР-Кърджали.Около 3 часа през нощта полицаи спрели за проверка автомобил, в който се е возил мъжът. Колата била управлявана от 31-годишна жена. При проверка, дрегерът отчел 1,42 промила алкохол.40-годишният пътник се държал агресивно към служителите на реда и опитал да ги спре да изпълнят задълженията си. След като бил отведен в полицейското управление, той повредил ламперията и стените.Мъжът е задържан за 24 часа заради хулигански действия, агресия срещу полицейски служители и нанесени щети в сградата на РУ-Кърджали.По случая са образувани три бързи производства - за управление на автомобил след употреба на алкохол срещу жената, шофирала колата. Нейният спътник се разследва за хулигански действия и повреда и унищожаване на чуждо имущество.", "date": "2018.04.19", "title": "Кърджалиец вилня в ареста, след като руга полицай"}
{"url": "https://news.bg/crime/velosipedist-se-udari-v-zagrazhdeniya-na-am-trakiya.html", "text": "Сигнал за пътен инцидент е постъпил днес, към 13 и 30 часа на АМ \"Тракия\", в района на 18 км.По първоначални данни велосипедист, който се е движил по автомагистралата в посока София, се е ударил в заграждения за ремонтни дейности. Закаран е в болница и оставен за лечение.По същото време в района е станала и верижна катастрофа между четири автомобила.Според данните шофьори са отвлекли вниманието си заради предходния инцидент. Те също са транспортирани в болнично заведение за преглед.", "date": "2018.04.19", "title": "Велосипедист се удари в заграждения на АМ \"Тракия\""}
{"url": "https://news.bg/regions/uchenie-sprya-dvizhenieto-na-e-79-pri-tunel-dupnitsa.html", "text": "Движението на автомобили по главен път Е-79 в района на тунел \"Дупница\" е временно спряно.На мястото се провежда учение на екипи на пожарната, \"Спешна помощ\", БЧК, община Дупница и Областно пътно управление в Кюстендил.В учението участват близо 100 служители на пожарната в Кюстендил, съобщи БНР.Тема на учението е \"Организиране и управление на силите и средствата при възникнали свлачищни процеси, предизвикали ПТП с последващ пожар в тунела на път Е-79 и наводнение в \"Горна махала\".На мястото има разгърната противопожарна и специализирана техника, кранове, линейки. В учението участие взеха и планински спасители от Дупница, както и над 10 доброволци.По думите на ръководителя на занятието страши комисар Красимир Шотаров на мястото се разиграва произшествие, което възниква в резултат на свлачище в тунел.\"Много добре знаем, че произшествията в тунел са изключително сложни, тежки и с изключително тежки последствия за хората, които са в самото произшествие. Вторият сценарий, който е предвиден, е за действия при наводнение\".Шотаров благодари на колегите и партньорите, участвали с конкретните задачи и оцени като много добро взаимодействието с общинския щаб, степента на подготовка на ръководния състав на РДПБЗН - Кюстендил, участниците в щабовете за ръководство на действията, както и на участниците от другите съставни части на Единната спасителна система за реагиране, ограничаване и ликвидиране на последствията от възникналата бедствена ситуация.\"Впечатлен съм, респектиран съм, не напразно вашата структура се ползва с най-високо доверие сред гражданите\", заяви и кметът на Дупница Методи Чимев.Учението обаче предизвика смесени реакции сред преминаващите хора.", "date": "2018.04.19", "title": "Учение спря движението на Е-79 при тунел \"Дупница\""}
{"url": "https://news.bg/world/feysbuk-ostavya-1-5-mlrd-potrebiteli-izvan-noviya-zakon-na-es-za-lichnite-danni.html", "text": "\"Фейсбук\" оставя 1,5 милиарда потребители извън Общия регламент за защита на данните на Европейския съюз, съобщават \"Гардиън\" и други медии.Компанията потвърди пред \"Ройтерс\", че правната рамка няма да се прилага за потребители на мрежата извън ЕС, САЩ и Канада.Това означава, че 1,5 милиарда потребители в Азия, Африка, Австралия и Латинска Америка няма да се радват на същата защита.Новото законодателство на ЕС, което ще влезе в сила от 25 май, изисква от компаниите да търсят съгласието на потребителите преди да събират, използват или споделят тяхната информация с рекламодатели и други партньори. Също се предвижда налагане на големи глоби (4% от световните приходи на година, което би означавало, че социалната мрежа може да бъде глобена с 1,6 милиарда долара, ако наруши новите правила), ако компанията не защити личните данни или се допуснат инциденти като с Cambridge Analytica.Същественото е, че потребител на \"Фейсбук\" извън САЩ, Европа и Канада няма да може да подава оплакване срещу компанията в съда в Ирландия, който солидно може да глоби социалната мрежа при неправомерно използване на лични данни.Компанията прехвърля отговорности към всички потребители извън САЩ, Канада и ЕС от международната си централа в Ирландия в основните си офиси в Калифорния. Това означава, че тези потребители ще бъдат в сайт, който се управлява от американското, а не от ирландското законодателство.Промяната се осъществява, въпреки че шефът на \"Фейсбук\" Марк Зукърбърг обеща \"духът\" на законодателството да бъде прилаган на световно ниво.По време на изслушването пред Конгреса през миналата седмица Зукърбърг обеща, че общият регламент ще се прилага за всички потребители на социалната платформа.", "date": "2018.04.19", "title": "„Фейсбук” оставя 1,5 млрд. потребители извън новия закон на ЕС за личните данни"}
{"url": "https://news.bg/crime/zadarzhaha-shef-na-rayonno-i-politsai-v-plovdivsko.html", "text": "Задържаха шеф на районно и полицаи в Пловдивско.Към момента информацията е за разследване за въоръжени грабежи и изнудване, съобщава БТВ.Арестувани са четирима полицаи и началникът на районното управление в Раковски.", "date": "2018.04.19", "title": "Задържаха шеф на районно и полицаи в Пловдивско"}
{"url": "https://news.bg/int-politics/avstriya-obmislya-vavezhdane-na-kontrol-po-granitsata-s-germaniya.html", "text": "Австрия може да започне проверка на трафика към Германия като част от засиления граничен контрол през втората половина на тази година, когато тя ще бъде ротационен председател на Европейския съюз. Това обяви австрийският вътрешен министър, който е от крайнодясната Партия на свободата, съобщава \"Ройтерс\".Австрия, Германия и някои други европейски страни отмениха временно Шенгенската система на отворени граници и пътуване без паспорти през 2015 г., след като над 1 млн. бежанци и мигранти, предимно от Близкия изток, наводниха Европа.През миналата седмица Германия обяви, че ще продължи граничния контрол с Австрия за още шест месеца, за да гарантира сигурността и да се справи с миграционните потоци. Този контрол предизвиква дълги опашки от австрийската страна на границата близо до Залцбург, но Австрия досега избягваше да въведе свои собствени редовни проверки там.Вътрешният министър Херберт Кикъл обаче лансира промяна в политиката в интервю за местен вестник, подчертавайки, че заради обществената сигурност си струват различните препятствия пред бизнеса и туризма по един от основните транзитни маршрути в посока север-юг в Европа.\"В интерес на защитата на собствения ни народ, логично е да засилим проверките\", изтъкна Кикъл. Неговата Партия на свободата е коалиционен партньор на консерваторите на канцлера Себастиан Курц.\"От 1 юли можем да започнем да осъществяваме контрол на трафика към Германия\", допълва австрийският вътрешен министър.Той призна, че австрийският бизнес и туристическите сектори няма да бъдат доволни от засилените гранични проверки. \"Но сигурността е най-важният приоритет за хората и заради това някои със сигурност ще трябва да направят жертви\", отсече той и предупреди, че ще е необходимо да се продължи временната отмяна на Шенген в голяма част от Европа.", "date": "2018.04.19", "title": "Австрия обмисля въвеждане на контрол по границата с Германия"}
{"url": "https://news.bg/bulgaria/patriarh-neofit-izveden-ot-reanimatsiya.html", "text": "Здравословното състояние на Негово Светейшество Патриарх Неофит се подобрява и е изведен от реанимация. Лечението му продължава в терапевтично отделение, съобщиха от болница \"Токуда\".Припомняме, че тази сутрин на брифинг проф. Николай Младенов съобщи, че . Тази сутрин патриархът е разговарял и е пил кафе с медиците, поясни дежурният лекар.Младенов определи състоянието на духовния глава като \"обичайно за тази възрастова група независимо дали са патриарси, или обикновени хора\".На 18 април Патриарх Неофит бе приет в клиника по кардиология на болница \"Токуда\" в София поради възникнал здравословен проблем.", "date": "2018.04.19", "title": "Патриарх Неофит изведен от реанимация"}
{"url": "https://news.bg/politics/prieha-izmeneniyata-v-zakona-za-turizma.html", "text": "Туристическият бранш ще бъде улеснен с отпадането на общо 19 вида документи, които досега трябваше да се предоставят на хартиен носител и са свързани с основните дейности на министерството, след като Народното събрание прие на второ четете Закон за изменение и допълнение на Закона за туризма. Част от одобрените промени е и транспонирането на Европейската директива за пакетните пътувания. Промените ще модернизират и разширят обхвата на защита на туристите. С тях се въвеждат по-сериозни гаранции в защита на потребителите, като допълнителна преддоговорна информация и защита за изпълнението им.Измененията ще позволят и прехвърляне на договор за пътуване от едно лице на други след предизвестие на организатора и в разумен срок преди началото му. Предвижда се също задължение за възстановяването на платените суми на пътуващ без необосновано забавяне в случаи, когато туристическите услуги или част от туристически пакет или свързани туристически услуги не са били предоставени в резултат на неплатежоспособност или несъстоятелност на търговеца и туроператора.Проектът на Закона определя Министерството на туризма за централно звено за контакт за улесняване на административното сътрудничество и надзора на туроператорите и туристическите агенти, които работят в различни държави членки на ЕС.Приетите промени в Закона за изменение и допълнение на Закона за туризма влизат в сила след обнародването им в Държавен вестник, с изключение на текстовете свързани с транспониране на директивата, които влизат в сила от 1 юли.Министерство на туризма при необходимост ще започне разяснителна кампания за промените сред туристическия бранш след обнародването на документа.", "date": "2018.04.19", "title": "Приеха измененията в Закона за туризма"}
{"url": "https://news.bg/crime/pusnaha-piyanata-i-napushena-shofyorka-s-garantsiya-ot-20-hilyadi.html", "text": "Районният съд в Пловдив пусна срещу парична гаранция от 20 000 лева 20-годишната Габриела Медарова, която беше задържана в Пловдив, след като .Пред съда младата жена се разплака и заяви, че не издържа в ареста, предаде \"\".\"Много съжалявам. Никога повече няма да се кача зад волана, дори да ми върнат книжката. Искам при семейството ми. Много ми е тежко в ареста\", каза пред съда Медарова.Съдията по делото - съдия Теофана Спасова, реши 20-годишната да бъде пусната от ареста. Според съдията няма основателно предположение, че Габриела може да се опита да се укрие или да извърши друго престъпление.Според съдията танцьорката не е затруднила досъдебното производство. Обвинената не направила и опит да избяга от местопроизшествието, а просто се качила до жилището на своя приятел Пламен Николов в \"Оазис-4\". По-късно, придружена от гаджето си, тя се върнала на местопрестъплението. \"Не следва да бъде взета най-тежката мярка\", отсече съдийката, отхвърляйки искането на държавното обвинение за постоянното задържане на Медарова.Прокурорът по делото Таня Гьорчева обясни, че Габриела е обвинена в три престъпления. За тези деяния законът предвижда до 3 години затвор. По думите ѝ прокуратурата ще помисли дали да протестира решението пред по-горна инстанция.Изясни се и версията за извършените от Медарова престъпления. Според защитата 20-годишната танцьорка била глобена 100 лева от работодателя си вечерта преди катастрофата. Тя нямала никакви пари, за да вземе такси и затова се качила на джипа на приятеля си. Обвиняемата била в нервна криза.Приятелят на младата жена също обяснил пред разследващите, че в нощния клуб, където любимата му танцувала, тя изпила голямо количество водка. След това взела колата му, за да отиде с нея на работа. Прибирайки се, тя разказала пред него, че е предизвикала катастрофа с паркираните коли.\"При целия ни разговор от 2 часа и половина тя плака\", заяви адвокатът на Медарова Орлин Търновалийски. По думите му нямало значение кога 20-годишната танцьорка е изпушила цигарата с марихуана. Това не можело да се докаже.Адвокатът поиска от съда клиентката му да бъде пусната, тъй като тя не била извършила тежко престъпление и не била осъждана преди това. \"Защо трябва да бъде травмирана в ареста? Ще спрат ли престъпленията в България с нейното постоянно задържане?\", попита адвокатът.Защитникът обаче смята, че паричната гаранция от 20 000 лева е прекалено висока и граничела с лишаване от свобода.Родителите на Медарова са обяснили, че имат парите да платят гаранцията на дъщеря си и ще го направят. По думите им тя е добро дете.От оценката на щетите по другите коли стана ясно, че нанесените щети от Габриела са за над 40 000 лева.", "date": "2018.04.19", "title": "Пуснаха пияната и напушена шофьорка с гаранция от 20 хиляди"}
{"url": "https://news.bg/world/irak-s-vazdushni-udari-v-siriya.html", "text": "Военновъздушните сили на Ирак нанесоха удари по позиции на ДАЕШ (\"Ислямска държава\") в Сирия. Информацията съобщи говорител на иракската армия, цитиран от \"Ройтерс\".Бомбардировките са извършени в координация с правителството на президента на Сирия Башар Асад.Иракските ВВС използваха изтребители Ф-16, за да навлязат в Сирия и да извършат ударите, поясни говорителят.Арабски медии уточняват, че бомбардировките са извършени в провинция Дейр ез Зор. Иракските самолети са извършили най-малко пет удара.Иракски източник разкри, че Багдад и Дамаск са сключили споразумение, което позволява на Ирак да извършава бомбардировки на сирийска територия.", "date": "2018.04.19", "title": "Ирак с въздушни удари в Сирия"}
{"url": "https://news.bg/crime/dve-ministerstva-deputati-i-bfs-izgotvyat-merki-sreshtu-futbolnoto-huliganstvo.html", "text": "Две министерства, депутати и БФС изготвят мерки срещу футболното хулиганство. На работна среща министърът на младежта и спорта Красен Кралев, главният секретар на МВР главен комисар Младен Маринов, директорът на СДВР Ивайло Иванов и зам.-директорът на СДВР Антон Златанов разговарят за обща стратегия между МВР и ММС.Спортният министър и представителите на МВР са категорични, че затварянето на стадиони и лишаването от домакинства на футболни клубове не е решението на проблема с футболното хулиганство, което води до тежки инциденти.Първата крачка, която ще бъде предприета е, че МВР ще изготви препоръки към ММС, които ще осигурят засилване на контрола на достъпа и персонализация на лицата, които имат достъп до футболните събития.Следващата стъпка, която цели да осигури спокойствието на стадионите, ще бъде организирането на работна група между представители на МВР, ММС, БФС и двете парламентарни комисии - Комисията по въпросите на децата, младежта и спорта и Комисията по вътрешна сигурност и обществен ред.Целта на работната група ще бъде изработване на ефективни законодателни промени, които да доведат до засилване на личната отговорност. Ще бъдат изготвени промени в Наредбата за лицензиране на стадионите и спортните съоръжения и в Закона за опазване на обществения ред при провеждането на спортни мероприятия.Първата стъпка, около която се обединиха МВР и ММС, е Националният стадион \"Васил Левски\" да бъде оборудван изцяло със система за контрол на достъпа, за да може да поеме основните рискови футболни срещи.Първата работна среща между, МВР, ММС, БФС и представители на двете парламентарни комисии ще се проведе на 20 април от 14:00 часа на Националния стадион \"Васил Левски\".", "date": "2018.04.19", "title": "Две министерства, депутати и БФС изготвят мерки срещу футболното хулиганство"}
{"url": "https://news.bg/health/kontrolat-nad-telkovete-da-mine-kam-noi-predlaga-karakachanov.html", "text": "След среща с хората с увреждания вицепремиерът Каракачанов готов с предложения за реформи в системата, стана ясно на пресконференцията в Министерски съвет. В разговорите участва и зам.-министърът на труда и социалната политика д-р Султанка Петрова и управителят на НОИ Йвайло Иванов. Да бъде създаде единен национален орган за контрол в системата на ТЕЛК, а не както са досега - девет. Да се въведе електронна социална карта и регистър на хората с увреждания. Ще бъде създадено и електронно досие. На срещата е разискано, че са необходими мерки за повишаване на контрола, с които да се спрат злоупотребите в системата на ТЕЛК. Ще има и завишаване на санкциите за тези, които издават документи с невярно съдържание.\"Ние предлагаме да се създаде един контролен орган под шапката на НОИ, който да обедини всички останали, за да се подобри контролът на всички нива - от личните лекари до надзорните комисии\", обясни Каракачанов.Каракачанов подчерта, че усилията на правителството ще се насочат към модернизиране на цялата система, както и към това да не се ощетяват хората, които действително имат нужда от държавната подкрепа. Трябва да се помисли за обслужване на \"едно гише\" - експертизата за работоспособността и здравния статус да стават от един орган на едно място.\"Виждането на правителството, както и моето виждане е да се предприемат мерки не за да бъдат ощетени хората, които действително имат увреждания и имат нужда от социална подкрепа и социална политика от страна на държавата, а да се опитаме да наложим по-голям контрол в системата при издаване на ТЕЛК-овете, да ограничим възможността за фалшификации и измами\", заяви Каракачанов.Той допълва, че трябва да се помисли и да се направят нужните промени така, че хората, които имат трайни и необратими заболявания, например хора без зрение, без крайниците, да не се налага да се явяват на комисия всека година или през година, както и да се направи ревизия на списъка със заболяванията, които подлежат на експертиза за работоспособността.Национално представени организации на и за хора с увреждания са категорични, че това е вярната посока за един нов обществен дебат по темата.Припомняме, на 11 април вицепремиерът по сигурността и военен министър Красимир Каракачанов поиска темата с реформата в системата на ТЕЛК да бъде подложена на широко обсъждане, докато се постигне обществено съгласие. Позицията на Каракачанов е за затягане на контрола при издаването на решения за инвалидните пенсии.Повод за неговата позиция бе протест под прозорците на Министерския съвет, където най-малко 6500 хора с увреждания и техни близки поискаха предвидените промени в оценката на работоспособността да не ощетява хората със специфични потребности. Ден по-рано от Здравното министерство по нареждане на премиера бяха изтеглени промените в системата за медицинската експертиза (т.нар. ТЕЛК).", "date": "2018.04.19", "title": "Контролът над телковете да мине към НОИ, предлага Каракачанов"}
{"url": "https://news.bg/crime/dvama-prebiha-sakiliynik-v-zatvora-v-pazardzhik.html", "text": "Двама пребиха съкилийник в затвора в Пазарджик, предаде \"Фокус\". По данни на адвоката на пребития затворник побоят е станал на 14 април, събота.Към момента затворникът е настанен в здравното крило на затвора. Той има комицио.Според версията на пострадалия той отивал до тоалетна, когато другите двама го нападнали и пребили. Двамата нападатели били от Кърджали.Адвокатът обясни, че ще поиска затворникът да бъде преместен в друг затвор. Това не било първият случай на побой спрямо неговия клиент.Защитникът се възползва от повода и заяви още, че ще поиска преразглеждане на случая на клиента му, тъй като делото е връщано няколко пъти от Върховния съд за допуснати процесуални нарушения. Клиентът му не е имал също така мотив да извърши престъплението, за което е осъден.", "date": "2018.04.19", "title": "Двама пребиха съкилийник в затвора в Пазарджик"}
{"url": "https://news.bg/economics/nap-tarsi-217-sluzhiteli-za-fiskalen-kontrol.html", "text": "Национална агенция за приходите - НАП търси 217 служители за звеното \"Фискален контрол\". Агенцията е обявила конкурси за длъжността \"инспектор по приходите\". Те ще работят в екипи и ще извършват фискален контрол на територията на цялата страна.Конкурсите за свободните работни места ще се проведат на два етапа. На първия участниците ще решават тест, чиято цел е да се установят професионалните им знания. Допуснатите до втория етап ще преминат през интервю.Работата на инспекторите във фискалното звено е свързана с физически и документален контрол на стоки с висок фискален риск. Данъчните ще следят как се движат стоките, дали се реализират на територията на България, изнасят ли се за трети страни и дали всички транзакции се отразяват коректно в счетоводните и финансови документи на превозвача, получателя и доставчика. Служителите в звеното ще бъдат обезпечени с транспортни средства и техническо оборудване за изпълнение на функциите си.Кандидатите могат да подадат документи до 24 април, включително, лично или чрез пълномощник с нотариално заверено пълномощно-оригинал, на някой от посочените в обявите адреси.Описание на длъжността, изискванията за заемането й и образци на документи за участие, могат да бъдат намерени на интернет страницата на НАП.", "date": "2018.04.19", "title": "НАП търси 217 служители за \"Фискален контрол\""}
{"url": "https://news.bg/world/v-sasht-s-proverka-na-samoletni-dvigateli-sled-parviya-smarten-sluchay-ot-2009-g.html", "text": "Авиационните власти в САЩ наредиха масова проверка на двигателите на пътнически самолети, пише \"Гардиън\".Федералната авиационна администрация (FAA) нареди инспектирането на 220 двигателя. През следващите 6 месеца администрацията ще провери вентилаторните перки на всички двигатели CFM56-7B.Проверката е във връзка с инцидента с пътнически самолет в САЩ, при който загина един човек.Инцидентът стана във вторник по време на полет на Боинг 737 от Ню Йорк до Далас. Самолетът с полет 1380 на Southwest Airlines е излетял от летище \"ЛаГуардия\" с 149 души на борда. На близо 9800 метра височина левият двигател изненадващо експлодирал. Екипажът веднага взел решение да се приземи във Филаделфия. За нещастие шрапнел от двигателя счупил илюминатор и ранил седящата на седалката жена, която била засмукана след внезапната разхерметизация, но пътниците я придърпали обратно вътре. Жената, 43-годишният банкер Дженифър Риордан, е починала в болница. Това е първият смъртен случай на борда на самолет на американски авиопревозвач от 2009 година.Самолетът е с двигател CFM56.Цялото разследване може да отнеме между 12 и 15 месеца.Междувременно БиБиСи съобщава, че подобен технически проблем с двигател и спукване на илюминатор е имало през 2016 г.Разследващите обявиха, че е възникнала неизправност с вентилаторните перки - същата причина и при инцидента преди две години.Според предварителните резултати има доказателства за метално износване, където двигателят се е счупил.Подобен инцидент е регистриран преди две години със самолет на същата компания, който благополучно е кацнал във Флорида.Двигателят CFM56-7B е на повече от 8 000 самолета Боинг 737 по света.Авиационната администрация е установила, че 220 двигателя ще трябва да бъдат изпитани.Самолетните компании United Airlines, American Airlines и Delta Air Lines също използват такива двигатели.Самолетът от Ню Йорк до Далас беше управляван от пилот Тами Джо Шулц, която беше приветствана като герой от пътниците. Дори един от пътниците заяви с голямо задоволство, че по време на напрегнатия полет тя е показала железни нерви.", "date": "2018.04.19", "title": "В САЩ с проверка на самолетни двигатели след първия смъртен случай от 2009 г. "}
{"url": "https://news.bg/politics/da-ne-se-dopuskat-cherni-dupki-na-kartata-na-evropa-zove-borisov.html", "text": "Министър-председателят Бойко Борисов приветства решението на ЕК да препоръча . По думите на премиера не трябва да се допускат \"черни дупки\" в карта на Европа. Всички страни от Западните Балкани трябва да имат ясна европейска перспектива.Борисов участва в закриването на Европейската младежка конференция в София. На форума той заяви, че бъдещето на Западните Балкани е в ръцете на младите хора и тяхното развитие.Борисов акцентира върху единодушното мнение на европейските лидери за необходимостта от европейска интеграция на страните от региона. \"Трябва да вървим в тази посока, защото младите, кадърните хора от Балканите отиват в развитите държави. Затова ние трябва във всяко отношение да помагаме и поощряваме тези страни, за да останат младите хора да се развиват на Балканите. Те не са бъдещето, те са настоящето\", каза министър-председателят.Премиерът коментира и проведените по-рано днес . Той заяви, че Европейската младежка конференция дава възможност младите хора не само да представят своите приоритети, но и да се включат активно в тези процеси.Борисов подчерта и значението на образованието за развитието на младите хора, като отбеляза, че за последната година с предприетите от правителството мерки в тази сфера над 20 хиляди деца, отпаднали от образователната система, са се върнали в класните стаи.Форумът се проведе в София от 17 до 19 април като част от календара на Българското председателство на Съвета на ЕС. По думите на премиера българското правителство било първото, което поставя сред хоризонталните приоритети в рамките на своето председателство младите хора и бъдещето на Европа.", "date": "2018.04.19", "title": "Да не се допускат \"черни дупки\" на картата на Европа, зове Борисов"}
{"url": "https://news.bg/int-politics/kuba-ima-prezident-razlichen-ot-kastro-za-prav-pat-ot-1959-a.html", "text": "Мигел Диас-Канел беше избран за президент на Куба, наследявайки брата на дългогодишния диктатор Фидел Кастро - Раул.Кубинското национално събрание на народната власт (парламента) номинира 57-годишния Диас-Канел по-рано като единствен кандидат да ръководи страната, съобщава \"Ройтерс\".Диас-Канел преди това е бил първи вицепрезидент на Държавния съвет и на Съвета на министрите, както и министър на висшето образование.Новият президент заменя 86-годишния Раул Кастро, който се оттегля след два 5-годишни мандата. Брат му Фидел беше премиер и президент от 1959 г. до 2006 г.Новият президент на Куба направи първата си реч като държавен глава пред Народното събрание, като тя беше предавана по държавната телевизия. Той се зарече да продължи социалистическата революция, водена от предшествениците му Фидел и Раул Кастро, но също така и да продължи икономическите реформи, предприети от Раул Кастро.\"Мандатът, даден от народа на този законодателен орган, е да продължи Кубинската революция в този решаващ исторически момент, който ще бъде белязан от това, което трябва да направим, за да приложим икономическия модел\", въведен от Кастро.По думите му, държавното ръководство не може да забрави \"за миг\" ангажимента си към кубинския народ.Раул Кастро е седял на първия ред в пленарната зала, като леко се люлеел напред и назад на стола си и от време на време сякаш е кимал одобрително.За първи път от близо шест десетилетия лидерът на страната няма да бъде от фамилия Кастро. Раул Кастро обаче остава председател на Комунистическата партия, което е очевиден знак, че с избирането на Канел Кастро и приближените му се опитват да гарантират дългосрочното оцеляване на една от последните комунистически държави в света. Все пак изборът бележи нова глава от историята на комунистическата държава.Повечето кубинци познават досегашния вицепрезидент като нехаризматична фигура, който доскоро беше толкова неизвестен на кубинската общественост, че практически отсъстваше от полезрението ѝ. Този имидж се промени леко през тази година, след като държавните медии все повече насочваха вниманието към него, включително към негови коментари пред медиите през миналия месец, които включваха обещанието му да направи правителството на Куба по-отговорно към хората. Въпреки това Канел е отдавнашен апаратчик на Комунистическата партия и не се очаква да предприеме някакви действително смели реформи или резки промени. Две години след поемането на властта от болния си брат през 2006 г., Раул Кастро предприе редица реформи, които разшириха частния сектор на Куба до близо 600 хил. души и позволиха на гражданите повече свобода да пътуват и по-голям достъп до информация. Той не успя да се справи с непродуктивните и силно субсидирани държавни предприятия, които заедно с бюрокрацията по съветски тертип, дават работа на трима на всеки четирима кубинци.Държавните заплати са 30 долара на месец средно, което не позволява на работниците да изхранват семействата си и те често са зависими от корупция или от паричните преводи на роднини, работещи в чужбина.", "date": "2018.04.19", "title": "Куба има президент, различен от Кастро, за пръв път от 1959-а"}
{"url": "https://news.bg/crime/ranenata-ot-bombichka-politsayka-bila-dostatachno-podgotvena.html", "text": "\"По време на вчерашния мач между ЦСКА и Левски имаше около 1 000 полицаи и тази бройка е напълно достатъчна, за да гарантираме сигурността на стадиона.\" Това е мнението на началника на жандармерийското управление в София комисар Борис Танев след вчерашната футболна среща между ЦСКА и Левски, когато самоделна бомбичка рани полицай.Комисар Танев коментира, че задачите, които изпълнява жандармерията са свързани с охраната на обекти с критична инфраструктура, участия на спортни мероприятия, участия в охраната на малки и отдалечени населени места.\"За съжаление понякога стават инциденти като този вчера с ранената от самоделна бомбичка полицайка\", каза още той.Разследващите контролни органи ще се заемат с решаването на този случай.Танев обясни, че ранената полицайка е на работа в МВР от 6 месеца, била е и на други такива мачове и е достатъчно подготвена.\"Ние не делим нашите служители по критерии и пол\", заяви той и сподели, че другият ранен полицай е добре.На въпрос проверяват ли се хората преди влизането им на стадиона, комисар Танев категорично заяви, че са извършени нужните проверки от полицията.Младши инспектор Анелия Христова сподели за news.bg, че работата на органите на реда не се дели на мъжка и женска и допълни, че отговорността за ранената полицайка на вчерашния мач между ЦСКА и Левски трябва да се търси на човека, който е бил допуснат да внесе самоделната бомбичката на стадиона.\"Охранявала съм реда на четири мача между двата отбора досега и не ме е страх, защото затова сме обучени\", обясни младши инспектор Христова. Тя изрази съжаление, че на стадиона \"Васил Левски\" идват хора, на които им доставя удоволствие да правят безредици, а не да се наслаждават на футболната продукция.На въпрос какви мерки ще се вземат оттук нататък, за да се предотврати футболното хулиганство по българските терени, тя категорично заяви, че ръководните органи на МВР ще вземат решение по този въпрос.", "date": "2018.04.19", "title": "Ранената от бомбичка полицайка била достатъчно подготвена"}
{"url": "https://news.bg/int-politics/prochutiyat-d-r-hans-asperger-kolaboriral-s-natsistite-prez-vtorata-svetovna-voyna.html", "text": "Новооткрити документи показват, че Ханс Аспергер, педиатърът, на чието име е кръстена форма на аутизъм, активно е участвал в програмата за евтаназия на нацистите в Австрия, съобщават световните информационни агенции.Доказателствата идват от досега неизследвани документи от нацистката епоха и от записи на пациенти.Те показват, че д-р Аспергер е печелил благоразположението на нацистите, насочвайки деца към известна клиника за евтаназия.Проф. Аспергер е твърдял, че е защитавал пациентите си от нацисткия режим.Записите и документите на пациентите показват, че д-р Аспергер е изпращал пациенти в клиниката \"Ам Шпигелгрунд\" във Виена, където те са били умъртвявани.Открити от австрийския медицински историк Хервиг Чех, за тях беше съобщено в списанието Molecular Autism.Чех пише в медицинското списание, че \"проф. Аспергер е успял да се приспособи към нацисткия режим и е бил възнаграден за потвържденията си за лоялност с кариерни възможности\".В уводна статия в списанието, написана от учени от Кеймбридж, се изтъква, че Аспергер \"по своя воля се превърна в брънка в машината за убийства на нацистите\" и \"част от очите и ушите на Третия райх\".Общо 789 деца са били убити в клиниката \"Ам Шпигелгрунд\".Д-р Аспергер не е бил член на нацистката партия.В реч през 1980 г. във Виенския университет, малко преди да почине на 74-годишна възраст, той заявява, че е бил издирван от \"Гестапо\" (тайната полиция на нацистите) за отказа му да им предава деца.Синдромът на Аспергер за първи път е бил идентифициран от проф. Аспергер през 1944 г., обаче терминът \"аутистична психопатия\" е бил използван до 1981 г.През 1981 г. британският психиатър Лорна Уинг въвежда диагнозата синдром на Аспергер.\"Никой с диагноза синдром на Аспергер не трябва да се чувства по какъвто и да е начин опетнен от тази смущаваща история\", подчертава Карол Пови, директор на Центъра за аутизъм към Националното аутистично дружество.\"Очакваме тези открития да предизвикат голям разговор сред 700-те хиляди души, страдащи от аутизъм във Великобритания и членовете на техните семейства, особено онези, които се идентифицират с термина \"Аспергер\", допълва Карол Пови.", "date": "2018.04.19", "title": "Прочутият д-р Ханс Аспергер колаборирал с нацистите през Втората световна война"}
{"url": "https://news.bg/crime/tsatsarov-smuten-ot-pozitsiyata-na-zaharieva-za-aresta-na-ivancheva.html", "text": "Смущаващо е, че вицепремиерът Екатерина Захариева, която е отговорна за съдебната реформа, е заявила, че властите са \"прехвърлили границите\" при . Тази позиция изказа главният прокурор Сотир Цацаров, съобщи bTV. Цацаров също така пита управляващите дали тази позиция на Захариева е позиция на целия кабинет.Вчера вицепремиерът и министър на външните работи Екатерина Захариева също заяви по време на официален брифинг в МС, че  на кметицата на столичния район \"Младост\".\"Смущаващото в случая е, че думите \"прехвърлиха се границите\" са изречени от вицепремиера, отговорен за съдебната реформа на официален брифинг в Министерския съвет. Какво послание излъчват тези думи към Специализираната прокуратура и позиция ли е това твърдение на целия кабинет?\"\"Ако посланието, отправено към нас, е, че има граница, която ние не трябва да преминаваме, за мен очевидно има пълно разминаване между официалните декларации за борба с корупцията и действителните очаквания, които изпълнителната власт има\", коментира още обвинител номер 1.Цацаров е категоричен, че има доверие в работата на колегите си.", "date": "2018.04.19", "title": "Цацаров смутен от позицията на Захариева за ареста на Иванчева"}
{"url": "https://news.bg/world/kaliforniya-s-nay-zamarseniya-vazduh-v-sasht.html", "text": "Американският щат Калифорния е с най-замърсените градове в САЩ, показва проучване, цитирано от АФП.Информацията е публикувана на фона на опитите на администрацията на президента Доналд Тръмп да принуди щата да отслаби стандартите за емисиите от автомобилите.Американската асоциация по белодробни забавлявания публикува проучване, което покрива периодa от 2014 до 2016 г. - една година преди Тръмп да поеме управлението. В изследването се отбелязва, че Лос Анджелис е градът с най-голямо озонно замърсяване или \"летен смог\" и на четвърто място на годишна база по ниво на фини прахови частици.Бейкърсфийлд, Калифорния, е на второ място по озонно замърсяване и на първо място по фини прахови частици в краткосрочен план.Това населено място и намиращите се в близост Фресно и Вайселия отчитат високи нива на замърсяване на въздуха заради силния селскостопански и петролен сектор.Сан Диего и Сакраменто също са сред едни от най-замърсените градове.Извън Калифорния с най-голямо озонно замърсяване са Финикс, Лас Вегас, Денвър, Ню Йорк и Хюстън. Най-високи нива на финни прахови частици на годишна база пък са регистрирани в Питсбърг, Ланкастър, Филаделфия, Кливланд, Индианаполис и Детройт.\"\", призовават авторите на проучването.Почти 134 милиона души са изложени на нездравословно високи нива на замърсяване на въздуха за периода в сравнение с 125 милиона души за предишния период.", "date": "2018.04.19", "title": "Калифорния с най-замърсения въздух в САЩ"}
{"url": "https://news.bg/world/v-italiya-arestuvaha-22-ma-pri-izdirvaneto-na-kapo-di-tuti-kapi-mateo-denaro.html", "text": "Италианската полиция е арестувала 22-ма сицилиански мафиоти като част от продължаващата операция, целяща залавянето на най-издирвания мафиот в Италия, а именно - укриващия се бос на сицилианската мафия Матео Денаро, съобщава \"Асошиейтед прес\".Хайките на карабинерите в провинция Трапани в западната част на Сицилия са разбили мрежата от \"пицини\", системата от хартиени бележки, с които си комуникират мафиотите на високо равнище и които подкрепят укриването на Денаро. Полицията заяви, че целта им е \"постепенно да се отнеме мощта на престъпната организация и да се пресушат нейните икономически ресурси\".Денаро, който се укрива от 1993 г. насам, е смятан за евентуален наследник на \"капо ди тути капи\" (боса на босовете) Салваторе \"Тото\" Рийна, който почина през миналата година в ареста, докато излежаваше 26 доживотни присъди.Операцията е последната от редицата стъпки за залавянето на 55-годишния Денаро, който дълги години избягва ареста за ролята си в бомбения атентат в началото на 1990-те години срещу прочутите борци срещу италианската мафия, магистратите Джовани Фалконе и Паоло Борселино, заедно с участието си в други нападения и престъпления на мафията.", "date": "2018.04.19", "title": "В Италия арестуваха 22-ма при издирването на \"капо ди тути капи\" Матео Денаро"}
{"url": "https://news.bg/politics/evropeyski-ucheni-i-msp-s-dostap-do-superkompyutrite-do-2020-g.html", "text": "Европейските учени и малките и средни предприятия ще имат достъп до суперкомпютрите. Това увери еврокомисарят по цифрова икономика след откриването на Международна конференция на тема \"Формиране на дигитално бъдеще на Европа: Високопроизводителни изчисления за научни и промишлени приложения\".Еврокомисар Мария Габриел изтъкна, че изчисленията и симулациите ще бъдат достъпни като изчисления за малките и средни предприятия, които ще трябва да вложат своите данни, за да се възползват от тях.Тя припомни, че 99% от фирмите в Европа са малки и средни. Същевременно за последните 10 години, две трети от работните места са създадени именно в тях.Достъпът ще става чрез изграждането на мрежа от регионални центрове за върхови постижения и компетентности. Според еврокомисар Габриел България може да бъде регионален лидер и да участва активно в ползването на HPC технологиите.Относно първоначалната инвестиция, Габриел обясни, че 486 млн. евро са от ЕК , а останалите са от държавите-членки - 16 на брой, сред които и България. По думите й центровете за компетентност са място, което е израз на доверие в конкретната държавата, в която се намират. Разполагането на такъв център ще носи послание за стабилност, признаване за опит, тъй като центърът ще има възможността да обучава кадри и да създава добавена стойност за нови услуги и нови продукти.\"Нашата цел е тези центрове да бъдат обединени в мрежа. Такива ще има във всяка област на ЕС. Тук говорим за дигитални инфлационни хъбове, но центровете за върхови постижения и компетентности ще са звеното, което ще координира, ще задава модела, по който ще се работи\", обясни Габриел.Амбицията е първият суперкомпютър с вложена европейска технология да е на разположение на европейските граждани до 2020 г. \"В рамките на четири години да се върнем сред първите три водещи сили в суперкомпютрите\", коментира Габриел изходната позиция на Европа - извън първите десет . Ползването на подобен тип изчисления би позволило бързата симулация и предвиждане устойчивостта и ефективността на ползвания бизнес модел, вземането на управленско решение или развитие на персонализираната медицина. Ще позволи всеки научен изследовател да има достъп до постиженията на другите.\"Така че, да не преоткриваме топлата вода, а въз основа на постиженията ни европейско ниво, да заложим на още по-конкурентоспособни и иновативни услуги, защото те ще ни върнат на картата\", уверена е еврокомисарят ни.Заместник-министърът на образованието проф. Иван Димов обясни, че визията на българското председателство е за прагматичен, ефективен ЕС, осигуряващ повече просперитет и сигурност на своите граждани. \"По-иновативен и конкурентоспособен съюз, определящ стандартите на растеж и заетост, отговарящи на един все по-дигитален свят\", каза той.Заместник-министър Димов коментира, че за сега единственият проект, който осигурява достъп на български учени до изчисления на суперкомпютрър е проектът PRIZE. По думите му съвместните усилия с партньорите от Западните Балкани ще допринесат за увеличаване на достъпа на нашите учени до международни изследователски мрежи, по-голямо транснационално финансиране, ефективна способност на научните изследвания за постигането на по-добри резултати.Сред приоритетите, които Димов открои са: създаване на подходящи условия за развитие на цифровите мрежи и услуги и по-добър достъп до тях, развитие на динамична цифрова икономика и увеличаване на потенциала й за растеж, подобряване на цифровите умения, осигуряване на висококачествени електронни услуги за бизнеса, гражданите и държавното управление, насърчаване на сигурна кибернетична екосистема, интернет управление.", "date": "2018.04.19", "title": "Европейски учени и МСП с достъп до суперкомпютрите до 2020 г."}
{"url": "https://news.bg/society/zrenieto-na-postradalata-politsayka-e-spaseno.html", "text": "Ранената 24-годишна полицайка, която , е в стабилно състояние.Зрението на полицайката е спасено.Пред БНТ лекуващият лекар на пострадалата заяви, че операцията е била трудна и дълга. Медиците са възстановили цялостта на окото и са зашили роговицата, така че да може да се имплантира вътреочна леща.Стана ясно още, че полицайката е и в добро психическо състояние.\"Днес съм много по-голям оптимист. Операцията протече много гладко за този тип тежки травми. Оперирахме снощи между полунощ и 2 часа през нощта. Възстановихме целостта на окото. Зашихме роговицата. Извадихме чуждо чуждо тяло от окото - стъкло с размери 4,5мм/2,5мм/2мм. Отстранихме и наранената леща, която беше почнала да помътнява, тоест имахме процес на травматична катаракта. Важното е, че в своята цялост задната капсула е запазена, така че на втори етап бихме могли да мислим за имплантиране на вътреочна леща. Приключихме операцията с частична предна витрактомия. Окото няма да бъде загубено, а точна оценка на зрението можем да дадем след 3 до 6 месеца\", заяви пред Нова началникът на Очната клиника в ИСУЛ доц. Борислав Кючуков. По думите му предстои да се направят и допълнителни операции на пострадалата полицайка.Междувременно продължават действията по установяването на лицето, което е хвърлило бомбичката срещу полицайката. Въпреки че са задържани 40 души по случая, все още не е изяснено кой е отговорен за случая.Във връзка с инцидента служителите на МВР настояват за по-строги мерки към лицата, проявяващи агресия и неуважително поведение срещу униформените.Припомняме, служителката на реда пострада по време на столичното дерби ЦСКА - Левски. Полицайката се е намирала в един от входовете на стадиона заедно със свои колеги. Тогава все още неизвестният извършител е хвърлил бомбичка, която е счупила стъклопакета на вратата, при което полицайката и още един служител на МВР са били ранени. Ранената е служител на Жандармерията само от 6 месеца.", "date": "2018.04.19", "title": "Зрението на пострадалата полицайка е спасено"}
{"url": "https://news.bg/world/yuliya-skripal-ne-e-otrovena-v-rusiya-ustanovi-moskva.html", "text": "Следственият комитет на Русия съобщи, че са проследили движението на Юлия Скрипал от дома й в Москва до летището преди да излети за Лондон и не са открили следи от отравяне, съобщава АП.Припомняме, бившият двоен агент Сергей Скрипал и дъщеря му Юлия бяха намерени в безсъзнание на пейка в английския град Солсбъри на 4 март. Британските власти установиха, че са отровени с бойно отровно вещество новичок. Лондон обвинява Русия за атаката, което категорично се отрича от Москва.Юлия Скрипал живее в руската столица и е посетила баща си. Разследващите във Великобритания вярват, че несъзнателно тя може да е донесла от химикала.Комитетът публикува видео от охранителна камера на летище \"Шереметиево\" в Москва. Следственият комитет поясни, че са проследили придвижването на Скрипал с такси и движението й около летището. Разследващите отбелязаха, че са установили самоличността на всички хора на полета на Скрипал и нито един от пътниците няма симптоми на отравяне.По-рано руският посланик в ООН Василий Небензая заяви, че Великобритания умишлено е унищожила доказателства, свързани с отравянето на Скрипал.", "date": "2018.04.19", "title": "Юлия Скрипал не е отровена в Русия, установи Москва"}
{"url": "https://news.bg/crime/sedem-dushi-ot-narkogrupa-s-obvineniya-vav-vratsa.html", "text": "Специализираната прокуратура обвини седем души от Враца за участие в група за разпространение на наркотици и изнудване. Шестима от участниците са задържани на 17 април при операция на ГДБОП и Специализираната прокуратура. Седмият се укрива и е обявен за издирване.Групата е поставена под наблюдение през 2017 г. след постъпили жалби на пострадали граждани. Образувано е и досъдебно производство. Разследващите установили по един от случаите, че в началото на 2017 г. участник в групата дал на възрастна жена от Враца заем от 6000 с условието да ги върне на вноски в рамките на 3 месеца в сметка на неговия брат (който също е член на групата).Освен това накарал жената да подпише разписка, че е получила от него 10 000 лева. Завел я и при нотариус, където я накарал да подпише договор за покупко-продажба на жилището й във Враца. В акта било отразено, че тя е продала апартамента за 18 000 лева, въпреки че 2 години по-рано го е купила за 42 000 лв.Впоследствие двамата братя накарали жената да изтегли парите, които й превели по банков път, и да им ги предаде. Обяснили, че след като изплати дълга си от 6000 лева, ще й върнат жилището. Жената успяла да погаси заема и поискала от единия от братята да върне апартамента й. Той заявил, че това е невъзможно, тъй като тя изплащала дълга си на брат му, не на него.През лятото на 2017 г. жената е била задържана на летището в Цюрих със 700 г. кокаин и в момента е в швейцарски затвор. Обяснила пред близки, че е била изпратена от братята в Бразилия, за да им пренесе наркотици и срещу \"услугата\" да получи обратно жилището си.Освен за участие в ОПГ, на един от групата са повдигнати и обвинения за закана за убийство и изнудване. Специализираната прокуратура ще внесе в Специализирания наказателен съд искане за \"Задържане под стража\" на петима от задържаните.Шестият е преместен в затвор, където да изтърпи наказание от предходно осъждане, от чието изпълнение се е отклонил до задържането му от Специализираната прокуратура и ГДБОП. Делото по мярката за неотклонение ще се гледа днес.", "date": "2018.04.19", "title": "Седем души от наркогрупа с обвинения във Враца"}
{"url": "https://news.bg/comments/sled-sportnata-palata-da-se-gotvyat-stadionite.html", "text": "Когато все още се катереше към политическия Олимп, Той сбираше министрите си по провинциалните кьорсокаци. Сега неговите чрезвичайни антикорупционни прокурори правосъдят по централните столични кръстовища. Спортната палата се превръща в място за неотложни процесуално-следствени действия, в предварителен арест. А къщата на правосъдието с лъвовете отпред остава камерната сцена за многобройните напоследък медийни изяви на държавното обвинение.За едни кметът Иванчева е \"сготвена\". За други - хваната със \"светнали\" ръчички. Улицата все по-често започна да диктува решения на правосъдието. Може би за да не останат по-назад, правораздавателите решиха и те да си вършат работата по улиците. Пред камери и микрофони, масовка. И с невербално погазена презумпция за невиновност, отказ от достъп до адвокатска защита, нарушаване на елементарни човешки права, полагащи се дори на задържан.Дали началникът на \"Младост\" е виновна - ако все още сме запазили някакви елементи на правова държава - би трябвало да решава съдът. Не извънредният прокурор със знакова фамилия, оставила дълбока светла диря в историята на силовото законоприлагане до 1944. Още по-малко партийно назначеният антикорупционер № 1, който още чува тихичкото \"Ало, Ваньо!\" в кошмарните си сънища.Някога Иванчева направи впечатление на човек, който иска да спаси от бетониране един от все още зелените квартали на столицата. Грешката ù - не остана сред още слаботелесното, но все повече набиращо сили гражданско общество, на което му писна от безобразията на \"инвеститорите\". Влизайки в системата, тя неизбежно попадна в зъбчатите колелца - ако дадеш на един, трябва да вземеш от друг. В тази управленска мелница чистите помисли залиняват като кокичета в ауспух на трабант. Дават ти - вземаш, искат ти - даваш. Накрая: гонят те - хващат те на някое кьоше. Но както се казва: \"Станете, влиза съдът!\"Кому бе нужен циркът на кръстовището? Точно сега. В навечерието на новия политически сезон. На стотния ден от прословутото председателство. Ами на онзи, който напоследък кара влака ГЕРБ, докато неговият патрон е зает да присъединява Западните Балкани и Западно Борнео към ЕС, да помирява Косово и Сърбия, а когато ги сдобри, да се захване с Лилипутия и остров Блефуску.Цветанов пое голяма част от вътрешното управление на страната (когато Босът не реши да спусне нарочна директива). Той води войните с президента, той дърпа конците на парламентаристите, той влиза в схватка с Нинова, нищо че не му е в категорията, той държи каишката на коалиционните палавници. Правителствените дела си вървят на самотек - но пружинките на машинките са навити и докато Европейският съюз не опре до Японско море, може да се работи и така.А бившият вътрешен министър Цв.Цв. е показал, че правото му е слабост. Още когато го е изучавал факултативно във ВИФ. Докато нямаше Гешев и той еднолично държеше бухалката за саморазправа с неудобните, при арест едни бивши министри падаха на колене като \"абсолютни престъпници\"; от трибуната на Народното събрание се произнасяха присъди с авторитета на последна инстанция; силовите операции с цветановски имена, оставящи изпотрошени врати и мебели, заекващи от страх деца, бяха елемент от вечерните новини; полицейските арести за \"няма нищо\" - в реда на нещата. Кой помни, че после обвиненията падаха, присъдите не се потвърждаваха, а посетените от орлите на правосъдието получаваха извинение с половин уста. А за юридическите активности на Цветанов по делата в Страсбург още дълго ще плащат обикновените данъкоплатци. За гербер № 2 винаги остават само позитивите.И случаят \"Иванчева\" ще си замине по своя ред. Добре че след края на многочасовата сага на кръстовището светофарът ù е светнал \"зелено\" не в посока на стадиона - знаем как се правораздава на спортни съоръжения. Вероятността всички обвинения да се окажат поредният кьорфишек е голяма. Или веществените доказателства ще са събрани в нарушение на процесуалния ред. Ами то пред камери ли да позираш, или НПК да спазваш? Но и дървената брадва е ефикасен инструмент, щом дърварят е железен. И посланието ще достигне до онези, за които е предназначено. Където въпросът не опира до съсипването на поредната квартална градинка, а за едни големи, ама много големи пари. И да се изправяш на пътя на заинтересованите не е здравословно.Защото управляващите вече си имат не само прокуратура, но и антикорупционен орган, в чийто устройствен правилник е записано: щом ни наредят, нашата работа е да кажем, че Х има сестра - после ще оправяме сестра ли е, брат ли е или джендър някакъв. А дотогава никой не е застрахован от разпит. В Двореца на пионерите, например.", "date": "2018.04.19", "title": "След Спортната палата да се готвят стадионите"}
{"url": "https://news.bg/crime/katadzhiite-hvana-nad-7-500-vodachi-s-previshena-skorost-za-den.html", "text": "Само в рамките на 1 ден служителите на МВР установиха над 7 500 водачи, каращи с превишена скорост в рамките на страната, съобщиха от ведомството.Точната бройка на нарушителите е 7 584.Действията на пътните полицаи са във връзка с членството на Република България в европейската мрежа на службите на Пътна полиция - TISPOL. Специалната акция е извършена за периода от 6 часа на 18 април до 6 часа на 19 април 2018 година на територията на всички държави членки на ЕС.В хода на операцията \"24 часа контрол на скоростта\" полицаите са осъществили контрол на общо 617 места в цялата страна. Участвали са 313 пътни полицаи.Установените нарушения от стационарните камери са 1 061.От мобилните камери, с които са оборудвани полицейските автомобили, са засечени други 4 594 водачи, каращи със скорост по-висока от допустимата такава.От преносимите автоматизирани технически средства са хванати 1 929 бързи шофьори.Оказва се, че 109 от нарушителите са карали със скорост от 50 км/ч и повече над разрешената скорост в населено място.\"Пътна полиция\" отбелязва, че е констатирано намаляване на броя на пътните инциденти по време на провеждането на полицейските действия.За денонощието на територията на страната са регистрирана 128 леки пътнотранспортни произшествия и 11 тежки. При катастрофите е загинал велосипедист и са ранени 16 души.Тежката катастрофа със загинал е станала снощи, 18 април, около 21.20 часа на територията на област Сливен. Тогава велосипедист, който се е движел по пътното платно без светлоотразителна жилетка и с тъмни дрехи, е блъснат от преминаващ автомобил. Според първоначалните данни превишената скорост не е причината за настъпване на произшествието.В хода на полицейската операция са установени и други 856 нарушения.", "date": "2018.04.19", "title": "Катаджиите хвана над 7 500 водачи с превишена скорост за ден"}
{"url": "https://news.bg/world/evrosayuzat-dal-ubezhishte-na-polovin-milion-bezhantsi-prez-2017-g.html", "text": "Европейският съюз е дал убежище на повече от половин милион бежанци (538 000) през 2017 г., показват изнесени от Евростат данни, цитирани от \"Ройтерс\".60% от удовлетворените молби са в Германия.Общият брой е с четвърт милион по-малко от 2016 г.Данните разкриват, че сирийските граждани са 1/3 от бежанците, които са получили убежище в ЕС през 2017 г., следвани от афганистанците и иракчаните.На глава от населението в Германия са одобрени най-много молби за предоставяне на убежище през изминалата година. След Германия се нареждат Австрия и Швеция. На противоположната страна са Словакия, Чехия и Полша.България е дала убежище най-много на сирийци (1 530 молби) и иракчани (110). През миналата година страната ни е одобрила общо 1 705 молби.Като проценти в ЕС най-много молби са одобрени на сирийците (94% от всички) и на граждани на Еритрея (92%), а най-малко на граждани на Косово (9%) и Албания (5%).", "date": "2018.04.19", "title": "Евросъюзът дал убежище на половин милион бежанци през 2017 г. "}
{"url": "https://news.bg/politics/tsvetanov-ne-se-chuvstva-maskara-i-hrantutnik.html", "text": "Цветан Цветанов коментира на брифинг предложенията от вчера и днес на лидера на социалистите за намаляване на депутатските възнаграждения.Депутатските заплати не само са се повишавали, но имало моменти, в които са намалявани. Тази позиция изрази Цветан Цветанов на брифинг в НС за идеята на левите за намаляване на възнаграждението на законотворците.Припомняме, по-рано сутринта лидерът на БСП Корнелия Нинова поиска да бъдат намалени заплатите на депутатите.Когато икономиката върви, няма лошо и заплатите да скачат. Отворени сме за диалог, посочи той. Партията му обаче искала аргументирано да се вземат решения. Лошо е да наричаш всички маскари и хрантутниците, сподели Цветанов.Не се чувствам такъв, заяви той. Цветанов с личните си средства ходел на обиколки из страната и разходите си не осребрявал във финансовата служба на парламента. По-добре депутатите да вземат пари от държавата, вместо да са хрантутници на някой икономически холдинг.Той призова депутатите вместо да си намаляват заплатите да участват в благотворителност. В тази посока герберите имали традиция. Месечно всеки депутат на ГЕРБ давал между 500-700 лева за благотворителност. Там, където е необходимо помагаме, подчерта Цветан Цветанов.", "date": "2018.04.19", "title": "Цветанов не се чувства маскара и хрантутник"}
{"url": "https://news.bg/world/moskva-ne-izklyuchva-novi-vrazhdebni-hodove-na-vashington.html", "text": "Москва не изключва нови враждебни ходове на Вашингтон, съобщи говорителят на Кремъл Дмитрий Песков на фона на информация, че САЩ могат да наложат нови санкции на Русия, информират агенции.Песков подчерта, че противоречивите съобщения от топ представители на САЩ запазват възможността за продължаване на враждебната политика на Вашингтон към Русия.\"В миналото се случиха неприятелски прояви, случват се и сега, не могат да бъдат изключени и за в бъдеще, като се има предвид факторът (американската политика) на непредсказуемост\", предупреди говорителят.Може, добави Песков.Говорителят на Кремъл също обяви, че е възможно временно национализиране на руския производител на алуминий Rusal, за да се помогне на компанията след наложените от САЩ санкции, информира \"Ройтерс\".По думите му това е една от опциите, които се разглеждат.Песков коментира предложение на бившия вицепремиер Александър Шохин, който предложи държавата да купи дял от засегнатите компании, за да се намали негативният ефект от санкциите.", "date": "2018.04.19", "title": "Москва не изключва нови враждебни ходове на Вашингтон"}
{"url": "https://news.bg/disasters/katastrofalno-izmirane-na-korali-v-golemiya-barieren-rif.html", "text": "Големият бариерен риф в Австралия е претърпял \"катастрофално измиране\" на корали по време на продължителната гореща вълна през 2016 г., застрашавайки живота на по-широк кръг рифове, отколкото бяха опасенията досега, разкрива нов научен доклад, цитиран от \"Франс прес\".Учените уточняват, че около 30 процента от кораловите рифове са загинали по време на продължителната гореща вълна в периода от март до ноември 2016 г., първата от безпрецедентните две поредни години на избелване на коралите по 2300-километровия риф край североизточния бряг на Австралия, който е част от световното природно наследство.Изследването, публикувано днес в реномираното сп. Nature, е установило, че коралите, които служат като местообитания за други създания, са особено тежко засегнати от повишаващите се температури на морето, причинени от глобалното затопляне.Тери Хюз, който е съавтор на доклада и ръководител на Центъра за изследване на кораловите рифове в австралийския университет \"Джеймс Кук\", изтъква, че най-податливи на излагане на топлина са разклонените корали - плоско оформени създания, които осигуряват скрито местенце за люпене на рибки.Коралите, които е по-вероятно да оцелеят в по-топлите води на морето, са гладки и оформени като пъпеш, допълва ученият. Въпреки че те са добри втвърдители, които придават обем на рифовете, те \"не са много полезни като местообитания\".\"Така че е налице промяна в съчетанията от видове и общата загуба на корали има по-широко въздействие върху всички създания, които зависят от коралите за храна и местообитания\", предупреждава Хюз.Неговият изследователски център обяви, че новото изследване показва, че коралите в северния Голям бариерен риф \"са претърпели катастрофално измиране\" след горещата вълна през 2016 г.\"Измирането на коралите предизвика радикални промени в съчетанията на кораловите видове на стотици индивидуални рифове, където зрелите и разнообразни общности от рифове се превръщат в по-деградирали системи, като остават само няколко издръжливи вида\", изтъква Андрю Бейрд, друг от авторите на доклада.Учените подчертават, че фокусът трябва да бъде върху защитата на оцеляващите корали, които възлизат на около 1 милиард след двете масови избелвания през 2016 и 2017 г.\"Те са тези, които ще подхранят отново и ще заселят отново променен риф в бъдещето\", посочва Хюз, добавяйки, че един от начините да се запази здравето им е чрез подобряване на качеството на водата чрез намаляване на замърсяването на крайбрежните райони.Опитите за ограничаване на климатичните промени, като например чрез Парижкото споразумение за ограничаване на глобалното затопляне до под 2 градуса по Целзий над прединдустриалните равнища, също са критично важни.\"Вече станахме свидетели на четири масови избелвания (1998, 2002, 2016 и 2017 година) на Големия бариерен риф с 1 градус средно глобално затопляне\", изтъква той.", "date": "2018.04.19", "title": "Катастрофално измиране на корали в Големия бариерен риф"}
{"url": "https://news.bg/politics/sindikatite-ochakvat-pregovorite-za-promeni-v-nap-da-zapochnat-utre.html", "text": "До 20 април (петък) синдикатите очакват изпълнителният директор на НАП Галя Димитрова да започне преговори за постигане на споразумение за структурни промени в отдел \"Оперативен контрол\" и националната агенция по приходите. Това съобщиха от КТ \"Подкрепа\", които заедно с Независимия синдикат на служителите в НАП очакват до утре отговор на приходната агенция.Настояваме, докато не се подпише удовлетворяващо страните споразумение, да не се предприемат действия по съкращаване на кадри от НАП.Ако до края на работния ден на 20 април 2018 г. не бъде потвърдено започването на преговори, заявяваме нашето намерение да започне законоустановена процедура по Закона за уреждане на колективните трудови спорове и протестните действия ще продължат, се казва в съобщението на синдикалните организации.Национално представителните синдикални организации не са против реформите в системата на НАП, но искат те да бъдат съгласувани със социалните партньори.Припомняме, в понеделник, 16 април, имаше протест на данъчни служители. Повод за недоволството им е предвиденото съкращение на около 300 данъчни служители.Предвижданата реорганизация е заради обвинения, повдигнати през март срещу 11 данъчни, обвинени за участие в организирана престъпна група. Представителят на една от синдикалните организации в приходната агенция Николай Наков твърди, че все още вината им не е доказана и няма решение на съда.В същия ден финансовият министър Владислав Горанов обясни, че съкращения в щата на Националната агенция за приходите (НАП) няма да има. \"Промените засягат 3% от служителите на НАП, като числеността на отдел \"Фискален котрол\" ще бъде увеличена с числеността на отдел \"Оперативен контрол\", поясни министърът.Припомняме, в понеделник, 16 април, имаше протест на данъчни служители. Повод за недоволството им е предвиденото съкращение на около 300 данъчни служители.Предвижданата реорганизация е заради обвинения срещу 11 данъчни, обвинени за участие в организирана престъпна група. Обвиненията им са повдигнати през март. Представителят на една от синдикалните организации в приходната агенция Николай Наков твърди, че все още вината им не е доказана и няма решение на съда.В същия ден финансовият министър Владислав Горанов обясни, че съкращения в щата на Националната агенция за приходите (НАП) няма да има. \"Промените засягат 3% от служителите на НАП, като числеността на отдел \"Фискален котрол\" ще бъде увеличена с числеността на отдел \"Оперативен контрол\", поясни министърът.", "date": "2018.04.19", "title": "Синдикатите очакват преговорите за промени в НАП да започнат утре"}
{"url": "https://news.bg/economics/bnb-promeni-usloviyata-i-reda-za-otkrivane-i-razporezhdane-s-platezhni-smetki.html", "text": "Управителният съвет на Българската народна банка (БНБ) прие наредба, с която се променят условията и реда за откриване на платежни сметки. С наредбата се променя и самото изпълнение на платежни операции, както и използването на платежни инструменти.С новата наредба се отменя настоящата Наредба №3 на БНБ от 16 юли 2009 г.Новата Наредба №3 урежда откриването и воденето на платежни сметки, изискванията към изпълнението на платежни операции и коригиращи преводи и изискванията към изпълнението на платежни операции чрез платежни и предплатени карти.Променя се и изчисляването и прилагането на приемливи такси за услугите по платежна сметка за основни операции, като е извършен необходимият преглед и актуализация на разпоредбите в съответствие с новия Закон за платежните услуги и платежните системи (ЗПУПС), който е в сила от 6 март 2018 г.Освен това новата наредба въвежда изисквания към доставчиците на платежни услуги относно управлението на операционните рискове и рисковете, свързани със сигурността при предоставянето на платежни услуги. Новите изисквания към доставчиците на платежни услуги засягат и докладването на значими инциденти.С наредбата се определя и националният списък на най-представителните услуги, свързани с платежна сметка, функционирането на интернет страници за съпоставяне на таксите, формата и съдържанието на документа с информация за таксите и отчета за таксите.Тези разпоредби произтичат от изискванията на новия ЗПУПС, както и от насоки на Европейския банков орган и делегирани регламенти и регламенти за изпълнение на Европейската комисия, издадени в края на 2017 г. и началото на 2018 г.", "date": "2018.04.19", "title": "БНБ промени условията и реда за откриване и разпореждане с платежни сметки"}
{"url": "https://news.bg/politics/demokratichna-balgariya-e-kategorichno-protiv-aets-belene.html", "text": "Изграждането на АЕЦ \"Белене\" би довела до удвояване цената на тока в България и до редица сериозни рискове, затова от \"Демократична България\" категорично се обявяват против всякакви опити за рестартиране на проекта АЕЦ Белене под каквато и да е форма.В хоризонт до 2040 година проекта АЕЦ Белене не е нужен на страната и региона от енергийна гледна точка. Според тях, това се вижда от тенденциите в развитието на генериращите мощности и на електропотреблението у нас, както и всички доклади и анализи на авторитетни институции, в това число: \"Доклади на БАН от 2010 и 2017 г. (Част IV Препоръки); Анализ на ИПИ от 2011 г.; Референтен сценарий на ЕК до 2050 г.; Ежегодни доклади на ЕСО (вкл. и този от 2018 г.); Становища на браншови организации в енергетиката от 2017 и 2018 г.\"\"Демократична България\" обясняват, че обръщение на 18 авторитетни енергетици, министри, народни представители и професори от март 2018 г. ясно доказват, че електропотреблението в страната е осигурено с хоризонт до 2040 г. с възможности за огромен износ. Електроенергийната система не се нуждае от нови базови, а от балансиращи и регулиращи мощности. Идеята да се изгради АЕЦ Белене с участието на балканските страни с цел захранване на други икономики е против националните интереси. Напомнят, че тя се не е срещнала никаква подкрепа и се е провалила в периода 2005-2012г.От обединението допълват, че световната практика и авторитетните анализи за АЕЦ Белене показват, че началните разходи за изграждане на този ненужен проект ще бъдат не по-малко от 21 милиарда лева. Те биха представлявали пряка и мащабна заплаха за икономиката ни и заплаха за националната сигурност. Този ненужен проект няма да намери \"европейско финансиране\", което се вижда в периода 2005-2012 година.\"Примерите за подобни проекти в Европа и авторитетните анализи за АЕЦ Белене показват, че електроенергията от този ненужен проект би струвала не по-малко от 10 евроцента/квч. При такава себестойност тя ще е неконкурентна и непродаваема и ще доведе до нови огромни загуби, ако централата бъде завършена. Тя би била продаваема само ако бъдат затворени редица работещи централи и се удвои цената на тока у нас, което ще е равносилно на национално предателство\", допълват от обединението.\"Площадка Белене е в област със значителен и неприемлив сеизмичен риск. Помним земетресението от 4 март 1977 г., което доведе до смъртта на 120 души в Свищов, където рухнаха блокове, обществени сгради и къщи. Поради високия сеизмичен риск, през 1983 г. дори руската страна предлага да се изостави площадката. Ако централата бъде построена, тя ще е под риск от тежка авария при разрушително земетресение, последиците от което бяха ясно показани след авариите в АЕЦ Фукушима\", обясняват \"Демократична България\".Те допълват, че този проект ще доведе и до редица други рискове. Възникване на нов/стар генератор на огромни кражби и корупция. Блокиране развитието на алтернативни методи за производство, акумулиране и пестене на електрическа енергия, развитие на интелигентни мрежи, повишаване на енергийната ефективност и други.Според тях, това ще дискредитира селскостопанската продукция на района. Затваряне на работещи централи. Създаване на деформирана и трудно управляема електроенергийна система. Огромен риск е и за стабилността на електроенергийната система, силно земетресение би довело до автоматично изключване на реакторите в АЕЦ Козлодуй и АЕЦ Белене.Смятат, че допълнително ще се усложни и оскъпи решаването на проблема с погребването на отработеното ядрено гориво и/или високоактивните отпадъци от преработката му, защото тези дейности трябва да се извършват на територията на България. Участието на чужд инвеститор, особено извън Европейския съюз, ще доведе до усилване на горните рискове и до възникване на нови.Исканията на обединение \"Демократична България\" са:", "date": "2018.04.19", "title": "Демократична България е категорично против АЕЦ \"Белене\""}
{"url": "https://news.bg/politics/garnevski-razsmiva-ninova.html", "text": "Спас Гърневски се заяде с Корнелия Нинова. Тя пък се смя. Герберът я захапа заради вчерашната й декларация. Опозиционната лидерка засвири на популистка струна, каза Гърневски. Какво лично на вас ви отне демокрацията, попита я той за думи от преди време.Според гербера по време на прехода соцводачът имала зашеметяваща кариера. Отново я атакува за приватизацията на Техноимпекс. Изкачваш връх след връх червените дебри, продължи Спас Гърневски и я определи като бивша червена любимка.Гърневски очерта и метаморфозите на синьо-червената мъгла. Червените демагози щели да платят сметката. Нинова най-безцеремонно излъгала. За една нощ се пребоядисахте, атакува още Гърневски.От проверката на приватизацията едва не й изскочили ангелите. С времената на \"тука има-тука нема\" е свършено, по мнението на гербера. А пътят на страната ни бил на Запад. Спас Гърневски се ядоса на левицата за вчерашния цирк с протестиращите.Филип Попов от БСП видя дежа вю в декларацията на ГЕРБ. Колкото и пъти да я четяли управляващите, тя по-интелигентна нямало да стане. И Георги Свиленски се включи и призова герберът да напише нещо ново.Една минута парламентарно време струва на данъкоплатеца 3 хиляди лева, току що вие изгубихте 30 000 лева, ядоса се социалистът. Корнелия Нинова не взе отношение, но от място се усмихваше на всичко, което чуваше по свой адрес.", "date": "2018.04.19", "title": "Гърневски разсмива Нинова"}
{"url": "https://news.bg/politics/evrodeputatat-andrey-novakov-e-glaven-pregovaryasht-za-kohezionnata-politika.html", "text": "Избраха българския евродепутат Андрей Новаков за главен преговарящ по кохезионната политика на ЕС след 2020 г., съобщиха от ГЕРБ.Това се случи по време на пленарната сесия на Европейския парламент (ЕП) в Страсбург. За първи път българин бива избран на тази позиция.Очакваната стойност на регламента, обект на преговорите, ще надхвърли 300 млрд. евро, които ще бъдат инвестирани в периода 2021-2027 г. Новаков ще бъде отговорен за законодателното предложение на Европейската комисия (ЕК), както и на промените в правилата, касаещи бюджетите на държавите членки, функционирането, допустимите бенефициенти и условията за финансиране на проекти в ЕС и в страната.В процеса по изготвяне и приемане на регламента за еврофондовете, той ще работи заедно с немския евродепутат Констанце Крел.Предвидено е ЕК да изпрати проекта на регламент до ЕП в края на май, а преговорният процес да трае най-малко една година. Новите изисквания ще влязат в сила на 1 януари 2021 година, като те ще се прилагат за всички държави членки, региони и общини - бенефициенти на евросредства.", "date": "2018.04.19", "title": "Евродепутатът Андрей Новаков е главен преговарящ за кохезионната политика"}
{"url": "https://news.bg/politics/ninova-oryazva-deputatskite-zaplati-i-pochivki.html", "text": "Червените внесоха в НС предложението си за намаляване на депутатските заплати. Още вчера левицата се закани да предприеме тази мярка. Намаляваме заплатите на депутатите от сегашните 3 540 лева на 2976 лева, обяви пред медиите Корнелия Нинова.С толкова е завършил предишният парламента като възнаграждение на законотворците и затова столетницата взема тази сума като базова. Правим тази заплата фиксирана сума, поясни соцводачът. Депутатското възнаграждение няма да расте, според идеята на левицата. Сега заплатата на родните законодатели се увеличава автоматично с ръста на средната заплата в страната.Нинова иска замразяване на заплатите на депутатите до края на парламента. Тази мярка ще се отрази и на още 19 структури в държавата. Знаем, че ще има съпротива, поясни тя. Нинова дори очаква червените да бъдат изкарани по-черни и от дявола. Но от БСП са готови за всеки упрек.Кой друг в страната освен политическия и административен елит получава на тримесечие автоматично увеличение на заплатата си, недоволна е Корнелия Нинова. Става въпрос за справедливост, изтъкна тя. Червените орязват и почивките на депутатите. Идеята е да почиват на официални празници като всички граждани. Сега НС почива близо 75-80 дни в годината.", "date": "2018.04.19", "title": "Нинова орязва депутатските заплати и почивки"}
{"url": "https://news.bg/society/s-apel-pred-ndk-griynpiys-iskat-poveche-vazobnovyaema-energiya.html", "text": "С апел за повече възобновяема енергия \"Грийнпийс\" разпънаха голямо пано във формата на слънце пред НДК. В момента там се провежда неформалният съвет по енергетика на министрите от ЕС.\"Едно проучване, което беше направено 2016 година, показва, че един от всеки седем българи може сам да произвежда енергията, която използва. Тоест до 26% от енергията може да бъде произвеждана от гражданите\", коментира пред БНР координаторът на кампанията Меглена Антонова.\"Оттам нататък вече останалият процент може също да е възобновяема енергия и да се произвежда от по-големите енергийни компании. Смятаме, че до 2050 година на 100 процента може да използваме енергия от възобновяеми източници\", обяснява Антонова.От \"Грийнпийс\" се надяват поне част от европейските министри да разговарят с тях и да чуят аргументите им.", "date": "2018.04.19", "title": "С апел пред НДК \"Грийнпийс\" искат повече възобновяема енергия "}
{"url": "https://news.bg/int-politics/germaniya-moli-sasht-da-ya-osvobodyat-ot-sanktsiite-sreshtu-rusiya.html", "text": "Държавното ръководство на Германия възнамерява да поиска от САЩ да освободят германските компании от участие в санкциите срещу Русия. Това пише авторитетният американски вестник \"Уолстрийт джърнъл\", позовавайки се на източници.В информацията се уточнява, че по време на посещението си във Вашингтон германският финансов министър Олаф Шолц планира да постигне специални условия за германския бизнес по въпроса за санкциите срещу Русия. Освен това германският канцлер Ангела Меркел щяла да повдигне този въпрос на среща с американския президент Доналд Тръмп, която ще се проведе в края на април.Изданието отбелязва, че този подход е лобиране за германските индустриални гиганти, включително \"Сименс\", \"Даймлер\" и \"Фолксваген\", които правят бизнес в Русия и не искат да станат жертви на влошаващите се отношения между Москва и Вашингтон. Според ръководителите на германските компании нови санкции на САЩ срещу Русия могат да струват на Германия стотици милиони евро.В началото на април САЩ наложиха нови санкции срещу Русия. В списъка със санкции попаднаха редица руски олигарси и контролираните от тях компании. Сред тях са Олег Дерипаска, Виктор Вакселберг и неговата група \"Ренова\", Кирил Шамалов, Сюлейман Керимов, шефът на \"Газпром\" Алексей Милер, както и изпълнителният директор на ВТБ Андрей Костин.", "date": "2018.04.19", "title": "Германия моли САЩ да я освободят от санкциите срещу Русия"}
{"url": "https://news.bg/politics/boyko-noev-gerb-i-borisov-spavat-uspeha-na-prezidenta.html", "text": "Премиерът Бойко Борисов и ГЕРБ няма да позволят на президента Румен Радев да натрупа позитиви. Едно от възможните полета е Консултативния съвет за национална сигурност. Това заяви пред bTV експертът по национална сигурност Бойко Ноев.Припомняме, по-късно през деня ще започне заседанието на Консултативния съвет за национална сигурност. Темата е \"Актуалните рискове и заплахи за сигурността у нас и състоянието на въоръжените сили\". Поводът е усложнената обстановка в Сирия и на Балканите.Очакванията на бившия военен министър за днешното заседание са да има видимо съгласие. \"Всичко ще се подкрепя, но след това пари няма да има или ще има пари по начин, по който армията в края на краищата няма да ги получи. Друг е въпросът, че армията и да получи парите, ще ги профука и ще ги похарчи по начина, по който нещата се случват сега\", коментира Бойко Ноев.\"Факт е, че Българската армия е една \"куха армия\", в дълбока морална криза и в дълбока криза на личния състав, заяви Ноев.\"Куха армия\" е термин, измислен в Америка след Виетнамската война, когато американците установяват, че една армия, която я има на хартия, не съществува на практика. Това имаме и в България - армия на хартия, която не може да изпълнява практически своите конституционни задължения\", допълни бившият военен министър.По думите му българите нямат доверие на това, което някои от нашите съюзници правят в момента и искат от нас да бъде подкрепено.\"Сирия повече няма да съществува като унитарна държава. Там тепърва нещата ще се влошават и ще се разгаря битката между Иран и Израел. Това е голямата нова опасност\", заяви Бойко Ноев, който бе посланик на България в НАТО.Той беше категоричен, че Турция е поела курс на отделяне от западния свят. \"Смятам, че Турция ще се отдели в един момент и от НАТО в някаква форма. Купуването на ракети C-400 от Русия не е за защита от някакъв друг противник. Това са ракети против НАТО. Ракетите, които Турция купува от Русия, са да се опази от своите съюзници, те не са интегрирани в противовъздушната отбрана на НАТО. Това са ракети, които трябва да пазят Турция от американски, френски и английски самолети\", подчерта Бойко Ноев.", "date": "2018.04.19", "title": "Бойко Ноев: ГЕРБ и Борисов спъват успеха на президента "}
{"url": "https://news.bg/regions/avtobus-se-zapali-po-patya-burgas-kameno.html", "text": "Към 10 часа в полицията е получен сигнал за възникнало задимяване в двигател на автобус, пътувал по линията Бургас - Камено.Пътниците, около 15 души са напуснали превозното средство своевременно, няма пострадали.Предстои уточняване на причините, довели до техническата неизправност в автобуса и последвалото запалване.Превозното средство е изтеглено встрани от пътя и не пречи на движението.", "date": "2018.04.19", "title": "Автобус се запали по пътя Бургас-Камено"}
{"url": "https://news.bg/int-politics/velikobritaniya-umishleno-unishtozhava-dokazatelstva-za-skripal-tvardi-rusiya.html", "text": "Руският посланик в ООН Василий Небензя обяви, че Великобритания умишлено унищожавала доказателства, свързани с отравянето на бившия руски шпионин Сергей Скрипал и дъщеря му Юлия в английския град Солсбъри на 4 март.\"Потайно британските власти умишлено унищожават доказателства и материални предмети. Домашните любимци на Скрипал бяха ликвидирани, без да са взети проби от тях. Предприемат се опити за заличаване на доказателствата на всички места, посетени от семейство Скрипал: бара, ресторанта, пейката, почвата и т. н.\", подчерта Небензя.Той също така заяви, че Организацията за забрана на химическите оръжия (ОЗХО) \"не разполага с нищо, което да помогне на британската страна да подкрепи фалшивите си твърдения за намесата на Русия в инцидента в Солсбъри\".ОЗХО потвърди първоначалните информации, разпространени от британските власти, че при отравянето е било използвано нервнопаралитично вещество, но не уточнява какво вещество е било или къде е било произведено.", "date": "2018.04.19", "title": "Великобритания умишлено унищожава доказателства за Скрипал, твърди Русия"}
{"url": "https://news.bg/politics/kontseptsiyata-za-promeni-v-armiyata-ne-e-dobra-spored-nikolay-radulov.html", "text": "Концепцията на сегашните управляващи за промени във въоръжените сили и отразяване на заплахи не е добра. Това коментира пред БНР Николай Радулов.Според бившия секретар на МВР в кабинета \"Костов\" политиците ни не възприемат сериозно Консултативния съвет по национална сигурност при президента.\"Очевидно е, че близо една година след миналогодишния съвет по национална сигурност, който засягаше същите проблеми за модернизация на армията и няма никакви промени, е необходимо да се проведе отново такъв. Тук е мястото, където да се споделят идеи, където да се проведе мозъчен щурм на възможностите на заплахите, на това как можем да реагираме\", заяви очакванията си той.Радулов призна, че за повечето политици в България това (КСНС - б.р.) е нещо казионно, нещо, което трябва да се направи, но което трябва да се отметне. Те не считат, че консултативният съвет при президента наистина решава нещо и наистина може да помогне нещо за подобряване на реакциите при кризи, заяви той.\"Ако сте забелязали, концепцията говори за това, че ще се опитаме да отделим 2% . Всъщност Столтенберг беше ясен, че очаква от членките на НАТО да отделят този процент до 2024 година, така че още в официалните документи това, което се излъчва от управляващите, е, че няма да се съобразим с това, което искат международните организации\", заяви Радулов.Тътенът от тревожната обстановка в Близкия изток отеква и у нас, каза експертът по национална сигурност.Парламентарно представените политически формации са категорични за едно - пряка заплаха от ракетната атака в Сирия за страната ни няма.Според зам.-председателя на Комисията по отбрана и депутат от ГЕРБ Владимир Тошев последствията от разрастване на напрежението там могат да ни застигнат и трябва да сме готови.\"Все пак англичаните, американците и французите нанесоха удар с доста ограничени цели. Фактически воюващите войски, които са в Сирия, бяха предупредени, така че не считам, че ще има ескалация по тази тема\".Тошев направи уговорката, че опасността съвсем не ни е отминала. Заради близостта ни до конфликтния Близък изток, Северна Африка и неспокойния регион на Черно море.\"Обстановката като цяло за България не е спокойна. Ще търпим може би последици и то основно в икономическо отношение като регион, който е рисков\".Подобно мнение споделят и коалиционните партньори от Обединени партньори. Според депутата Милен Михов: \"Идеята, че България може да бъде засегната във военен аспект от случилото се в последните дни, не е реалистична. Но изострянето на отношенията между Русия и Запада е заплаха за българските национални интереси\".За България заплаха от военен удар няма, убеден е и депутатът от ДПС и бивш началник на отбраната ген. Симеон Симеонов. Но това не значи, че опасност няма, ясен беше той. \"По отношение на другите опасности като тероризъм - този проблем си стои на дневен ред\".Атанас Зафиров - народен избраник от БСП не смята, че опасността е виртуална. \"Няма как да не се притесняваме, когато е ясно, че ракети падат на по-малко от 2 хиляди километра от нашата столица. България на практика е гранична страна и това трябва ясно да се каже и да се разбере от всички\", допълни Зафиров.", "date": "2018.04.19", "title": "Концепцията за промени в армията не е добра, според Николай Радулов"}
{"url": "https://news.bg/politics/i-dbg-s-ambitsii-za-golyamo-dyasno-obedinenie.html", "text": "И ДБГ с амбиции за голямо дясно обединение, целта е да е подкрепено и от политически сили, неправителствени организации и от граждани. \"Един голям блок, не на апаратите, а на гражданите, които имат дясна визия за развитието на страната ни като демократична и успяваща България\", коментира на пресконференция в Плевен Найден Зеленогорски заместник-председател на \"Движение България на гражданите\".\"Целта ни е да се разруши монопола на ГЕРБ и БСП. България е направила своя цивилизационен избор и той е - членство в ЕС и НАТО, демокрация, свободен пазар, но за съжаление това, което демонстрират управляващите в последната година, е ярко отстъпление от евроатлантическата ни ориентация. Неадекватността по \"случая Скрипал\" и снишаването около кризата в Сирия са доказателства\", обясни Зеленогорски.Дисбалансът в развитието на отделните райони в страната не може да продължава. Зеленогорски цитира статистика, според която в София БВП на човек от населението е 28 000 лева, а в най-бедните региони на Север 6 000. За промяна на тази лоша статистика е необходимо и подобряване на инфраструктурата, допълва той.Според него, \"решението е не само с финансиране през еврофондове и от държавния бюджет за изграждане и завършване на стратегически важни обекти като магистрала \"Хемус\" и тунелите под Шипка и Петрохан, скоростните пътища София - Видин и Велико Търново - Русе, а и една неизползвана възможност - концесионирането\".Възможно е след приключването на българското европредседателство да се поеме към предсрочни парламентарни избори, коментира Зеленогорски.", "date": "2018.04.19", "title": "И ДБГ с амбиции за голямо дясно обединение"}
{"url": "https://news.bg/politics/bsp-nastoyava-za-ostavkata-na-emil-hristov.html", "text": "БСП пак се възмутиха от вчерашната случка с хората с увреждания, които не бяха допуснати в сградата на Народното събрание.Атон Кутев в декларация обясни, че Народното събрание е най-висшият политически орган. Логично било и гражданите да присъстват в парламента с протестните тениски. Те протестираха срещу системата. Те не протестираха срещу ГЕРБ, а срещу всичко, което държавата не е свършила, заяви червеният депутат.Кутев е съгласен, че системата наистина убива хората с увреждания. За тези хора животът е наистина жесток, затова и мнозинството трябва да ги чуе. Животът на тези хора е показател за европейските ценности, според социалиста. Ако не можем да им помогнем, защо сме тук, недоволен е Антон Кутев.Вие не посмяхте дори да се появите там, нападна герберите Кутев. Червеният депутат посочи, че за някои от протестиращите животът щял да свърши преди мандата на Бойко Борисов.Наглите надписи се оказаха горчиви за еснафския вкус на депутатите, продължи Антон Кутев. По думите му Емил Христов отказал да разговаря с него и затова и станал скандалът. Интеграцията на хората с увреждания не е мръднала и на йота, изтъкна социалистът. Той се заяде с Бойко Борисов, който се разплакал на репортаж за живота на майка на дете с увреждане. Това му откровение в началото на заседанието на МС било цинично, според червения депутат.Кутев обвини властта в бездушие. Вчерашната случка не е случайна грешка, смята Антон Кутев. Ние видяхме обидата в очите на протестиращите, продължи той. Червените настояха за оставката на заместник-председателя на НС Емил Христов.", "date": "2018.04.19", "title": "БСП настоява за оставката на Емил Христов"}
{"url": "https://news.bg/world/blizo-5-g-zatvor-za-balgarin-v-shotlandiya-za-iznasilvane-na-mayka-na-novorodeno.html", "text": "Българин е осъден на близо 5 г. затвор за брутално изнасилване във Великобритания, съобщава БиБиСи.28-годишният Веселин Иванов изнасилил майка на новородено по време на новогодишно празненство в дома на нападателя в Източен Лоудиън, Шотландия. Иванов е осъден на четири години и половина затвор.Сексуалното нападение е станало на 1 януари 2017 г. в дома на българина, който изнасилил жената, след като отишла в една от стаите да си почине.Иванов отрича обвиненията, че е изнасилил жената в дома си в селцето Уолифорд, източно от Единбург.Българинът, преместил се в Шотландия през 2015 г., е включен в регистър на изнасилвачи.Веселин Иванов няма криминално минало.31-годишната жертва разказа пред съда, че тя отишла на партито в жилището на Иванов с партньора си, докато бебето е било оставено на бавачка. В един момент тя пожелала да се върне в дома си, за да види детето си, но партньорът й настоял да остане.", "date": "2018.04.19", "title": "Близо 5 г. затвор за българин в Шотландия за изнасилване на майка на новородено"}
{"url": "https://news.bg/politics/gerb-vidyaha-zle-skalapen-cherven-stsenariy-za-horata-s-uvrezhdaniya.html", "text": "ГЕРБ отговориха на критиките на социалиста Антон Кутев на брифинг в парламента.Цветан Цветанов посочи, че тезите на БСП са несъстоятелни. По думите му Емил Христов тази сутрин дал ясно обяснение за вчерашната ситуация. От ГЕРБ отново го защитиха.Цветанов изтъкна постиженията по темата от кабинета. До 31 декември 2016 месечната добавка е била над 200 лева. От 1 януари 2017 тя се повишава, като целта е да подпомогнат семействата на деца с увреждания. За 2018 г. с 83 милиона лева са увеличени средствата за хората с увреждания. Ръстът е с 43% спрямо предходната година.Имаме ангажимент към хората с увреждания, поясни и Светлана Ангелова. Работело се по тези политики. Редица срещи са проведени с майките на деца с увреждания. ГЕРБ не искат да участват в зле скалъпения сценарий на левицата, допълни тя.Има чуваемост, има диалог, убеден е Цветанов. Изпълнителната власт предприема мерки за хората с увреждания. Той е недоволен, че от ляво създават агресивност спрямо парламента и заместник-председателя Емил Христов.", "date": "2018.04.19", "title": "ГЕРБ видяха зле скалъпен червен сценарий за хората с увреждания"}
{"url": "https://news.bg/disasters/silen-trus-v-iran-v-rayon-s-aets.html", "text": "Земетресение с магнитуд 5,9 по скалата на Рихтер удари южната иранска провинция Бушер, в която има атомна електроцентрала, съобщава иранската държавна телевизия, но засега няма информации за жертви или сериозни материални щети, съобщава \"Ройтерс\".Много от къщите в селските райони на провинцията са построени от кирпич, за които е известно, че се срутват лесно в много земетръсната геологическа зона, на която се намира Иран.\"Земетресението засегна района на Каки в провинция Бушер тази сутрин\", уточни иранската държавна телевизия.Полуофициалната новинарска агенция \"Тасним\" отбелязва, че земетресението е усетено също така и в Бахрейн и в други страни от Персийския залив. Допълва се, че дълбочината на труса е била 18 км. Не се съобщават повече подробности.", "date": "2018.04.19", "title": "Силен трус в Иран в район с АЕЦ"}
{"url": "https://news.bg/world/tramp-napuskam-sreshtata-s-kim-chen-un-ako-ne-e-produktivna.html", "text": "Президентът на САЩ Доналд Тръмп обяви, че ако заплануваните разговори с лидера на КНДР Ким Чен-ун не са продуктивни, той ще ги \"напусне\", съобщава БиБиСи.Американският лидер уточни на пресконференция, че ако смята, че срещата няма да е успешна, няма да отиде и ако разговорите започнат, но не са продуктивни, той ще ги напусне.\"\", подчерта той на пресконференция с японския премиер Шиндзо Абе.\"\", добави той.По-рано президентът на САЩ потвърди, че директорът на ЦРУ Майк Помпео тайно се е срещнал с Ким Чен-ун в Северна Корея. Посещението е последният контакт на най-високо ниво между САЩ и Северна Корея от 2000 г.Тръмп се очаква да се срещне с Ким през май или юни. Все още се уточнява мястото на срещата.Абе обяви, че е призовал Тръмп да помогне за освобождаването на японски граждани, отвлечени от Северна Корея през 70-те и 80-те г. на XX век.КНДР призна, че е отвлякла 13 японски граждани, за да ги използва като шпиони. Токио смята, че Пхенян е отвлякъл повече японски граждани. Отделно КНДР държи трима американци.Президентът на САЩ обяви, че ще работят \"много здраво\" за освобождаването на отвлечените.По въпроса за търговията между САЩ и Япония, двамата лидери заявиха, че започват преговори за \"честни и реципрочни търговски споразумения\". Абе каза, че Япония поддържа Транстихоокеанското партньорство като най-добрия вариант за двете държави, докато Тръмп повтори, че няма да подкрепи споразумението, докато \"те не ни предложат споразумение, което не можем да откажем\".Междувременно южнокорейска медия съобщи, че представители на Южна Корея и КНДР са се съгласили да се предава на живо срещата на върха между лидерите на двете държави, която ще се проведе на 27 април, петък.По време на работна среща в селцето Панмунджом преговарящите съгласуваха протокола, мерките за сигурност и медийното отразяване на срещата.", "date": "2018.04.19", "title": "Тръмп: Напускам срещата с Ким Чен-ун, ако не е продуктивна"}
{"url": "https://news.bg/politics/bliznashki-prezidentskata-republika-e-gluha-ulitsa-za-balgariya.html", "text": "\"Това е глуха улица за България\", така бившия служебен премиер и експерт по конституционно право проф. Георги Близнашки коментира откъслечните призиви за президентска република пред bTV.По думите му, парламентарната демокрация е едно от малкото ценни неща, които сме постигнали в \"този тежък и безкраен преход\".Най-ретроградните среди в нашето общество винаги са тласкали към авторитаризъм, България не трябва да влиза в този капан, посочи Близнашки. Държавниците ни трябва да са по-внимателни в изказа и да не се увличат в силни думи, защото това ще има дългосрочни последици, посъветва той.\"Всички, които се напъват за президентска република, идват от определени среди и се провалят с лекота. Не смятам, че на хоризонта се задава Велико народно събрание\", добави конституционалистът. Според него Българската конституция е най-добрата в цяла Източна Европа.Според бившия служебен премиер няма война между институциите. Така той коментира разменените реплики между президента Румен Радев и управляващите.Припомняме, в сряда, 18 април, председателят на ПГ ГЕРБ Цветан Цветанов обяви, че големите амбиции идвали от големи комплекси. Повод за думите му беше изказаната идея на президента Румен Радев, че е възможно да създаде своя партия след президентския си мандат.Малко по-късно през деня премиерът Бойко Борисов заяви, че ще праща министрите си на , тъй като държавният глава беше казал в речта си пред студентите в УНСС, че не вижда какво се строи на \"строителната площадка\" България. По-късно Цветанов обяви, че .\"Война няма и е много важно медиите да не насърчават подобен сблъсък. Това е много опасно - когато вкарваме институциите във война, не трябва да се допуска това. Има журналисти, които настояват президентът да свали правителството, имаше такива изявления. На свой ред държавният глава трябва да е много предпазлив, когато решава да каже някои истини, които вълнуват обществото, защото той е арбитър, а не страна в конфликта. Когато опозицията е слаба, каквото и да направиш, не можеш да ѝ помогнеш особено. А и не трябва да се опитваш да го правиш\", обясни Близнашки.Припомняме, по-рано и вицепрезидентът Илияна Йотова обясни, че няма война между институциите. От президентството казвали на глас някои истини, защото хората са ги избрали и те са им обещали това.", "date": "2018.04.19", "title": "Близнашки: Президентската република е \"глуха улица за България\""}
{"url": "https://news.bg/press/obvinyavat-kmeta-na-mladost-za-podkup-v-osobeno-golemi-razmeri-predvizhdat-560-leva-minimalna-rabotna-zaplata-ot-2019-godina.html", "text": "Скандал. \"Дума\":Обвиняват кмета на \"Младост\" за подкуп в особено големи размериАрестуваната кметица на столичния район \"Младост\" Десислава Иванчева ще бъде обвинена за вземане на подкуп в особено големи размери. Грозят я между 10 и 30 години затвор и конфискация на имуществото. Това стана ясно вчера след пресконференция на шефа на Спецпрокуратурата Иван Гешев и на Пламен Георгиев, шеф на новия антикорупционен орган. Те изнесоха подробни данни за задържането на Иванчева, за действията на разследващите органи през последните месеци и за ареста на кметицата ден по-рано в центъра на София. Според Гешев е възможно да бъде повдигнато обвинение и за организирана работна група и пране на пари.По време на брифинга вчера стана ясно, че по случая се работи от декември, досъдебното производство е от февруари, а сигналът на инвеститора, който е бил изнудван, е от юни 2017 г. Той е българин, живял дълго време в чужбина, с \"друг манталитет и мислене, който искал нещата в държавата да се променят\". Предприемачът притежавал 49 000 кв. м терен в район \"Младост\" и имал разрешение от главния архитект Здравко Здравков за строеж. Било нужно само формално съобщение до заинтересованите лица, което да се издаде от районната администрация, и строежът да започне. Кметицата на района обаче го бавела една година и накрая станало ясно, че иска пари. Доходи. \"24 Часа\":Предвиждат 560 лева минимална работна заплата от 2019 годинаМинистерският съвет одобри средносрочната бюджетна прогноза за периода 2019-2021 година. С документа се залагат средносрочните цели на фискалната политика, обвързани със заложените в Закона за публичните финанси правила, ограничения и основни принципи за управление на публичните финанси, като се определят и таваните на разходите по отделни първостепенни разпоредители с бюджет и на бюджетните взаимоотношения за следващите три години. Това съобщиха от пресцентъра на Министерския съвет.Средносрочната бюджетна прогноза съдържа изискваната съгласно Закона за публичните финанси съпоставка на макроикономическата прогноза на Министерството на финансите с тази на ЕК. Включена е и съпоставка на прогнозата на Министерството на финансите с прогнозата на ЕК по отношение на показателите на сектор \"Държавно управление\".Ремонти. \"Сега\":Ремонтът на \"Граф Игнатиев\" започва на 8 майПланираното начало на ремонта на \"Граф Игнатиев\" е 8 май, като има готовност за цялостна реконструкция на улицата и околната зона, съобщи кметът на София Йорданка Фандъкова на пресконференция, на която представи програмата за ремонт и изграждане на пътна инфраструктура в столицата, предава Би Ти Ви.И тази година предстои тежък строителен сезон, някои от обектите са с хоризонт от две години, целта е да продължим с възстановяването и модернизацията на инфраструктурата в града, посочи столичният кмет, като добави, че отново акцентът е върху големите улици и булеварди, като големите обекти са около 20.Повечето от обектите са свързани със затруднения в движението, посочи Фандъкова, като добави, че са направени внимателни оценки, за да бъдат те по-малки, но все пак ще бъдат факт.\"Ще направим възможното основната тежест да е през летните месеци\", добави тя.Дело. \"Сега\":Бивш пътен шеф отива на съд за 41.6 млн. лв.Бившият шеф на Агенция \"Пътна инфраструктура\" (АПИ) Лазар Лазаров е предаден на съд с обвинение за безстопанственост при строежа на магистрала \"Марица\", съобщиха от прокуратурата. Според обвинителния акт Лазаров е нанесъл щети на АПИ за 41 630 050 лева.Става дума за изграждането на първия лот от магистралата - около 31 км. от Оризово до Димитровград. Договор за строителството беше сключен на 1 август 2011 г. с италианската компания Кооперативно дружество \"Чи Ем Чи Ди Равена\", като стойността на проекта е около 133 млн. лв. без ДДС. Фирмата обаче не построи навреме участъка, който трябваше да е готов през 2013 г, като се оправда с обилни валежи от сняг и дъжд, които налагали стабилизация на почвите, преди да се премине към строеж на пътя. От прокуратурата обявиха миналата година, когато започна разследването, че става дума за отсечка от 1760 метра, а не за целия участък, припомня lex.bg.НС.\"Монитор\":ГЕРБ си поиска пълен мандат, БСП ще сваля привилегиите на депутатитеПравителството да изпълни 4-годишния си мандат в името на България си пожела ГЕРБ, а БСП се зарече да премахне привилегиите на депутатите. Това бяха част от посланията на партиите в Народното събрание при откриването на новия парламентарен сезон. Патриотите пък се похвалиха с независимата външна политика, а ДПС на свой ред поиска дълбоки реформи във всички сфери чрез нова формула на управление. Лидерът на \"Воля\" Веселин Марешки пък се видя като единствената алтернатива.С декларация от името на ГЕРБ Цветан Цветанов отчете свършеното до момента - от успешното БГ председателство, през срещата на върха между ЕС и Турция, икономическия растеж до 4%, БВП, който достигнал 100 млрд. лева, санирането до вдигането на учителските заплати и връщането на 22 000 деца в училище. 2019-та ще бъде ключова за борбата с корупцията, заяви Цветанов. Той разкритикува и БСП заради БГ председателството и ги призова за подкрепа \"От началото на 2018 ударихме дъното\", заяви още Цветанов и упрекна социалистите, че се заиграват със страховете на хората, което обаче не било печеливша тактика. \"Онзи, който подхранва страхове, може да бъде успешен опозиционер, но не и успешен управленец\", отсече той. Цветанов разкритикува и президента Румен Радев заради последното му изказване пред студенти в УНСС.", "date": "2018.04.19", "title": "Обвиняват кмета на \"Младост\" за подкуп в особено големи размери; Предвиждат 560 лева минимална работна заплата от 2019 година"}
{"url": "https://news.bg/int-economics/amerikantsite-izhvarlyat-okolo-150-000-tona-hrana-dnevno.html", "text": "Американците изхвърлят около 150 000 тона храна дневно. Това прави по 422 грама на човек, на около 30% от дневните калории, приемани от един американец, предаде The Indеpendent. Оказва се, че най-много се изхвърлят плодове и зеленчуци (39%), след тях са млечни (17%) и месни продукти (14 процента). Около 4 трилиона литра пък е загубената вода, която се използва за напояване. Това показват резултатите от доклад на земеделското министерство. Той обхваща данни на правителството за периода от 2007 до 2014 година и представя промените в хранителните навици на американците.Припомня се, че производството и изхвърлянето на все по-нарастващите количества храна са свързани и със замърсяване на околната среда. ", "date": "2018.04.19", "title": "Американците изхвърлят около 150 000 тона храна дневно "}
{"url": "https://news.bg/weather/slanchev-i-topal-chetvartak-1.html", "text": "Днес ни очаква предимно слънчев ден. Това съобщават от НИМХ на БАН. В планинските райони се очакват валежи и гръмотевици. Максималните температури ще са между 20 и 25 градуса.Очаква се усилване на вятъра и захлаждане, което ще продължи през следващите дни. Атмосферното налягане ще остане по-високо от средното за април. ", "date": "2018.04.19", "title": "Слънчев и топъл четвъртък"}
{"url": "https://news.bg/world/eta-se-razformirova-prez-may.html", "text": "Баската сепаратистка групировка ЕТА ще обяви, че се разформирова през май. Това съобщиха местни медии, цитирани от \"Ройтерс\".Очаква се през първия уикенд на май това да бъде оповестено. Преди да го обяви офииално обаче, лидерите ще се допитат до членовете й. Групировката преди година обяви, че предава оръжията си в южната част на Франция, декларира че ще предаде всички свои оръжия и експлозиви.Над 800 души са убитите и хиляди са ранените в продължаващата повече от 40 години борба на баските от ЕТА за независимост. Групата обяви прекратяване на огъня през 2011 г., но не се разоръжи, а Испания отказва да преговаря с ЕТА.ЕТА е създадена преди повече от 50 години в ерата на испанския диктатор генерал Франко. Първото им известна убийство е през 1968 г., когато Мелитон Манзанас, шеф на тайната полиция, е застрелян в баския град Сан Себастиан.През 2014 г. Международна комисия за проверка и инспектори, съобщават че ЕТА унищожила част от своите оръжия, но испанското правителство определя този ход на организацията, като \"театрален\".", "date": "2018.04.19", "title": "ЕТА се разформирова през май "}
{"url": "https://news.bg/tech/spacex-uspeshno-izstrelya-tess.html", "text": "Тази нощ успешно бе изстрелян телескопът за издирване на извънземен живот TESS на НАСА. Това стана на космодрума Кейп Канаверал в американския щат Флорида, предадоха световните информационни агеннции. Припомняме, че това трябваше да се състои дни по-рано, но бе отложено с 48 часа поради технически проблеми.Апаратурата е в размер на 200 милиона долара. Това е първата подобна мисия на агенцията с ракета Falcon 9 на компанията на Илон Мъск SpaceX, която получи сертификат за такива мисии през февруари 2018 г.Телескопът ще бъде изведен във висока елиптична орбита, което не е опитвано преди. Телескопът ще достига разстояние като до Луната и след това ще се връща към Земята. Всяка орбита ще отнема по около 14 дни.TESS е като продължение на \"Кеплер\", който промени разбирането на учените за планетите извън Слънчевата система. Когато \"Кеплер\" беше изстрелян през 2009 г., астрономите знаеха за съществуването на извънземни светове, но имаха малка идея за техния брой и размер. До миналия месец телескопът е открил повече от 2 300 екзопланети. На базата на наблюденията на телескопа астрономите сега вярват, че Млечният път е дом на най-малко 2 милиарда потенциално обитаеми планети, където температурите не са драстични. Но учените не могат да погледнат по-отблизо с \"Кеплер\".С телескопа астрономите ще могат да потвърдят планетарната маса и възрастта на новите планети.Учените се надяват да засекат 500 планети с размер като на Земята и вероятно 20 000 нови светове.През 2028 г. Европейската космическа агенция планира да изпрати сондата Ariel за проучване на атмосферата на 1000 екзопланети, които са с размер от Земята до Юпитер.След като Falcon 9 изведе TESS, учените ще изпитат системите, сензорите и камерите на апарата в продължение на 60 дни. Първите данни се очакват през юни, които учените ще обработват в продължение на няколко месеца.", "date": "2018.04.19", "title": "SpaceX успешно изстреля TESS"}
{"url": "https://news.bg/crime/zrenieto-na-ranenata-politsayka-e-zastrasheno.html", "text": "В опасност е зрението на ранената при вчерашния мач между ЦСКА и Левски полицайка. Лекарите все още се борят да го спасят, предаде \"Нова\". По-късно пред bTV лекарят, оперирал ранената служителка на Жандармерията, заяви, че е оптимист за зрението й. Тя ще остане под лекарско наблюдение няколко дни.Припомняме, че жената беше ранена от бомбичка. Самоделното взривно устройство е избухнало до стъклена врата. Снимки на окървавения служител на полицията се появиха в медиите.Пред bTV доц. Борислав Кючуков, началник на Клиниката по очни болести в ИСУЛ заяви, че е оптимист за зрението на ранената полицайка. Той е оперирал 24-годишната полицайка, която пострада при снощното дерби между Левски и ЦСКА в София. \"Мога да кажа, че окото й ще бъде запазено\", каза пред. От окото й е извадено 4-милиметрово стъкло.\"За тази тежка травма на дясното око операцията протече доста гладко\", допълни доц. Борислав Кючуков.От полицията първо обявиха, че са задържали над 30 души в опит да установят кой точно от феновете е хвърлил бомбичката. По-късно главният секретар на МВР Младен Маринов уточни, че са арестувани 40 души. Те били в периметъра, от където се предполага, че е хвърлена бомбичката. Взети са им натривки от ръцете, за да се търсят следи от взривно вещество.Полицайката се е намирала в един от входовете на стадиона заедно със свои колеги, а хвърлената бомбичка е счупила стъклопакета на вратата.Ранената е служител на Жандармерията само от 6 месеца, поясни главният секретар на МВР Младен Маринов. Според него \"всичко показва, че това е целенасочено действие към полицейските служители\", отбеляза Младен Маринов.МВР съобщи и за втори ранен полицай. Мачът завърши 2:2 след оспорвана игра. ", "date": "2018.04.19", "title": "Зрението на ранената полицайка е застрашено "}
{"url": "https://news.bg/politics/riskovete-pred-natsionalnata-ni-sigurnost-e-temata-na-dneshniya-ksns.html", "text": "Рисковете и заплахите за националната ни сигурност ще обсъдят участниците в днешното заседание на Консултативния съвет по национална сигурност при президента.Темата, обявена от държавния глава е: \"Актуални рискове и заплахи за националната сигурност на Република България. Състояние на Въоръжените сили. Необходими мерки\".Очаква се основна тема на разговорите да бъде ракетния обстрел на . Ще бъде направен и анализ на ситуацията на Балканите.Припомняме, участници в заседанието са лидерите на парламентарно представените политически формации, ръководителите на службите, силовите министри.Припомняме,  при президента се проведе в първите дни на годината и беше с тема \"Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\".Преди това през октомври - ноември 2017 година се наложи Консултативният съвет , след като първото заседание бе . Опозицията в лицето на  в саботаж. Зададената тогава тема беше борбата с корупцията.През : \"Рискове и заплахи за националната сигурност на Република България и необходими мерки за нейното укрепване\".", "date": "2018.04.19", "title": "Рисковете пред националната ни сигурност е темата на днешния КСНС"}
{"url": "https://news.bg/crime/narochno-zabaveni-protseduri-doveli-do-podkup-za-desislava-ivancheva.html", "text": "Съзнателно забавени процедури са били повод за подкупа, намерен в колата на кмета на \"Младост\" Десислава Иванчева. Това каза ръководителят на специализираната прокуратура Иван Гешев пред БНТ. Ако се докаже виновност в съда, обвиненията са от 10 до 20 години затвор.Очаква се по-късно през деня да стане ясно дали ще бъде поискан постоянен арест за Десислава Иванчева, нейната заместничка и посредника при предаването на подкупа.\"Трябвало е да се извърши процедура по изменение на работен устройствен план, което е работа на местната администрация, и отнема две седмици максимум. Това не е направено повече от година и инвеститорът е подал жалба към общинските съветници, че не са предприети мерки от община Младост. Подкупът е поискан чрез посредник, който също е обвиняем\", обяви Гешев.Посредникът по получаване на подкупа е направил самопризнания, той е бивш кмет на район \"Младост\", допълни шефът на Спецпрокуратурата.Гешев обясни, че преговорите за подкупа са се водили повече от 3 месеца. Той не е бил единичен. Били са договорени 250 000 евро, като намерените 70 000 се оказаха първата вноска, а иначе сумите са били разсрочени по хода на строителството.Според Гешев се изключва версията за подхвърляне на парите в колата на кметицата. Всичко е документирано със СРС-та, има и личен обиск на кмета на Младост, има достатъчно доказателства, че парите не са подхвърлени. Те са били белязани с вещество, което е намерено и по нея. Засега това са фактите, съдът ще прецени дали са виновни, каза Иван Гешев.Пред Нова телевизия Гешев обясни, че не са правили цирк по време на ареста на Иванчева. Спазвахме закона и НПК. По закон няма как лицето да не присъства на изземването.Гешев разказа, че белязаните пари - част от подкупа, не са били в кашонче, а завити в лист хартия и така са предадени на посредника. Предаването станало в заведение, но те не са задържани в самото заведение.\"Изчакахме два часа да си пият кафето. Част от парите бяха прехвърлени в чантата на зам.-кметицата. Вече сме иззели и записите от камерите на заведението\", допълни Гешев.Парите били осигурени от изнудвания бизнесмен, който ги взел назаем и затова не е трябвало да ги изпуснат. Самите банкноти са били маркирани и при подялбата им и пипането \"всички светнали като коледна елха\". Гешев обясни, че този израз бил заел от своя колежка.\"В тези записи има всичко, което един прокурор може да мечтае и да иска\", допълни прокурор Гешев.", "date": "2018.04.19", "title": "Нарочно забавени процедури довели до подкуп за Десислава Иванчева"}
{"url": "https://news.bg/disasters/stotitsi-razrusheni-kashti-i-trima-zaginali-pri-zemetresenie-v-indoneziya.html", "text": "Земетресение в централната част на Индонезия причина смъртта на трима души и е разруши над 300 сгради, съобщава АП.Индонезийската агенция по метеорология и геофизика коментира, че земетресението е с магнитуд 4,4 и е на дълбочина 4 километра, епицентърът му е на около 52 километра северно от Кебумен, гъсто населен район на провинция Централна Ява.Ръководителят на Агенцията за управление при бедствия в Централна Ява Саруо Прамана съобщава, че земетресението, почувствано в много части на провинцията, е причинило смъртта на двама възрастни и 13-годишно момче, затиснати под разрушена сграда.Той допълва, че 21 души са хоспитализирани с наранявания и повече от 2100 души са евакуирани във временни заслони.", "date": "2018.04.19", "title": "Стотици разрушени къщи и трима загинали при земетресение в Индонезия"}
{"url": "https://news.bg/crime/begaltsite-ot-zatvora-shte-badat-otkriti-ubeden-e-mladen-marinov.html", "text": " \"Проверката тече, има установени автомобили, които са предмет на издирване. Не е изяснено с каква кола са \", коментира пред БТВ главният секретар на МВР Младен Маринов.Той е убеден, че бегълците ще бъдат открити, а издирването продължава със сериозни темпове. Главният секретар на МВР даде  г. Хосе е задържан в Португалия, предстои процедура по връщането му тук, обясни Маринов.По отношение на Владимир Пелов той предупреди, че гражданите трябва да са предпазливи, защото става въпрос за човек, който няма да се церемони. Всичко е възможно, затова е потърсена и международна помощ, коментира главният секретар, възможността затворниците да напуснат България.По отношение на  която престоя с белезници около 5 часа, Маринов обясни, че всеки случай е специфичен. \"Задържаният остава толкова, колкото е необходимо, включително и присъствие при извършване на претърсване, огледи, изземване, което цели да гарантира прозрачност и принципност при провеждане на процесуално-следствените действия\", допълни той.\"Нашето участие е с оглед прилагане на полицейски правомощия до определен етап. Разследването се води от Специализираната прокуратура и от Комисията за противодействие на корупцията\", обясни главният секретар на МВР Младен Маринов.По версия за личен мотив се работи в случая със . \"Той ни се потвърждава и с оглед на това, че пострадалата не е категорична в информацията, която дава, и не сме убедени, че 100% ни съдейства. Има неща, които тя не споделя и умишлено прикрива. Работи се и по мотиви, свързани бизнеса, който тя развива заедно със съпруга си, и във връзките в личен аспект\", коментира Маринов.", "date": "2018.04.19", "title": "Бегълците от затвора ще бъдат открити, убеден е Младен Маринов"}
{"url": "https://news.bg/health/stabilno-e-sastoyanieto-na-patriarh-neofit.html", "text": "Патриарх Неофит се чувства добре. Състоянието му е стабилно. Това съобщи проф. Николай Младенов от столичната болница, където е приет на лечение българският духовен глава. Патриархът е в интензивния сектор.Лекарят обясни, че всеки човек, който носи определени заболявания, може да усети, че понякога те се обострят. Тази сутрин патриархът е разговарял и е пил кафе с медиците, поясни дежурният лекар.Рецидиви може да има, но на този момент нещата са овладени. Лечението е процес, в който участват много лекари. Той може да се възстанови към нормалните си жизнени функции и тогава ще бъде изписан.За заболяванията няма да влизам в подробности, но това е обичайно за тази възрастова група независимо дали са патриарси, или обикновени хора.Според медика, здравословното състояние на президента, премиера и патриарха е наблюдавано, тъй като са тримата основни в държавата. В този контекст не беше спомената председателката на парламента Цвета Караянчева.Малко по-късно от Светия Синод поясниха, че Негово Светейшество Българският Патриарх Неофит бе приет на 18 април в клиника по кардиология на болница Токуда в София поради възникнал здравословен проблем.По информация от дежурния лекар от тази сутрин, състоянието му е стабилно и той се чувства добре. Въпреки това специализираните медицински екипи продължават внимателно да го наблюдават.Ние, архиереите, духовенството и миряните в БПЦ се молим за пълното му оздравяване и призоваваме всеки, който иска, да се присъедини към нас в молитвата ни за Първопредстоятеля на родната ни Църква, се казва в съобщението на Светия Синод.Припомняме, патриарх Неофит бе приет в Аджъбадем Сити Клиник Болница Токуда в сряда следобед със симптоми, свързани с хроничното му заболяване.Тогава висши духовници заявиха, че няма причини за тревога относно здравословното му състояние.", "date": "2018.04.19", "title": "Стабилно е състоянието на патриарх Неофит"}
{"url": "https://news.bg/politics/lilyana-pavlova-otchita-polovinata-ni-evropredsedatelstvo-v-parlamenta.html", "text": "Депутатите от ГЕРБ предложиха в парламента да дойде министърът за европредседателството Лиляна Павлова. Тя е поканена да отчете постиженията на българското председателство на Съвета на ЕС в първата половина.Идеята бе приета от народните избраници на 44-то народно събрание. Очаква се в петък Павлова да представи резултатите от нашето водителство на Съвета на ЕС в петък преди редовния парламентарен контрол.", "date": "2018.04.19", "title": "Лиляна Павлова отчита половината ни европредседателство в парламента"}
{"url": "https://news.bg/society/ohranata-na-ns-spryala-protestirashtite-vchera.html", "text": "Заместник-председателят на НС Емил Христов обясни вчерашния инцидент. Оказа се, че НСО спрели протестиращите в НС. Герберът поискал отсрочка, за да разговаря с началника на охраната на парламента. Отново посочи, че не е знаел за това, че протестиращите са имали допуск.Не зная как е представено това на гражданите, обясни заместник-председателят на НС. Не му била дадена възможност да се срещне с шефа на охраната и с протестиращите. Заради това излязла в медиите изопачена информация, по думите му.Извинявам се, каза Емил Христов. Всички трябваше да имаме малко повече търпение, подчерта той. Герберът поясни, че инцидентът станал заради едни 15 минути, в които трябвало да изясни случая с охраната.Не бях този, който пръв спря гражданите, сподели Христов. Представена била на обществото фалшива, невярна информация, каза още ток.", "date": "2018.04.19", "title": "Охраната на НС спряла протестиращите вчера"}
{"url": "https://news.bg/politics/iliyana-jotova-nyama-voyna-na-institutsiite-ima-istini-koito-kazvame-bez-strah.html", "text": "Няма война между институциите. Има истини, които българското общество чува от страна на президента. Ние ги говорим публично и без страх, защото така сме обещали на хората. Това стана ясно от думите на вицепрезидента Илияна Йотова в ефира на bTV в отговор на въпрос на прага ли е България на Студена война между изпълнителната власт и президента.На въпрос как ще коментира речта на президента Румен Радев на лекция пред студенти в УНСС, че държавата прилича на строителна площадка, Йотова заяви: \"От момента, в който президентът Румен Радев изнесе тази лекция много хора ми се обадиха да ми кажат, че трябва да се дострои тази \"тъмна площадка\", изваждайки нови и нови проблеми, с които се сблъскват те\".Няма по-обединяваща тема от темата за бъдещето на децата ни, допълни Йотова по повод речта на българския президент в Университета за национално и световно стопанство и изрази съжаление, че България е най-бедната държава и е с най-ниските доходи.Вицепрезидентът отправи призив към българското общество, че оттук нататък тази тема трябва да продължи като предмет на разговор между хората.Йотова отсече, че министър-председателят Бойко Борисов трябва да разкрие повече за сделката за ЧЕЗ, която също е в така наречената \"тъмна площадка\". \"В момента няма човек в България, който да бъде убеден, че нещата там са чисти\", коментира още тя.На въпрос справя ли се лидерът на БСП като опозиция, Йотова отговори риторично, че тя се справя с нея, защо да не се справя.Не смятам, че трябваше да гоним руски дипломати, но позицията, която взе българската държава, е , заяви Йотова по отношение на това дали трябваше да се изгонят руските дипломати от България.\"България в качеството си на председател на Съвета на ЕС прави успешно председателство и все още не е изпуснала влака, защото може да обедини всички страни, запазвайки резервите си\", каза още тя.По повод протест на майките на деца с увреждания, тя обясни, че ако е била на мястото на премиера, е щяла да поиска оставката на министъра на труда и социалната политика Бисер Петков, тъй като той направи едно чиновническо изказване в парламента - \"ще проверя случая и тогава ще взема решение\".На въпрос как ще коментира изказванията на президента Росен Плевнелиев в периода 2012-2017, че е било неуместно да целува ръка на руския патриарх Кирил, тъй като не го е направила с встъпването в длъжност на българския духовен водач, тя отговори: \"Жалко, че такъв човек е бил президент на България, от това не може да се прави политика\".Йотова коментира, че предстоящите резултатите по случая на задържания кмет на , ще покажат това дали борбата на държавата с корупцията ще даде резултат или не.", "date": "2018.04.19", "title": "Илияна Йотова: Няма война на институциите, има истини, които казваме без страх"}
{"url": "https://news.bg/int-politics/desetki-arestuvani-pri-antipravitelstvenite-protesti-v-armeniya.html", "text": "Полицията в столицата на Армения Ереван е арестувала десетки протестиращи срещу правителството днес - седмият ден на големите протести срещу избирането на бившия президент Серж Саркисян за премиер, съобщава \"Франс прес\".Водени от радикално настроения опозиционен депутат Никол Пашинян, стотици протестиращи се опитаха да блокират входа на сградата на правителството в центъра на Ереван, преди да се намесят полицейски части за борба с безредиците, арестувайки десетки хора и отвеждайки ги в местен полицейски участък.Протестиращите проведоха протестни демонстрации през последните дни, за да заклеймят опитите на Саркисян да остане на власт като премиер съгласно новата парламентарна система на управление. Спорните поправки в Конституцията, одобрени през 2015 г., прехвърлиха управляващите правомощия от президентството на премиера.Снощи повече от 16 хил. души се събраха на Републиканския площад в Ереван, обещавайки да организират национална кампания за \"гражданско неподчинение\" в опозиция на подкрепяния от Русия Серж Саркисян, който във вторник беше избран от парламента за премиерския пост, след като последните 10 години беше президент.Пашинян, който по-рано обяви \"началото на мирна нежна революция\", се изказа пред протеста вчера, като подчерта, че протестното движение има за цел да \"промени властта\" в Армения чрез национална кампания за \"гражданско неподчинение\" и постоянни протести във вътрешността на правителствени сгради.Броят на демонстрантите вчера беше по-малък в сравнение с протеста във вторник, когато се събраха около 40 хил. души - най-големият в Армения от много години.Протестите започнаха в петък в Ереван и оттогава се разпространиха във втория и третия по големина арменски градове Гюмри и Ванадзор.В понеделник полицията използва зашеметяващи гранати срещу протестиращите, които се опитаха да пробият кордона от бодлива тел, за да стигнат до сградата на парламента.Властите заявиха, че 46 души, включително шестима полицаи и опозиционният лидер Пашинян, са потърсили медицинска помощ.Новият президент на страната Армен Саркисян положи клетва през миналата седмица, но неговите правомощия ще бъдат по-слаби в новата парламентарна система на управление. Двамата Саркисян не са роднини.Бивш военен офицер, 63-годишният Серж Саркисян е начело на южнокавказката страна с население от 2,9 млн. души от десетилетие.Той също така съвместяваше и премиерския пост между 2007 и 2008 г.След като беше избран за първи път през 2008 г., 10 души загинаха и стотици бяха ранени при кървави сблъсъци между полиция и привърженици на загубилия опозиционен кандидат.", "date": "2018.04.19", "title": "Десетки арестувани при антиправителствените протести в Армения"}
{"url": "https://news.bg/politics/evropa-i-balgariya-da-se-varnat-v-top-10-na-superkompyutrite-obnadezhden-borisov.html", "text": "Доста сме изостанали - Европа е извън десетката в сферата на суперкомпютрите. Това констатира министър-председателят Бойко Борисов по време на Международна конференция на тема: \"Формиране на дигитално бъдеще на Европа: Високопроизводителни изчисления за научни и промишлени приложения\".Борисов изрази удовлетворение от намерението на ЕК да инвестира 1 млрд. евро в тази сфера. \"Доста безнадеждно на пръв поглед сме изостанали, но пък в тази сфера със своите традиции, защото виждате от Джон Атанасов до десетките български деца, които печелят и се връщат от олимпиади в света с медал - имаме огромен потенциал. Така че с отделените средства, с тези регионални центрове, с тези мощни процесорни системи, които ще бъдат изграждани и ние имаме опит в това, с водещото начало на Германия, Франция като високотехнологични нации, можем да се обединим и да се върнем обратно до 4-то място, където сме били - сега сме извън десетката. Следващите години нациите, континентите, държавите, икономиките, които разполагат с такива суперкомпютри - рязко ще надминат останалите\", заяви министър-председателят.Българският еврокомисар Мария Габриел от своя страна благодари на министър-председателя за това, че декларира готовност на страната да участва в постигането на общата европейска цел - придобиването на суперкомпютър.\"Петата индустриална революция е тук - тя няма аналог в човешката история. Нейните мотори са свръхмощните компютри и свръхбързите глобални цифрови мрежи и техните приложения. Ако не вървим с нейния ритъм, Европа рискува да изостане от своите конкуренти от други континенти\", посочи Габриел.В експозето си пред участниците във форума Габриел изтъкна българския принос за развитието на изчислителната техника и имената на учени като Джон Атанасов, Ангел Ангелов, Любомир Илиев и Кирил Боянов.Габриел отбеляза значението на високопроизводителните изчислителни технологии за развитието на индустрията, науката и за връщането на Европа на лидерски позиции в тази област. Особена загриженост Габриел изрази относно запазването и развитието на човешкия капитал и кадри. По думите й съществува риск - те да се преместят там, където има достъп до високопроизводителни изчислителни технологии, тъй като в момента за обработката на научните резултати Европа ползва чужди изчислителни машини.\"Днес нашите конкуренти като САЩ и Китай напредват, инвестирайки огромни средства в технологии с над ексафлобс и суперкомпютри. В Европа нямаме изчислителна мощност, която да съответства на нашия икономически потенциал. Днес нито един от първите десет суперкомпютъра не се намира в ЕС. Ние ползваме около 30% от ресурсите на високопроизводителни изчислителни ресурси по цял свят, но нашата индустрия осигурява едва 5% от технологията\", констатира Габриел.Габриел изтъкна, че 16 страни споделят стремежа за придобиване на суперкомпютър. \"Те са се ангажирали да инвестираме заедно и работят в съвестното ни предприятие Euro HPC. Изграждане на интегрирана инфраструктура от световна класа за изчисления и данни. Уверена съм, че още много други страни ще се присъединят. Тази инициатива - изграждането на цялостната европейска екосистема за европейски изчислителни технологии и големи обеми от данни, включва три основни цели - да купим машините, да ги използваме и да използваме за това изцяло европейска технология.\"Габриел посочи, че вече е избран консорциум European Processor Initiative - нов процесор с драстично по-добри показатели, това ще направи възможно ключовите компетенции в проектирането на висококачествени чипове да останат в Европа. HPC процесорът ще бъде в основата на развитието на нашите бъдещи exaFLOBS машини, като това ще подкрепи растежа на големи индустрии като автомобилостроенето. За мен е от изключителна важност да продължим да работим, заедно с българското председателство за приемане на идеята ни за изграждане на пилотни центрове за компетентност и върхови постижения.Габриел заяви, че очаква решението за предприятието Euro HPC ще бъде взето до края на годината. По думите й придобиването на тази технология би позволило напредъкът в борбата с болести като рака, диабета, автоимунните заболявания.\"Ако не действаме сега, данните произведени от европейските изследователски центрове индустрията да бъдат обработвани извън Европа. По този начин ще ставаме все по-зависими от външни за Европа изчисления. Това носи риск европейските изследователи да се преместят там, където има достъп до високопроизводителни изчислителни технологии\".\"Euro HPC - изисква солидни инвестиции. Нашият план за 2019 - 2020 да инвестираме над един милиард евро, заедно с държавите членки. Те следва да подкрепят развитието на две exaFLOBS машини и няколко суперкомпютри от среден клас. Предвижда се и развитието на първата смесена квантова интегрирана инфраструктура в Европа, свързаност на центровете да компетентност по високопроизводителни изчислителни технологии.Габриел обясни, че от една страна е разширяване на използването на технологията HPC - от друга преодоляване на пропастта в цифровите умения. \"Центровете ще работят на местно ниво, ще осигуряват знания и умения на малките и средни предприятия\", увери еврокомисарят ни.\"Длъжни сме да направим така, че във всеки регион да има достъп до такава експертиза. Това е начин да се справим с недостига на обучени технически кадри\", каза още Габриел.По думите й в момента има свободни над 350 хиляди работни места в рамките на ИКТ технологиите в рамките на съюза. През 2020 г. те ще бъдат 500 хиляди.\"През май ще предложа амбициозна цифрова програма за Европа. Програмата ще заложи на взаимодействието на високопроизводителните изчислителни технологии с други цифрови приоритетите като изкуствен интелект, киберсигурността, цифровите услуги и цифровите умения\", заяви още Габриел.", "date": "2018.04.19", "title": "Европа и България да се върнат в топ 10 на суперкомпютрите, обнадежден Борисов"}
{"url": "https://news.bg/world/severna-koreya-izrazyava-zhelanie-za-palno-yadreno-razorazhavane.html", "text": "Северна Корея изразява желание за \"пълно ядрено разоръжаване\" на Корейския полуостров. Това заяви президентът на Република Корея Мун Дже-ин, цитиран от \"Ройтерс\".Държавният глава подчерта, че КНДР се е отказала от предварителното си условие за изтегляне на американските войски от Република Корея.По думите му най-важното е сключване на споразумения за нормализиране на отношения между двете Кореи и САЩ.\"Северна Корея изрази желание за пълно ядрено разоръжаване\", съобщи Мун пред журналисти.\"\", поясни той.В сряда Сеул обяви, че обмисля как да промени примирието между двете държави в мирно споразумение, за да бъде подготвено за срещата на върха на 27 април между Ким Чен-ун и Мун Дже-ин.Мун поясни, че вижда възможност за сключване на мирен договор и дори предоставяне на международна помощ, ако Пхенян ядрено се разоръжи.Но южнокорейският държавник предупреди, че все още има \"много пречки\" и че двете Кореи не могат отделно да постигнат напредък, както и да бъде сключено споразумение, което да преодолее международните санкции.\"\", изтъкна Мун.Мун също така изрази готовност да се подпише под мирен договор с КНДР, информира АФП.\"\", призова той.Днес агенция KCNA съобщи, че в Северна Корея ще се проведе среща на централния комитет на управляващата партия.", "date": "2018.04.19", "title": "Северна Корея изразява желание за \"пълно ядрено разоръжаване\""}
{"url": "https://news.bg/crime/politseyskiyat-sindikat-iska-zona-za-sigurnost.html", "text": "От един от шестте полицейски синдикати настояват за спешни мерки, които да гарантират физическата неприкосновеност на полицаите. Искат да се определи зона за сигурност, която ако бъде нарушена, то представителите на държавата, в лицето на полицията, да имат право да се защитят със всички позволени от закона средства. Тази позиция изразиха от Синдикална федерация на служителите в МВР (СФСМВР) в отворено писмо.Припомняме, 24-годишна полицайка бе ранена от бомбичка докато охраняваше дербито Левски-ЦСКА. Едното й око е сериозно засегнато.Колегите й изразяват своята пълна подкрепа. От синдикалната организация са силно притеснени за увеличаването на броя на пострадалите полицаи заради умишлени действия на граждани срещу тях и грубо незачитане на законовите норми.От СФСМВР настояват за по-строги санкции спрямо всички лица, демонстриращи агресия и/или неуважително отношение спрямо органите на реда.Тези мерки са необходими и изключително спешни, не само защото ще защитят живота на полицейските служители, но и защото българските граждани очакват да имат полиция, която има реални права и защита и може да действа в рискови ситуации, така че да гарантира тяхната сигурност и безопасност. Подобна реакция може да бъде очаквана и удовлетворена само и единствено от представители на органите на реда, чиято неприкосновеност като представители на държавата е гарантирана, се казва в писмото на полицейския синдикат.От браншовата организация обобщават, че подобни действия са удар не само върху авторитета на МВР, но и резултат от много, проведени във времето, неуспешни политики и реформи. Тези реформи са имали за цел да защитят правата на гражданите. Те не са предвиждали защита на правата и живота на полицаите.От Синдикалната федерация на МВР вярват, че за защита на полицаите е необходима само политическа воля на народните избраници.В цял свят задействането на самоделно взривно устройство на многолюдно място се приема за тероризъм. И ако в конкретния случай очевидно хулиганските подбуди не ни позволяват да определим деянието като терористичен акт, то категорично може да се каже, че подобни прояви са част от ширещ се по стадиони и улици терор. Според полицейския синдикат той е насочен не срещу конкретната жертва като пострадалата ни колежка. Насочен срещу закона, морала, срещу цялото общество. Срещу този терор обществото и институциите трябва да са единни.Само някои от случаите, при които полицаи са станали обект на посегателство:На  при операция на МВР близо до град Луковит, област Ловеч, съобщи МВР. Спецоперацията срещу наркоразпространение в района на село Петревене се провежда под наблюдението на прокуратурата.На 6 февруари 2018 г. полицай получи мозъчно сътресение след удар. Той бе в болница след като  в град Златарица. Служителите на реда са отзоваха на сигнал за ругатни и ритници по колата на млада жена. Пристигналият полицейски екип от управлението в Елена е нападнат от четиримата хулигани на възраст от 25 до 33 години. По-късно прокуратурата  и над гражданин.Месец по-рано, на 25 януари . Инцидентът е станал около 7 часа сутринта. Побойниците са 24-годишен мъж и 27-годишна жена, които са задържани.На 4 април инспектори от сектор \"Противодействие на икономическата престъпност\" са отишли на проверка на акцизни стоки в столичния кв. \"Люлин\". Там били нападнати с метална пръчка от жена. На 11 април .Преди четири години - на 14 март 2014 г., при спецоперация в Лясковец бе застрелян антитерористът Емил Шарков. В ранните часове полицаите са изпратени срещу барикадирал се в къщата си 53-годишен мъж. Шарков почина, а трима негови колеги бяха ранени. почина навръх рождения си ден.Три години по-късно - на 21 август 2017 г. тричленен състав на Върховния касационен съд (ВКС) остави в сила решение на Апелативния съд във Велико Търново. Решението за доживотен затвор не подлежи на обжалване, съобщават от ВКС.Делото пред ВКС е образувано по жалби на подсъдимия и защитата му срещу решение на Апелативния съд с искане за неговата отмяна и връщане на делото за ново разглеждане, както и за определяне на по-леко наказание.", "date": "2018.04.19", "title": "Полицейският синдикат иска \"зона за сигурност\""}
{"url": "https://news.bg/crime/mitnichari-zadarzhaha-1000-kutii-tsigari.html", "text": "Митничари от Свищов и полицаи от районното управление в град Дряново, са задържали 1000 кутии /20 000 къса/ нелегални цигари, съобщиха от Агенция \"Митници\". Тютюневите изделия са превозвани с лек автомобил.Колата е спряна за проверка от смесения екип на 17 април 2018 г. на централната улица в града. Заедно с шофьора в автомобила пътувал 59-годишен мъж. Цигарите са открити в багажника. Всички кутии са от марката \"Compliment Blue\", без български акцизен бандерол и с надпис \"Duty free\". Пътникът е признал, че нелегалната стока е негова.За случая е образувано досъдебно производство, което се води по описа на Митница Свищов.", "date": "2018.04.19", "title": "Митничари задържаха 1000 кутии цигари"}
{"url": "https://news.bg/world/kabinetat-na-kirgizstan-padna-sled-vot-na-nedoverie.html", "text": "Президентът на Киргизстан Сооронбай Жеенбеков свали правителството след изненадващ вот на недоверие в парламента на фона на очевидна борба за власт между държавния глава и лидера на управляващата партия, информира \"Ройтерс\".Управляващата коалиция, водена от Социалдемократическата партия на бившия президент Алмазбек Атамбаев, оттегли подкрепата си за премиера Сапар Исаков. 101 от 112 депутати гласуваха против него.Със свалянето на Исаков завършва серия от рокади, които Жеенбеков започна след идването си на власт през миналия ноември, отстранявайки назначенията на предшественика си Атамбаев в прокуратурата и вътрешното министерство.Атамбаев, който е председател на социалдемократите, но не е член на парламента, подкрепи Жеенбеков на президентските избори, но започна да го критикува този месец.", "date": "2018.04.19", "title": "Кабинетът на Киргизстан падна след вот на недоверие"}
{"url": "https://news.bg/society/branshat-ne-haresva-zakona-za-chastnata-ohranitelna-deynost.html", "text": "Индустриален клъстер \"Сигурност\" ИКС настоява за оттеглянето и основното преработване на Закона за частната охранителна дейност. Според бранша законът е в нарушение както на българската Конституцията, така и в правото на Европейския съюз.На дискусията, проведена в Българската стопанска камара, изпълнителният директор на ИКС Татяна Иванов обясни, че всички организации са обединили усилията си, Законът за частната охранителна дейност за бъде спрян и припомни, че са поискали държавният глава да наложи вето.Тя обяви за абсурдно опита с проектонаредби да се въвеждат изисквания, с които да се променя самия закон, което представлява и нарушение на правната практика. \"Това само по себе си създава не по-малко усещане и не по-малко корупционен натиск върху бизнеса\", отчете тя.Иванова представи позицията на членовете на ИКС - Българска камара за \"Охрана и сигурност\" (БКОС), Национална асоциация на лицата и сдруженията извършващи частна и охранителна дейност (НАЛСИЧОД), Национална асоциация на фирми за търговска сигурност (НАФТСО), Национална асоциация на фирмите, охраняващи с технически средства (НАФОТС), Национална браншова камара охранители и детективи (НБКОД) и Съюз на фирмите за охрана и сигурност (СФОС)\",Шефът на ИКС изрази готовността на всички частни организации да сътрудничат на законодателя и компетентните институции, за да създадат \"нормално функционираща нормативна уредба във връзка със ЗЧОД, която да е в съгласие с българското законодателство.\"Ако до 30 април 2018 г. не получим отговор от българските управляващи и не се приемат становищата и позицията ни спрямо ЗЧОД, то тогава сме решени на протестни действия\", отсече тя.От търговските организации са настояли законът за частната охранителна дейност да бъде хармонизиран с европейските норми и практики и да формулира коректни правила, работещи процедури и изисквания към бизнеса, да дава ясни и обективни критерии за контрол и независими контролни органи, недопускащи условия за корупционна среда.Според ИКС сред недостатъците в Закона за частната охранителна дейност са е въвеждането на много неработещи регулаторни изисквания, а забраната за наемане на подизпълнители лишава фирмите от правото на свободно договаряне, законът предоставя възможност МВР да проверява сам себе си, създава се неравнопоставеност между операторите от сектора.Ангел Иванов, председател на УС на ИКС обясни, че Законът за частната охранителна дейност притиска търговските организации като поставя още по-сериозни рамки на бизнеса. Иванов изрази готовността си да подкрепи всички действащи организации и сдружения, които настояват, че ЗЧОД трябва да бъде спрян и преработен. Този закон е брак, изрази възмущението си председателят на ИКС.Николета Атанасова, председател на УС на Българската камара \"Охрана и сигурност\" категорично заяви, че със Закона за частната охранителна дейност изисквания са по-големи към Българската камара \"Охрана и сигурност\", отколкото към МВР.На събитието присъстваха и редица представители на седем браншови организации, които също се обявиха против новоприетия Закон за частната охранителна дейност и подзаконовите актове към него. Те също поискаха неговото спиране и преработване.", "date": "2018.04.19", "title": "Браншът не харесва Закона за частната охранителна дейност"}
{"url": "https://news.bg/health/stoycho-katsarov-patsientat-shte-plashta-poveche-s-novata-zdravna-karta.html", "text": "Новото предложение на Национална здравна карта е същото като старото. Прилагането на здравната карта ще намали достъпа на пациента до болнична помощ и ще увеличи размера на доплащането, заяви д-р Стойчо Кацаров от Центъра за защита правата в здравеопазването пред БНР.След като Касата ще плаща по-малко, въпросът кой ще компенсира това намаление на плащането е риторичен - единственият, който може да го компенсира е пациентът, обясни д-р Кацаров.Той подчерта, че в комисията Здравната карта е гласувана единодушно. Според него обаче тази здравна карта е \"реставрация на практика от времето на комунистическата държава\".Според него одобрената Национална здравна карта е направена по същата методика като тази, която бе отхвърлена. Няма никаква разлика от предишната. Хората се объркват, защото се говори за легла. Става дума за лимит върху броя на болните, които болницата може да отчете към НЗОК.Този лимит е намален двойно. От една страна общият брой на пациентите, които могат да бъдат отчетени, е намален с 6000 - това са леглата. От друга страна е намален 3 пъти броят на пациентите, които могат да бъдат отчетени по клинични пътеки, изискващи трето ниво на компетентност. Имаме двоен удар върху отчитането на пациентите към НЗОК от страна на болниците, двойно намаление, допълни д-р Кацаров.Къде е правото на избор на пациентите, запита Пенка Георгиева, председател на пациентски организации \"Заедно с теб\". Тя цитира одобрения проект на Национална здравна карта, според който се закриват почти 6000 легла в болниците. Това е една пета от леглата и наистина е притеснително, категорична е Георгиева. В съобщението от Министерството на здравеопазването е обяснено, че приемането на Националната здравна карта ще даде възможност на НЗОК да избере с кои лечебни заведения да сключи договори.\"А правото на избор на пациентите къде е? Тези легла са разпределени по области. По Конституция и по закон пациентът може да се лекува навсякъде, но той има разпределено легло на територията на областта, в която живее. Ако иска да отиде в друга област, или ако свършат леглата в неговото най-близко лечебно заведение - какво правим тогава? Къде е гарантираният достъп и къде е правото на избор на пациента?\", запита Георгиева.Според нея пациентът или ще бъде принуден да отиде в друг град, в друга област, ако се нуждае от спешно лечение, или да остане да чака за следващ месец, когато ще се освободи легло за него.\"Вместо държавата да влезе в ролята на контролиращ орган, да внимава как се изразходват нашите средства, тя се опитва да въведе някакви лимити, които ще ни затруднят\", посочи Георгиева.Като представител на пациентите тя добави, че очаква Министерството на здравеопазването да направи реформи, които да бъдат в полза и в интерес на пациента, чиято цел е ефективност от лечението. \"Да се търси излекуване, а не да се търсят рестрикции, за да се намали бюджетът\", обясни Георгиева.Очаква се до 30 дни да бъде публикувана здравната карта и след това да има обществено обсъждане.", "date": "2018.04.19", "title": "Стойчо Кацаров: Пациентът ще плаща повече с новата здравна карта"}
{"url": "https://news.bg/world/v-polsha-otbelyazvat-75-g-ot-vastanieto-vav-varshavskoto-geto.html", "text": "В Полша се провеждат възпоменателни събития във връзка 75 г. от въстанието във Варшавското гето, когато хиляди млади евреи се надигат срещу нацистките окупатори по време на Втората световна война, съобщава Радио Свободна Европа.Бунтът в гетото на Варшава, започнал на 19 април 1943 г., е най-значимата проява на съпротива на евреите срещу нацистите по време на Втората световна война. На тази дата преди 75 г. около 750 евреи, въоръжени с пистолети и други леки оръжия, атакуват нацистките въоръжени сили, които тогава са три пъти по-многобройни от въстаниците.Мнозина от участващите във въстанието оставят прощални писма, в които пишат, че са наясно, че няма да оцелеят, но те искат да загинат на място и в момент, където и когато пожелаят, а не в газовите камери в лагера на смъртта Треблинка, където повече от 300 000 варшавски евреи са изпратени към тази дата.Малцина от бойците оцеляват, но много от тях са починали или не са достатъчно здрави, за да присъстват на днешните събития.Полският президент Анджей Дуда посети еврейско гробище и участва в официална церемония пред Паметника на героите от Варшавското гето.Жителите на Варшава закачиха на дрехите си хартиени жълти нарциси, за да почетат жертвите. Хората спряха по улиците, когато сирени и камбани огласиха столицата в памет на загиналите евреи.Традицията с жълтите нарциси идва от Марек Еделман, последният оцелял командир на въстанието, който всяка година е поставял такива цветя на паметника на загиналите му другари. Еделман почина през 2009 г.Възпоменателните събития се провеждат на фона на напрежението между Полша и Израел във връзка с нов полски закон за Холокоста, който влезе в сила през миналия месец и предизвика остра реакция от Израел, еврейски организации и други.Всеки, който твърди, че полската държава е помогнала за нацистките престъпления, е заплашен от глоба или затвор. Според властите законът има за цел да защити страната от фалшиви обвинения в съучастничество.Полша е превзета от нацистите през Втората световна война и по време на конфликта престава да съществува. 6 милиона поляци, около половината са евреи, са убити.", "date": "2018.04.19", "title": "В Полша отбелязват 75 г. от въстанието във Варшавското гето"}
