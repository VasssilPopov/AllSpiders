{"url": "https://news.bg/world/makron-gotovi-sme-da-se-namesim-v-siriya.html", "text": "Френският президент Емануел Макрон заяви, че Франция ще \"удари\" Сирия, ако химически оръжия в страната от Близкия изток бъдат използвани срещу цивилни граждани, предаде Ройтерс.\"Вече подчертах позицията си относно химическото оръжие и съм готов да го потвърдя ... Нашите въоръжени сили не откриха доказателства, че химически оръжия са използвани срещу цивилни в Сирия\", каза Макрон.Той все пак посочи, че Франция е готова да нанесе удар, ако бъдат намерени тези доказателства.На 9 февруари по време на телефонен разговор с руския президент Владимир Путин Макрон изрази загриженост, че в Сирия може да се използват хлорни бомби срещу цивилни граждани.Сирия е бивш френски протекторат.", "date": "2018.02.13", "title": "Макрон: Готови сме да се намесим в Сирия"}
{"url": "https://news.bg/world/grenlandiya-i-antarktida-se-topyat-nivoto-na-okeanite-raste.html", "text": "Ледената покривка на Гренландия и Антарктида се топи бързо, което вече води до увеличение на морското ниво, показват нови сателитни данни, цитирани от АП.При настоящата скорост нивото на световните океани ще бъде средно най-малко 60 сантиметра по-високо до края на столетието, става ясно от публикуваното в журнал Proceedings of the National Academy of Sciences проучване.Основавайки се на сателитни данни през последните 25 г., изследването показва, че скоростта на топене се е увеличила и нивото на океаните се покачва. Данните потвърждават компютърни симулации на учени и прогнозите на ООН, които се публикуват в редовни доклади за климатичните промени.Това е \"голяма работа\", защото прогнозите за увеличение на морското ниво са базирани на консервативни изчисления и вероятно са по-високи, каза водещият автор на изследването Стив Неръм от Колорадския университет.Други учени предупреждават, че дори и малко промени в морското ниво могат да доведат до наводнения и свлачища.Вдигането на морското ниво е причинено от затоплящата се вода и от топящите се ледени покривки и глетчери. През последните 25 г. нивото се е покачило със 7,5 сантиметра, като 55% е в резултат от затоплянето на водата, а останалата част от топенето на ледовете.Според учени морското ниво в света е било стабилно около 3000 г. до XX век, когато се увеличава по-бързо заради глобалното затопляне, причинено от използването на изкопаеми горива.", "date": "2018.02.13", "title": "Гренландия и Антарктида се топят, нивото на океаните расте"}
{"url": "https://news.bg/world/gartsiya-privika-turskiya-poslanik-zaradi-intsidenta-s-korabite.html", "text": "Външното министерство на Гърция привика посланика на Турция в Атина заради напрежението до спорните острови Имия/Кардак, съобщава \"Дейли сабах\".По-рано гръцките власти съобщиха, че патрулен плавателен съд на турската брегова охрана се е сблъскал с кораб на бреговата охрана на Гърция до спорните острови в Егейско море, заради които двете държави бяха близо до война през 1996 г.Турция отхвърли дипломатическия протест на Гърция във връзка с инцидента.Министерството на външните работи на Гърция, цитирано от Greek Reporter, е призовало Турция да прекрати нарушаването на международното право и действия, които не допринасят за развитието на отношенията между двете страни.Според ведомството Анкара подкопава регионалната сигурност и стабилност, докато Гърция насърчава това и ще продължи да го прави.В съобщението се подчертава още, че \"опасни инциденти като този, заплашващи човешки живот, са в резултат на ескалиращото и провокативно поведение на Турция през последните дни\".Дипломатически източници разкриха, че гръцкото правителство е информирало съюзниците си за инцидента.Двете държави имат спорове и в други области.", "date": "2018.02.13", "title": "Гърция привика турския посланик заради инцидента с корабите"}
{"url": "https://news.bg/int-politics/saakashvili-se-zaricha-da-buni-ukraintsite-ot-chuzhbina.html", "text": "Украинският опозиционен лидер Михаил Саакашвили обяви, че ще продължи да обединява хората срещу украинските власти от чужбина, след като вчера беше депортиран от Украйна, съобщава \"Асошиейтед прес\".Саакашвили беше депортиран в Полша вчера, след като беше арестуван от въоръжени и маскирани мъже в ресторант в Киев и беше откаран към летището в украинската столица.На пресконференция във Варшава той определи депортацията като извършена със сила и срещу международните закони.Той обеща да продължи да обединява украинците срещу властите на страната, изтъквайки, че те са корумпирани. Той отбелязал, че ще намери начин да се завърне в Украйна, настоявайки, че това е неговата страна.Саакашвили беше президент на Грузия от 2004 до 2013 г., а през 2015 г. беше назначен за губернатор на Одеска област от тогавашния си съюзник, украинския президент Петро Порошенко. Впоследствие обаче той започна да критикува Порошенко, че не е успял да ограничи корупцията.", "date": "2018.02.13", "title": "Саакашвили се зарича да \"буни\" украинците от чужбина"}
{"url": "https://news.bg/politics/zaplatite-na-deputatite-skachat-s-blizo-300-leva-1.html", "text": "Средната заплата на българските депутати се вдига с 297 лв. и вече е 3540 лв., съобщава в. \"\".Това произтича от новопубликуваните данни за средната работна заплата в страната през последното тримесечие на 2017 г.През декември 2017 г. средната заплата в обществения сектор, която служи за изчисляване на депутатската, е била 1180 лв., докато септемврийската, по която се изчисляват в момента депутатските заплати, е била 1081 лв.,Според правилника на парламента депутатската заплата е три пъти средната в обществения сектор през последния месец на предното тримесечие, като досега е била 3243 лв., а сега става 3540 лв.Председателят на парламента взима с две трети повече от депутатската заплата, без да се брои добавката за трудов стаж. Най-висока заплата в управлението взима президентът - двойна на депутатската. Така заплатата на Румен Радев сега става 7080 лв., като досега е била 6486 лв. ", "date": "2018.02.13", "title": "Заплатите на депутатите скачат с близо 300 лева "}
{"url": "https://news.bg/politics/bsp-zove-borisov-da-se-izpravi-sreshtu-reabilitatsiyata-na-fashizma.html", "text": "БСП призовава премиера Бойко Борисов да спре провеждането на Луковмарш. В разпространено и до медиите обръщение към премиера Бойко Борисов социалистите заявяват:\"Днес, Г-н Премиер, Вие сте изправен пред избор или да реабилитирате фашизма, или да се изправите срещу него!\"В позицията изрично се посочва, че социалистите не допуска, че правителството се ангажира с каузата за за реабилитация на фашизма, но в същото време очакват ясни действия от Борисов за ограничаване и изкореняване на тези уродливи политически явления\".Припомняме, този уикенд организаторите на Луковмарш смятат да проведат шествието си. Всяка година се повишава напрежението около провеждането му в центъра на София.БСП са обезпокоени, че и някои други, освен манифестиращите с портретите на генерал Христо Луков, могат да се подведат и да привидят в Българските националния легиони (БНЛ) организация на честни и ентусиазирани патриоти.\"\", се посочва в призива, адресиран до премиера Бойко Борисов.Оценката на БСП за Българските национални легиони като организация е, че тя е изградена върху идеите за омразата и насилието: \"Това е фашистка организация - най-мощната сред дузината подобни, които са възниквали в България след Първата световна война.\"Социалистите припомнят и член 4 от Мирния договор, в който България се ангажира да вземе мерки за разтурянето на организациите от фашистки тип и се задължава да не допуска занапред съществуването на подобни организации.БСП многократно, на практика всяка от последните петнадесетина години, е изразявала протест срещу провеждането на Луковмарш, посочват в обръщението и оценяват опита на българското правителството да се скрие зад гърба на социйския кмет Йорданка Фандъкова като недопустимо.\"Проблемът за проявата Луковмарш е на правителството на България\", заявяват социалистите и допълват:\"Господин Премиер, давате ли си сметка, че това се случва по време на Вашето управление? Никакви официозни посещения, например на паметни места на почит към жертвите на Холокоста, не могат да затъмнят факта, че по време на Вашето управление български крайно десни радикали изразяват почит към един откровен фашист... Отговорността за противодействието на тези стремежи е и на Външното, и на Вътрешното и на Правосъдното министерство и най-вече лично Ваша, като човек, оглавяващ българското правителство. Големият въпрос е за популяризирането и налагането на фашистки, нацистки и други радикално антидемократични идеи в днешна България. Фюрерското начало е ключова характеристика на фашистките режими.\"БСП са обезпокоени и от пълзящия авторитаризъм и проявите на фашизъм и неонацизъм в държави от Източна Европа и се противопоставят на опитите за реабилитация на фашизма със скриването на факта, че по решение на Великите сили се провеждат трибунали.Така идва и извода: Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер. Десет години след сключването на Парижкия мирен договор България не бе допускана в ООН именно като фашизирана страна, станала част от Оста \"Рим - Берлин - Токио\".\"Днес, Г-н Премиер, Вие сте изправен пред избор или да реабилитирате фашизма, или да се изправите срещу него! Не допускаме, че правителството се ангажира с каузата за реабилитация на фашизма и в същото време очакваме ясни действия от Вас за ограничаване и изкореняване на тези уродливи политически явления\", завършва обръщението на БСП.", "date": "2018.02.13", "title": "БСП зове Борисов да се изправи срещу реабилитацията на фашизма"}
{"url": "https://news.bg/world/london-othvarli-vtoro-iskane-na-asandzh-za-otmyana-na-zapovedta-za-arest.html", "text": "Британски съдия отхвърли втори опит на основателя на \"Уикилийкс\" Джулиан Асандж за отмяна на заповед за задържането му, което означава, че той ще бъде арестуван, ако напусне еквадорското посолство в Лондон, съобщават АП и АФП.През миналата седмица съдия Ема Арбътнот обяви, че заповедта остава в сила, тъй като се отхвърлят исканията на адвокатите на Асандж заповедта за арест да бъде отменена, защото той повече не е издирван за разпит в Швеция.Днес същият съдия отхвърли аргументите на адвокатите на Асандж, че повече не е в публичен интерес да се държи в сила издадената през 2012 г. заповед за задържането му.Според Арбътнот \"арестът е пропорционална мярка\" на действията на Асандж.Асандж се укрива в посолството от юни 2012 г., за да избегне екстрадиране в Швеция. Шведската прокуратура разследваше основателя на \"Уикилийкс\" за сексуално посегателство срещу две жени през 2010 г. През миналата година Швеция прекрати случая, но срещу Асандж все още има заповед за задържането му заради нарушаване на гаранция през 2012 г.", "date": "2018.02.13", "title": "Лондон отхвърли второ искане на Асандж за отмяна на заповедта за арест"}
{"url": "https://news.bg/politics/otlagat-elektronnoto-glasuvane-bilo-slozhno-za-izbiratelya-i-po-lesno-za-izmami.html", "text": "Централната избирателна комисия (ЦИК) предлага на депутатите да бъде отложено въвеждането на електронното дистанционно гласуване.Препоръката идва след проведени шест симулации на електронно гласуване, съобщава БНР.По план електронното гласуване трябваше да бъде въведено на изборите за Европейски парламент през 2019 г.Според ЦИК недостатък на дистанционното електронно гласуване са изискуемите специфични компютърни умения заради допълнителните стъпки, свързани с гарантиране на сигурността.Също така рискът от контролиран вот при дистанционното електронно гласуване бил по-голям, отколкото при гласуването с хартиените бюлетини.Докато в последния случай избирателят все пак остава сам в кабината за гласуване, то при дистанционното има възможност той да не е сам или друг да гласува вместо него. Освен това, ако се даде и тази възможност за гласуване, ще се оскъпи изборният процес, а отчитането на резултатите ще бъде чувствително забавено.ЦИК се притеснява и от хакерски атаки и от регистрираните напоследък атаки върху криптографски алгоритми на сим-картите. Освен това у нас нямало надеждни методи за идентификация. С електронен подпис разполагат малко българи, а тези от чужбина ще трябва да се върнат в България и на място да се снабдят с такъв, което ще ги натовари финансово.", "date": "2018.02.13", "title": "Отлагат електронното гласуване - било сложно за избирателя и по-лесно за измами"}
{"url": "https://news.bg/world/sasht-pod-ataka-sme-riskat-ot-konflikt-e-po-visok-ot-kraya-na-studenata-voyna.html", "text": "Рисковете от междудържавен конфликт са по-високи от края на Студената война.Това предупреди пред Комисията по разузнаване към Сената на САЩ директорът на Националното разузнаване Даниел Коутс, цитиран от руски и американски медии. Най-непосредствената заплаха през следващата година идва от Северна Корея и от \"саудитско-иранското използване на \"проксита\" в сблъсъка им\", подчерта Коутс пред комисията.В същото време заплахата от използване на оръжия за масово поразяване от държавни и недържавни актьори продължава да се увеличава, добави той.Топ разузнавачът на САЩ направи подробна оценка на световните заплахи за разузнавателната общност.Той посочи Русия, Китай, Иран и Северна Корея като \"най-големите киберзаплахи\" за САЩ през следващата година. Според Коутс четирите държави \"използват кибероперации като държавен инструмент с ниска цена\".Смятаме, че те ще работят за използване на кибероперации за постигане на стратегически цели, освен ако не срещнат ответен отговор, каза шефът на Националното разузнаване.По думите му държавите също \"изпитват по-агресивни кибератаки\" срещу САЩ.Конкретно за Русия той каза, че САЩ очакват \"Русия да проведе по-смели и по-разрушителни кибероперации през следващата година, вероятно ще използва нови възможности срещу Украйна\".Русия и другите противници ще продължат да провеждат кибернападения за удар върху демократичните ценности и отслабване на съюзниците, обяви директорът на Националното разузнаване.\"Честно, САЩ са под атака\", предупреди той и добави, че всяка част от обществото е подложена на кибернападение.Според него руският президент Владимир Путин е окуражен от успеха на Русия с намесата на американските избори през 2016 г. и ще атакува изборите през 2018 г.\"Не трябва да има съмнение, че Путин възприема последните действия като успех\", каза той.Коутс е на мнение, че Китай ще продължи да използва кибершпионаж и ще \"увеличи възможностите си за кибератаки\" в подкрепа приоритетите на Пекин в националната сигурност.Що се отнася до киберзаплахите на КНДР, Коутс изтъкна, че САЩ очакват Пхенян да използва кибероперациите за набиране на пари и събиране на разузнавателна информация, както и за атаки срещу Южна Корея и САЩ.По отношение на сирийското правителство той заяви, че САЩ вярват, че Дамаск \"не е декларирал всички елементи от програмата си за химически оръжия\".От думите му стана ясно, че сирийската опозиция \"вероятно вече не е способна\" да свали президента Башар Асад или да преодолее загубите.Ядрените оръжия на КНДР са \"екзистенциална заплаха\" за САЩ, предупреди Даниел Коутс.Според директора времето изтича и САЩ трябва да вземат решение за ядрената програма на Северна Корея.Времето за решение изтича по отношение как ние отговаряме на това. Нашата цел е мирно уреждане. Оказваме максимален натиск на Северна Корея по различни начини, изтъкна той по време на изслушването.В същото време пред комисията директорът на ЦРУ Майк Помпео категорично отрече информация, че Русия се е опитала да вземе 100 000 долара от американски шпиони в замяна компрометираща информация за президента Доналд Тръмп.Помпео подчерта, че информацията е \"напълно невярна\".В петък \"Ню Йорк таймс\" писа, че руски гражданин е предложил откраднати кибероръжия от Агенцията за национална сигурност на САЩ и компрометираща информация за Тръмп, за да излъже американски шпиони за пари през 2017 г.", "date": "2018.02.13", "title": "САЩ: Под атака сме, рискът от конфликт е по-висок от края на Студената война"}
{"url": "https://news.bg/int-politics/sasht-mamryat-turtsiya-che-operatsiyata-i-v-siriya-prechi-na-borbata-sreshtu-daesh.html", "text": "Държавният секретар на САЩ Рекс Тилърсън обяви, че операцията на Турция срещу силите на сирийските кюрди в Северозападна Сирия е \"отвлякла\" вниманието от по-голямата коалиционна война срещу ДАЕШ (\"Ислямска държава\").\"Тя се отвлече от нашата борба за победа над \"Ислямска държава\" в Източна Сирия\", изтъкна Тилърсън за продължаващите офанзиви на подкрепяните от САЩ сирийски кюрдски милиции за прочистване на оставащите джобове на терористите.\"Силите се отклониха оттам към Африн\", подчерта американският първи дипломат.Турция неколкократно призова САЩ да престанат да работят с кюрдските \"Отряди за защита на народа\", които тя разглежда като продължение на Кюрдската работническа партия (ПКК).В неделя Анкара заплаши да разшири операцията си срещу \"Отрядите за защита на народа\" на изток от река Ефрат, предупреждавайки, че американските войници рискуват да бъдат ударени в района, ако носят вражеска униформа.Тилърсън заяви, че ще бъде в Анкара по-късно тази седмица, за да определи действията оттук нататък с турските си колеги.\"Обсъждаме с нашите натовски съюзници Турция\", посочи той пред журналисти в Кувейт, допълвайки: \"Смятаме, че е важно те да са наясно с ефекта, който операцията оказва върху основната ни мисия, която е победата над ДАЕШ.\"", "date": "2018.02.13", "title": "САЩ мъмрят Турция, че операцията ѝ в Сирия пречи на борбата срещу ДАЕШ "}
{"url": "https://news.bg/world/holandskiyat-vanshen-ministar-hvarli-ostavka-zaradi-lazhata-za-putin.html", "text": "Холандският външен министър Халбе Зейлстра подаде оставка, съобщава \"Ройтерс\".Вчера холандският министър на външните работи Халбе Зейлстра призна, че е излъгал, че е присъствал на среща с президента на Русия Владимир Путин през 2006 г. Според него на срещата Путин е разкрил планове за експанзия.Зейлстра заяви, че доверието към него е накърнено от случая и е невъзможно да продължи да заема поста.Днес руското посолство в Холандия отхвърли като \"фалшиви новини\" коментарите на холандския външен министър относно агресивен руски план за създаване на \"Велика Русия\".", "date": "2018.02.13", "title": "Холандският външен министър хвърли оставка заради лъжата за Путин"}
{"url": "https://news.bg/politics/protest-pred-parlamenta-sreshtu-stroitelstvoto-v-zemedelski-zemi.html", "text": "Протестиращи пред сградата на Народното събрание настояха да се отменят законодателните промени, с които се позволява строителство в земеделските земи с променено предназначение.Президентът Румен Радев наложи вето на 2 февруари върху промените в Закона за посевния и посадъчния материал заради измененията в Закона за опазване на земеделските земи.Протестиращите настояха депутатите да се съобразят с мотивите на президента.\"Заради облекчената процедура, по която се предвижда да се връща това предназначение на земите. То се връща и без срок\", изтъкна една от протестиращите.Друг мотив за днешния протест е свързан с внесените в петък миналата седмица промени в Закона за горите. Според предложените изменения ще отпадне изискването да се сменя предназначението на земята, върху която ще се реконструират, разширяват или строят нови ски лифтове, влекове и писти.Политологът Евгений Дайнов също се включи в протеста. \"Засега съм тука, за \"зелените\" протести, защото тези хора не се укротиха. Непрекъснато искат или да нарушават закони, или да променят закони\", подчерта той.", "date": "2018.02.13", "title": "Протест пред парламента срещу строителството в земеделски земи"}
{"url": "https://news.bg/politics/armeniya-blagodari-na-balgarskiya-narod-za-okazanata-podkrepa-v-nay-tezhak-chas.html", "text": "Фармацията, информационните и комуникационни технологии, земеделието и производството на храни и вина, енергетиката и специализираната продукция са областите, в които България и Армения могат да постигнат бързи резултати за увеличаване на обема на двустранната търговия и взаимните инвестиции.Това беше подчертано на среща на държавния глава Румен Радев с министър-председателя на Армения Карен Карапетян в Ереван.Министър-председателят Карапетян покани българския бизнес да развива дейност в новосъздадената свободна икономическа зона в Армения и подчерта, че арменската държава е готова да подкрепи съвместни производства на български и арменски компании.Президентът Радев е провел и среща с Негово Светейшество Карекин Втори, Католикос на всички арменци. Карекин Втори е отправил благопожелания към българите и благодари на народа ни за оказаната подкрепа на арменците в най-тежък за тях час. Той отправи поздрави и към Българската православна църква и към Негово Светейшество патриарх Неофит.\"Отношенията между нашите народи, свързани от вековно приятелство, получиха нов импулс. В рамките на тази визита ние потвърдихме не само добрите политически контакти, но и приятелството между българи и арменци\", подчерта на срещата Румен Радев.Президентът добави, че арменската общност у нас е съхранила своята идентичност и вяра и е напълно интегрирана в българското общество.", "date": "2018.02.13", "title": "Армения благодари на българския народ за оказаната подкрепа в най-тежък час"}
{"url": "https://news.bg/world/migratsiyata-e-dalgosrochen-problem-predupredi-tusk.html", "text": "Миграцията е дългосрочен проблем.Това предупреди председателят на Европейския съвет Доналд Туск, цитиран от \"Политико\".Управлението на мигрантските потоци към Европа ще бъде предизвикателство \"за много години напред\", каза той.След среща с канцлера на Австрия Себастиан Курц във Виена Туск отбеляза, че той и австрийският лидер споделят \"подобни виждания\" за миграцията.Според него необходимо е страните членки да съгласуват начини за ефективно бъдещо управление на мигрантските потоци, което няма да доведе до повторно разделение.Туск добави, че всички европейски страни \"трябва да допринесат\", имайки предвид няколко държави от Централна Европа, които отказват да участват в схемата на ЕС за разселване на мигранти в съюза.\"\", изтъкна Туск.Според БиБиСи Курц е заявил, че Австрия ще бъде домакин на неофициална среща на ЕС за миграцията, която ще се проведе на 20 септември. Австрия приема ротационното председателство на съюза през втората половина на годината.", "date": "2018.02.13", "title": "Миграцията е дългосрочен проблем, предупреди Туск"}
{"url": "https://news.bg/world/avstriyskata-partiya-na-svobodata-prouchva-natsistkoto-si-minalo.html", "text": "Крайнодясната Австрийска партия на свободата заяви, че ще се опита да изчисти пронацисткия си имидж със създаването на комисия от историци за проучване на историята на партията, информира АФП.Решението на партията, създадена от бивши нацисти, идва два месеца след присъединяването й към правителството и след няколко скандала с членове на крайнодесните.През януари регионален представител беше принуден да подаде оставка заради скандал, свързан с братство и песнопойка от 1997 г., които хвалят нацизма.Има много критика по адрес на Австрийската партия на свободата, много голяма част от нея е неоправдана, а друга - оправдана, каза лидерът на парламентарната група Валтер Розенкранц.Изправени сме пред постоянна критика, че в партията нацизмът и неонацистките идеи се толерират, добави той и поясни: \"\".", "date": "2018.02.13", "title": "Австрийската партия на свободата проучва нацисткото си минало"}
{"url": "https://news.bg/world/vuchich-nyama-da-se-izvini-za-natsionalisticheskoto-si-minalo.html", "text": "Президентът на Сърбия Александър Вучич отказва да се извини за използваната в миналото националистическа военна риторика, зовяща за \"Велика Сърбия\", включваща големи части от Хърватия, информира АП.Вучич подчерта, че няма да позволи да бъде унижаван.Сръбският лидер беше подложен на натиск от журналистите за своя реч от 1995 г.Според него сърбите и хърватите има големи различия относно водената между тях война през 90-те г. на XX век.Вучич беше ревностен сръбски националист по време на войната, но сега той е проевропейски настроен.Двудневното му посещение в Хърватия тази седмица се разглежда като опит за подобряване на отношенията между двете балкански страни.Около 100 000 души умират по време на войната, когато сръбското малцинство поема контрол над 1/3 от територията на Хърватия, опитвайки се да се обедини със Сърбия.", "date": "2018.02.13", "title": "Вучич няма да се извини за националистическото си минало"}
{"url": "https://news.bg/world/amerikanski-dron-unishtozhi-ruski-tank-t-72-v-siriya.html", "text": "В събота при \"самоотбрана\" американски дрон унищожи руски танк Т-72 на подкрепяни от Дамаск сили в Източна Сирия.Това разкриха американски военни представители пред \"Фокс нюз\".Трима души в танка са убити от дрон MQ-9 Reaper с муниции с прецизно насочване, но няма пострадали американски войници или бойци от Сирийските демократични сили, заяви военен представител пред медията.Ударът е бил за самоотбрана, след като подкрепяни от сирийското правителство сили са отправили огън по американски спецчасти и бойци от Сирийските демократични сили в близост до същия район, добави представителят.Говорителят на международната коалиция полковник Райън Дилън обяви, че водената от САЩ коалиция се е свързала с руските си колеги преди да удари танка.Танкът е стрелял по позиция на Сирийските демократични сили до Ал Табия.Въздушната атака е втората от САЩ по просирийски сили през миналата седмица.", "date": "2018.02.13", "title": "Aмерикански дрон унищожи руски танк Т-72 в Сирия"}
{"url": "https://news.bg/crime/zadarzhaha-6-kg-afrodiziak-na-gkpp-malko-tarnovo.html", "text": "6 кг лекарствен препарат за полова мощ, деклариран като храна за животни, задържаха митничари на ГКПП Малко Търново. Турски гражданин с лек автомобил е пренасял нелегалните лекарства.Според резултатите от извършената експертиза в Централна митническа лаборатория на Агенция \"Митници\", идентифицираното вещество в пакета е тадалафил- чисто вещество, със силно действие, което се прилага като активна субстанция в лекарствени препарати за еректилна дисфункция при мъжете.Колата с марка \"Фолксваген Голф\" с турска регистрация е пристигнала на Митнически пункт Малко Търново около 20 часа вечерта на 8 февруари, в посока от България към Турция.На въпросите на митническите служители дали пренася стоки, валута или валутни ценности за деклариране, шофьорът на автомобила е отговорил, че пренася в багажника на автомобила пакет с храна за животни, за който е представил пред митническите служители фактура на стойност 6 евро.При извършената митническа проверка на автомобила, митническите служители се усъмняват в несъответствие между обявеното съдържание и вида на пренасяното прахообразно вещество. Пакетът е задържан за лабораторен анализ.Нелегално пренасяната лекарствена субстанция е задържана. Работата по случая продължава. Срещу шофьора на автомобила- турски гражданин с инициали К.К., е съставен акт за нарушение на Закона за митниците.", "date": "2018.02.13", "title": "Задържаха 6 кг афродизиак на ГКПП Малко Търново"}
{"url": "https://news.bg/comments/golyamata-koalitsiya-na-liberalniya-konsensus.html", "text": "Миналата седмица стана ясно, че след сложни преговори, в Германия е възможно скоро да има решение на политическата криза. Християндемократите на Ангела Меркел и социалдемократите на Мартин Шулц са се споразумели за съставяне на коалиционно правителство. Ако това споразумение бъде одобрено от членовете на ГСДП, новото правителство може да встъпи в длъжност след около месец.В случай, че това стане факт, ще бъдем свидетели на третата \"голяма коалиция\" между ХДС/ХСС и ГСДП под егидата на канцлера Меркел (първата бе създадена в края на 2005г., а втората - в края на 2013г.; през 2009г. се сформира коалиция между християндемократи и либерали, отново начело с Ангела Меркел). Коалиция между двете най-големи политически сили, стоящи съответно вдясно и вляво от политическия център. Две политически сили, за които се предполага, че са опоненти по много въпроси на държавното управление. Само че...Как се получава така, че в Германия умерената десница и умерената левица могат да управляват заедно, при това за трети път? Естествено, тук става дума и за сериозни отстъпки и от двете страни. Отстъпки, които се записват в коалиционни споразумения от по 150-170 страници. Но не е само това.Още по време на предизборната кампания, един на пръв поглед странен факт направи впечатление на мнозина наблюдатели. По време на телевизионния дебат \"Меркел - Шулц\", двамата лидери доста често бяха на еднакви или сходни позиции. На какво се дължи това? Нали от десницата и от левицата се очакват различни решения на един и същ проблем? Да не би наистина лявото и дясното в съвременната политика да се размиват все повече и вследствие на това да се обезсмислят като понятия?Нищо подобно. През последните години наблюдавахме една тенденция на промяна на основните параметри на политическото противопоставяне в редица европейски общества. Класическият антагонизъм \"ляво - дясно\" се подменяше с един либерален консенсус между традиционната левица, либералния център и традиционната десница. Християндемокрацията приемаше много от икономическите постановки на социалдемократите и много от ценностните постановки на либералите. Този либерален консенсус се противопоставяше на всички, които не бяха съгласни с него (независимо къде са позиционирани по политическата ос). И стана така, че онези, които все пак отстояваха типичните десни/консервативни ценности, биваха набеждавани за крайнодесни, фашисти или популисти.Завоят на германските християндемократи към центъра и дори вляво от него направи възможно съвместното управление с левицата. Но от друга страна, тласна немалко десни избиратели към друг политически субект (\"Алтернатива за Германия\"). Сега пред \"Алтернативата\" се отваря уникалната възможност да се превърне в основна опозиционна сила. И допълнително да ерозира влиянието на традиционната германска десница.\"Либералният консенсус\", изразяващ се в приемането на ляволибералната доктрина от страна на десницата, до скоро доминираше европейската политика. Този консенсус обаче през последните години сериозно се пропука и голяма заслуга за това имаше именно ХДС и лично Ангела Меркел. Отношението към руската агресивна външна политика бе пасивно. Неоосманистка Турция бе толерирана. Милиони \"бежанци\" от Африка и Близкия Изток бяха допуснати на европейска територия с идеята за мултикултурно обогатяване на континента, без да се отчитат огромните рискове. Всичко това доведе не само до компрометиране на либералния консенсус, а самата европейска идея бе поставена под въпрос. Слава Богу, в повечето европейски държави разочарованието от либерализма не доведе до силни евроскептични настроения, но започнаха да се търсят начини за промяна на пътя, по който Европа е поела. А Германия, заедно с Франция, е основна движеща сила на общоевропейските процеси.Бъдещото коалиционно правителство ще бъде изправено не само пред опозиционните критики на Алтернатива за Германия, а и пред конкуренцията на управлението в съседна Австрия. Ако германската поредна \"голяма коалиция\" е символ на либералния консенсус, то коалицията между австрийските Народна партия и Партия на свободата е символ на новосъздаващия се \"консервативен консенсус\". Двете правителства в немскоезичните държави в ЕС се превръщат в два конкуриращи се модела за бъдещето на Европа. И докато единият е вече тежко компрометиран, другият тепърва ще показва как се справя с националните и общоевропейски предизвикателства. И при всички положения на фрау Меркел ще ѝ бъде по-трудно от всякога...", "date": "2018.02.13", "title": "\"Голямата коалиция\" на либералния консенсус"}
{"url": "https://news.bg/int-politics/erdogan-zove-sasht-da-sprat-s-tozi-teatar-s-daesh-v-siriya.html", "text": "Турският президент Реджеп Тайип Ердоган обяви, че решението на Вашингтон да предостави финансова помощ на сирийската кюрдска милиция \"Отряди за защита на народа\" ще засегне решенията на Анкара.\"Ние имаме 911 километра граница със Сирия. Каква е връзката на САЩ със сирийската граница? Те вече похарчиха 550 млн. долара, за да помогнат на \"Отрядите за народна защита\", но сега искат да увеличат тази сума до 3 млрд. долара. Вие твърдите, че се борите срещу ДАЕШ (\"Ислямска държава\"). И колко членове на ДАЕШ ликвидирахте? Онези, които се биха срещу ДАЕШ, сега се сражават срещу Турция. Никой няма правото да използва ДАЕШ като извинение. Време е да се приключи с този театър с ДАЕШ, време е за падане на маските\", коментира Ердоган пред членове на своята управляваща Партия на справедливостта и развитието (ПСР).\"На нас ни се казва: \"Ако бъдем ударени, ние ще отговорим.\" Онези, които казват това, никога не са опитвали османския юмрук в живота си\", предупреди многозначително турският държавен глава.Ердоган разкритикува остро Вашингтон, посочвайки, че като членове на НАТО Турция и САЩ са равни.\"Ако твърдите, че \"Отрядите за защита на народа\" не са терористична организация, по наше мнение, ако атакувате съюзник от НАТО, трябва да се противопоставяш срещу него като член на НАТО\", заяви той, добавяйки, че САЩ \"искат да се предадем на терористи\".По-рано този месец Ердоган заяви, че присъствието на САЩ в сирийския пограничен град Манбидж, който е контролиран от сирийските кюрди, е насочено срещу Турция, Иран и Русия.Речта на турския президент идва на фона на продължаващата операция на турските въоръжени сили, наречена \"Маслинова клонка\" в сирийския кюрдски анклав Африн.", "date": "2018.02.13", "title": "Ердоган зове САЩ да спрат с \"този театър с ДАЕШ в Сирия\""}
{"url": "https://news.bg/world/ot-blizo-20-000-molbi-yaponiya-prie-20-bezhantsi-za-2017-g.html", "text": "Броят на търсещите убежище в Япония е нараснал с 80% до 19 628 души през 2017 г., но само 20 бежанци са приети, обяви правителството, цитирано от \"Ройтерс\".Имиграцията е спорна тема в азиатската държава, където мнозина се гордеят с културната и етническата си хомогенност.Въпреки че е голям донор за международни хуманитарни организации, Япония не желае да облекчи правилата за прием на мигранти.От 19 628 молби през 2017 г. ¼ са от филипински граждани, следвани от виетнамци и граждани на Шри Ланка.Само 20 души са получили право на убежище, от които петима от Египет, петима от Сирия и двама от Афганистан. Министерството отказва да съобщи националността на останалите 8 бежанци, тъй като се опасява, че много лесно може да бъде установена самоличността им.През 2016 г. Япония прие 28 бежанци.", "date": "2018.02.13", "title": "От близо 20 000 молби Япония прие 20 бежанци за 2017 г. "}
{"url": "https://news.bg/tourism/angelkova-pregovarya-za-direktna-avioliniya-sofiya-pekin.html", "text": "България разполага с огромен потенциал за успехи в областта на туризма и полага усилия той да бъде оползотворен, заяви председателят на Народното събрание Цвета Караянчева в неформалната среща на министрите на туризма на държавите-членки на ЕС в София. Туризмът е приоритетен сектор на българската икономика и чрез повишаване на качеството на туристическите продукти в последните години България се е превърнала в конкурентоспособна дестинация, подчерта КарянчеваМинистърът на туризма Николина Ангелкова съобщи, че се водят преговори за откриване на директна авиолиния София-Пекин с конкретика до края на годината. Ангелкова коментира необходимостта заОбсъдени са и допълнителната свързаност в региона на Западните Балкани, интеграцията в туризма и създаването на съвместни продукти за далечни пазари. Хърватия предлага създаването на европейски туристически фонд, като част от възможностите за финансиране в туризма, съобщава Ангелкова.Според генералният секретар на Световната организация по туризъм към ООН Зураб Пололикашвили сред членовете на организацията, относно частни дружества, липсват български фирми и се надява да се появят.Българското председателство на Съвета на Европейския съюз ще предостави нови, още по-големи възможности за развитие на сектора и хората от туристическия бранш ще ги оползотворят максимално, коментира Караянчева.Във връзка със следващата финансова рамка е важно да се обособи цифровизацията, но отделна глава за туризъм няма, важно е да се говори за нивото на финансиране на отрасъла, обясни Елжбета Биенковска - еврокомисар по вътрешен пазар, индустрия, предприемачество и малки и средни предприятия отбеляза.", "date": "2018.02.13", "title": "Ангелкова преговаря за директна авиолиния София-Пекин"}
{"url": "https://news.bg/world/prezidentat-na-yuar-zuma-tryabva-da-podade-ostavka-reshiha-upravlyavashtite.html", "text": "Президентът на ЮАР Джейкъб Зума трябва да подаде оставка. Това реши управляващата партия Африкански национален конгрес, информират АП и други агенции.75-годишният президент се е съгласил да подаде оставка, но през следващите три до шест месеца, според представител на партията, цитиран от местна медия. Управляващата партия поясни, че не е дала краен срок на Зума да подаде оставката си.През последните години Зума бе замесен в редица скандали, включително в корупция и финансови злоупотреби.Управляващата партия очаква \"миролюбиво решение\" и вицепрезидентът Сирил Рамофоса да замени Зума.Ако настоящият държавен глава откаже да изпълни искането на партията, казусът ще влезе в парламента, където ще бъде гласуван вот на недоверие.По-рано беше съобщено, че Африканският национален конгрес е дал 48 часа на Зума да вземе решение.", "date": "2018.02.13", "title": "Президентът на ЮАР Зума трябва да подаде оставка, решиха управляващите"}
{"url": "https://news.bg/crime/prokuraturata-razsledva-krazhbata-na-mashini-za-bitkoyn-v-blagovgrad.html", "text": "Под наблюдението на Районна прокуратура - Благоевград се води досъдебно производство за извършено престъпление, кражба на машини за добиване на свободни биткойни в Благоевград.Въпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е 8 000 евро.На 10 февруари за времето от 17 ч. до 19 ч., от помещение на пети етаж в административна сграда на бул. \"Васил Левски\" в Благоевград, били отнети двадесет и една машини \"Антмайнер С 9\", собственост на три физически лица. За целите на обира била изтръгната метална планка на врата.Помещението, в което били разположени машините, не е било оборудвано с климатична инсталация или климатик, като вследствие на работата им се стигало до сериозно загряване. Поради необходимостта от допълнително охлаждане помещението било с отворено врата.Работата по случая продължава с активни действия по разследването.", "date": "2018.02.13", "title": "Прокуратурата разследва кражбата на машини за биткойн в Благовград"}
{"url": "https://news.bg/health/stoyko-katsarov-vse-po-blizo-sme-do-kraya-na-obshtinskoto-zdraveopazvane.html", "text": "По думите на председателя на ЦЗПЗ д-р Стойчо Кацаров сме все по-близо до края на общинското здравеопазване. Това стана ясно на пресконференция под надслов \"Общинските болници - между живота и смъртта\" организирана от Националното сдружение на общинските болници, съобщи zdrave.net. Пресконференцията се проведе заедно с представители на НСОБ, Центъра за защита правата в здравеопазването и Българската стопанска камара.За общинските болници Кацаров отсече: \"Близо са до смъртта, защото са целенасочено убивани\".Според него от Министерство на здравеопазването не са много решителни. По думите му те са склонни отново да приемат всички отменени здравни стандарт. \"Повтаря се политика, чиито плодове берем сега\", заяви Кацаров и добави, че държавата проявява дискриминация сппрямо общинските болници.Няма движение по поставените искания от Националното сдружение на общинските болници, изтъкна д-р Неделчо Тотев председател на сдружението на общинските болници. Възможностите за нови протести не са изключени от от сдружението на общинските болници. От пресконференцията стана ясно, че в момента се събират подписи от населението по места в подкрепа на този тип лечебни заведения.Спекулации с понятията преструктуриране и лош мениджмънт, вижда д-р Тотев. Целта била да се оправдаят действията на управляващите.Преди няколко месеца от сдружението на общинските болници представиха конкретните си искания за оздравяване на този тип болнични заведения. , а малко по-късно бяха проведени и редица срещи с представители на НЗОК, здравната комисия в парламента и Министерство на здравеопазването.\"Много срещи от протеста до момента успяхме да реализираме, много разговори се проведоха, но резултат няма\", обясни д-р Тотев.Тотев се притеснява относно готовността от здравния министър за създаване на нов модел на здравеопазване. \"Ако така се препуска за нещо толкова важно, неизвършено в последните 15 години, има риск от една страна да се направи по-голяма грешка, а от друга - времето от 3 месеца за нас е решаващо, ние просто няма да можем да го дочакаме\", изказа опасенията си д-р Тотев.От сдружението предупредиха, че най-вероятно цените на клиничните пътеки ще останат същите. Д-р Тотев обясни, че цените към момента нито има сигнал, че ще бъдат променени, нито е ясно, ако това изобщо се случи, кои пътеки ще засегне и в какъв обем.Председателят на сдружението отново акцентира, че за периода минималната работна многократно е увеличена, а на лице е и инфлацията. Всичкотова се отразяват в посока намаление на приходите на болниците. \"Може и да ги вдигнат, но не знаем кога\", заяви още той по темата за цените на клиничните пътеки.", "date": "2018.02.13", "title": "Стойко Кацаров: Все по-близо сме до края на общинското здравеопазване"}
{"url": "https://news.bg/int-politics/sasht-preduprediha-es-sreshtu-protektsionizma-na-orazheyniya-pazar.html", "text": "САЩ предупреждават Европейския съюз да не използва задълбоченото си военно сътрудничество като извинение за закрила на европейската военна промишленост, изтъквайки, че подобни практики биха могли да подкопаят НАТО, съобщава \"Асошиейтед прес\".Посланикът на САЩ в НАТО Кей Бейли Хъчисън настоя, че \"не искаме това сътрудничество (между страните членки на ЕС) да бъде протекционистко средство за ЕС\".Тя допълни, че Вашингтон \"ще наблюдава внимателно, защото ако това стане, то може да разбие силния съюз по отношение на сигурността, който имаме\".Лидерите на ЕС, от чийто 22 страни членки също така членуват в доминираното от САЩ НАТО, се съгласиха през миналата година съвместно да разработват или купуват военно оборудване като например безпилотни самолети. Вашингтон е притеснен, че процесът по закупуване може да изключи американските компании.", "date": "2018.02.13", "title": "САЩ предупредиха ЕС срещу протекционизма на оръжейния пазар"}
{"url": "https://news.bg/world/rusiya-izstrelya-raketa-s-tovar-kam-mezhdunarodnata-kosmicheska-stantsiya.html", "text": "Русия изстреля ракета с товар към Международната космическа станция, съобщават АП и ТАСС.Ракетата носител \"Союз-2.1а\" трябваше да бъде изстреляна преди два дни, но заради проблем стартът беше отменен за тази седмица. Според източници на ТАСС причината е автоматична отмяна на старта, която е в резултат на неизправност на бордовия компютър на \"Союз 2.1а\".Заплануваното за неделя изстрелване трябваше да бъде тест на нов режим за бърза доставка до станцията, скачайки се за нея по-малко от четири часа след изстрелването. Но днес ракетата ще следва по-дълъг маршрут, като скачването на кораба със станцията е запланувано за четвъртък.Космическият кораб \"Прогресс МС-08\" е натоварен с около 2,5 тона храна, гориво, кислород и други материали. Той навлезе в орбита 8 минути след изстрелването си от космодрума \"Байконур\" в Казахстан.Ракетата беше изстреляна в 11,13 часа Московско време.На космическата станция има трима американски астронавти, двама руснаци и един японец.", "date": "2018.02.13", "title": "Русия изстреля ракета с товар към Международната космическа станция"}
{"url": "https://news.bg/int-politics/zabranyavat-na-ruskite-voenni-da-izpolzvat-sotsialni-mrezhi.html", "text": "На военнослужещите в Русия ще им бъде забранено да използват социални мрежи като \"Фейсбук\", \"ВКонтакте\", \"Съученици\" и други подобни ресурси. Това пише руският в. \"Известия\", позовавайки се на руското военно министерство.Също така руските военнослужещи не трябва да публикуват информация за службата си и да заключат геолокацията на телефоните си.Макар и засега тези правила да имат препоръчителен характер, от руското военно ведомство вече подготвят промени в законите, което ги прави задължителни.Както пише изданието, Министерството на отбраната е разработило правилата за поведение в интернет в края на 2017 г. В препоръките се отбелязва, че администраторите на чуждестранни ресурси разполагат с пълен достъп до споделената там лична информация, а публикациите на руските военнослужещи са обект на постоянен анализ от чужди специални служби.Ето защо фотографиите и видеоматериалите могат да \"разрушат бойната задача\". Военните са препоръчали роднините да бъдат помолени да не разпространяват информация за службата им.", "date": "2018.02.13", "title": "Забраняват на руските военни да използват социални мрежи"}
{"url": "https://news.bg/world/posochiha-veroyatnata-prichina-za-samoletnata-katastrofa-kray-moskva.html", "text": "Пилотите на катастрофиралия пътнически самолет Ан-148 на 11 февруари край Москва може да са получили невярна информация за скоростта на полета поради обледеняване на датчиците.Тази версия обяви Междудържавният авиационен комитет (МАК) след разшифроването на данните от едната \"черна кутия\" с параметрите на полета и предварителен анализ, съобщават руски медии.Тези грешки се наричат инструментални. Вероятно става въпрос за приемника на въздушно налягане - тръбата на Пито.Според МАК обледяването се дължи на факта, че отоплението за трите приемника е било изключено по време на целия полет. Причината за това не е известна на този етап. За да установи, комитетът планира да разследва действията на екипажа и да провери системите.\"Предварителният анализ на записаната информация, както и анализът на подобни случаи от миналото, дават основание да се предполага, че фактор за специалната ситуация по време на полета може да са неточни данни за скоростта на полета по индикаторите, което на свой ред очевидно е свързано с обледеняване ( на приемника на въздушно налягане) при състояние на изключени отоплителните системи\", отбелязват от комитета.Разследващите смятат, че пилотите не са включили противообледенителните системи, което е довело до невярна информация за скоростта на полета.Според комитета особена ситуация на борда на самолета е възникнала 2,5 минути след излитането на височина 1 300 метра и скорост 465-470 километра в час. В този момент се появили разминавания в показанията на трите датчика за скоростта.Самолетът падна няколко минути след излитането си. Всички 71 души на борда загинаха.", "date": "2018.02.13", "title": "Посочиха вероятната причина за самолетната катастрофа край Москва"}
{"url": "https://news.bg/society/shofyori-modernoto-robstvo-e-u-nas.html", "text": "Съюзът на българските транспортни работници се възмути на новините за \"бяло робство\" на работещите българи и румънци във Великобритания. Според синдикалната конфедерация модерното робство е в България.В официално тяхно обръщение към медиите те изтъкват, че работното ежедневие на транспортните работници в страната ни се доближава до \"робство\".\"Шофьорите на камиони са превърнати в \"бели роби\" и то от български работодатели. Очакваме британските институции да се мобилизират, без да обърнем внимание на проблема в собствената ни страна\", пише в писмото на синдиката.От сдружението обясняват, че не еднократно са алармирали за нечовешките условия на труд в сектора, но никой не обръщал внимание.В страната ни всички работещи в транспорта,с изключение на заетите в градския транспорт, работят в ужасни условия, казват от синдиката. \"За водачите на камиони няма \"кампуси\" с мухъл, защото те спят в кабината, която е два на два метра. За сравнение дори за лишените от свобода би следвало да се предвижда по-голямо лично пространство.Нямат течаща вода, защото никои не е подсигурил места за санитарни нужди около пътя. Няма постоянно електричество, защото автомобилите не са пригодени за квартири\", изтъква синдикалната конфедерация. От сдружението допълват, че условията са съвсем неприемливи, защото няма постоянно отопление, топла храна, защото храненето в заведение или приготвянето на топла храна е неописуем лукс, които те могат да си позволят веднъж седмично.Синдикалистите се ядосват, че не се обръща внимание на условията, в които работят българските работници. \"Какво внимание се обърна на водачите на таксита или куриерите, които работят в условия по-лоши дори от тези в селското стопанство\", питат от СБТР.Заплатите в сектора били минимални, а пари за командировки били регламентирани само с \"юнашката\" дума на работодателя.От синдикатът напомнят, че хората се сещат за тези работници само, когато заради преумората от 15-часовите работни дни стане трагедия.Та питаме уважаеми предтсавители на медиите, защо не обърнете внимание на всички тези групи, които под носа ви работят, като \"бели роби\", а се заехте да решавате проблемите на Великобритания и да търсите отговорност там? Защо не попитахте работодателите в страната ни, какви са основните им доводи да са против директивата за командироване на работници и защо трябваше на 20.12.2017г., съда в Страсбург да реши, че и ние сме хора и се нуждаем от минимални условия за живот?От синдиката призоваха първо да погледнем в собствената си страна и след това да търсим отговорност на другите европейски страни, за нарушените от тях трудови права.", "date": "2018.02.13", "title": "Шофьори: модерното робство е у нас"}
{"url": "https://news.bg/crime/sadat-varna-na-rabota-kmeta-na-septemvri.html", "text": "Апелативният специализиран наказателен съд отхвърли като неоснователно искането на прокуратурата кметът на община Септември Марин Рачев да бъде освободен от длъжност и отмени определението на първата инстанция от миналата седмица, с което Рачев временно беше отстранен от поста си.Тогава аргументът на първоинстанционния наказателен спецсъд за отстраняване от длъжност бе, че ако Рачев е на работа, може да укрие документи, да ги манипулира или антидатира, както и да въздейства на свидетелите, които все още не са разпитани или пък да принуди вече разпитаните да променят показанията си.Ползвайки същият доказателствен материал обаче, Апелативният специализиран съд прецени, че реални доказателства, че Марин Рачев може да попречи на разследването няма.Според магистратите, не може основно право, каквото е правото на труд, да се ограничава въз основа на само на голословни твърдения.Съдът взе предвид и молбата за отпуск, която Рачев е подал, малко преди 24-часовото си задържане по обвинение в умишлена безстопанственост и неизгодна сделка.Марин Рачев от своя страна потвърди, че до 1 април няма намерение да влиза в сградата на община Септември и декларира, че няма да пречи на разследването.И тази сутрин  се събраха пред сградата на Спецсъда, за да го подкрепят. Те посрещната с аплодисменти и викове \"победа\" решението на съда.Припомняме, Марин Рачев е обвинен за ощетяване на общината с над 200 000 лв. чрез умишлена безстопанственост и неизгодна сделка. Н в община Септември кметът Марин Рачев бе отведен с патрулка - първо от дома си, след това - и от общината.Вчера друг състав на съда ", "date": "2018.02.13", "title": "Съдът върна на работа кмета на Септември"}
{"url": "https://news.bg/int-politics/germaniya-prodalzhava-da-otchita-seriozen-spad-na-molbite-za-ubezhishte.html", "text": "Германските власти обявиха, че 12 285 души са подали молба за убежище в страната през януари, което е с 15 процента по-малко в сравнение със същия месец през миналата година, съобщава \"Асошиейтед прес\".През януари 2017 г. Германия регистрира 14 476 нови молби за убежище. Около 13 082 души са подали молба за убежище през декември.Данните на германското вътрешно министерство показват, че повечето нови търсещи убежище през миналия месец са с произход от Сирия, Ирак и Нигерия.Броят на новите молби за убежище в Германия постоянно намалява след драматичния наплив на мигранти през 2015 г., след като европейските страни започнаха прилагането на по-строг граничен контрол и предприеха крути мерки срещу трафикантите на хора през Средиземноморието.", "date": "2018.02.13", "title": "Германия продължава да отчита сериозен спад на молбите за убежище"}
{"url": "https://news.bg/world/rusiya-othvarli-kato-falshivi-novini-komentari-che-se-stremi-kam-ekspanziya.html", "text": "Руското посолство в Холандия отхвърли като \"фалшиви новини\" коментари на холандския външен министър относно агресивен руски план за създаване на \"Велика Русия\", съобщава АП.Вчера холандският министър на външните работи Халбе Зейлстра призна, че е излъгал, че е присъствал на среща с президента на Русия Владимир Путин през 2006 г. Според него на срещата Путин е разкрил планове за експанзия.\"Русия е обвинявана за разпространение на дезинформация\", отбелязва руското посолство в съобщение.\"\", попита дипломатическата мисия.", "date": "2018.02.13", "title": "Русия отхвърли като фалшиви новини коментари, че се стреми към експанзия"}
{"url": "https://news.bg/crime/razsledvat-napadenie-na-kuche-nad-4-godishno-dete-i-baba-mu-v-dupnitsa.html", "text": "Снощи към 18 и 30 часа е получен сигнал в РУ-Дупница за нападнати от куче четиригодишно дете и баба му. Инцидентът е станал в района на \"Развесената върба\" в града.Веднага на място пристигнали екипи на полицията и на Бърза помощ. След оказана медицинска помощ, пострадалите са се прибрали в дома си. В рамките на предприетите действия служители на РУ - Дупница установили собственичката на кучето-питбул, която живеела наблизо. По думите й животното е скъсало синджира, с който било вързано, и избягало. За случая е уведомен дежурен прокурор, образувана е преписка.", "date": "2018.02.13", "title": "Разследват нападение на куче над 4-годишно дете и баба му в Дупница"}
{"url": "https://news.bg/society/prekratiha-deynostta-na-16-firmi-posrednitsi-za-rabota-v-chuzhbina.html", "text": "Агенцията по заетостта прекрати регистрацията на 16 фирми, които посредничат за наемане на работа в чужбина в периода 2015-2017 г. Повод за прекратяването на дейността им са констатирани нарушения от Главна инспекция по труда. След установяването на нарушенията има влезли в сила наказателни постановления.Нарушенията, които се срещат най-често са събиране на такси от търсещите работа за посредничеството; изпращане на работа в чужбина без посредникът да е сключил посреднически договор с чуждестранен работодател; посредникът не предоставя на работниците индивидуален трудов договор за наемане на работа по Наредба за условията и реда за извършване на посредническа дейност по наемане на работа.Други нарушения, които са довели до прекратяване на регистрацията на фирмите посредници, са, когато посредникът не предоставя на работниците пълна информация в трудовите договори, включително данни за длъжности, на които ще бъдат наети лицата, срока на наемането, работното време, трудовото възнаграждение, битовите условия и др.; когато посредникът не сключва посреднически договор с търсещото работа лице за намиране на работа или не поддържа електронен регистър за търсещи и устроени на работа лица.Единствената обществена служба за заетост, която провежда активни мерки за подробно информиране и превенция на рисковете при работа в чужбина, е Агенция по заетостта.Информационни кампании се провеждат чрез бюрата по труда.Агенцията разпространява актуални материали, съдържащи информация за условията на живот и труд в различните държави. Информационните кампании акцентират върху рисковете от нерегламентирана работа и злоупотреби при заплащането, социалното и здравно осигуряване и правата и задълженията на работниците.", "date": "2018.02.13", "title": "Прекратиха дейността на 16 фирми, посредници за работа в чужбина"}
{"url": "https://news.bg/world/bombardirovachat-na-sasht-b-52-ostava-na-vaorazhenie-do-2050-g.html", "text": "Бомбардировачът на САЩ Б-52 ще остане на въоръжение до 2050 г., съобщава АП.Така той ще надживее и по-младите си наследници.Секретарят на ВВС на САЩ Хийтър Уилсън заяви, че ще започнат да изтеглят от въоръжение Б-1 и Б-2, след като изградят достатъчно бомбардировачи следващо поколение Б-21. Новият бомбардировач се очаква да влезе на въоръжение в средата на следващото десетилетие. \"Пенсионирането\" на двата бомбардировача ще зависи от това колко бързо ВВС ще се сдобие с Б-21.Говорител на ВВС заяви, че Б-1 и Б-2 вероятно ще продължат да летят до началото на 30-те години на XX век.Уилсън подчерта, че няма да бъде намален броят на базите с бомбардировачи.Б-52 (\"Стратосферна крепост\") се очаква да остане на въоръжение до средата на века - 2050 г. Запланувано е бомбардировачите да бъдат модернизирани, включително да получат нови двигатели. ВВС искат 280 милиона долара за модернизиране на бомбардировачите. \"Боинг\" е изградил 8 различни модела между 1952 и 1962 г. Останали са 75 бомбардировача, които са базирани в Северна Дакота и Луизиана.Б-1 има необичайна история. Първоначално е разработен през 70-те години на миналия век, отменен е и след това е върнат при президента Роналд Рейгън. Проектиран е за ядрени и конвенционални атаки, но сега предимно се използва за удари с конвенционални муниции.Б-2 е първият в света бомбардировач, който може да се изплъзне от радарите. Разработен е от Northrop Grumman през 80-те години на XX век. Известен е с това, че един е струвал повече от 1 милиард долара. САЩ имат 21 от тях, базирани в Мисури и Тексас.", "date": "2018.02.13", "title": "Бомбардировачът на САЩ Б-52 остава на въоръжение до 2050 г."}
{"url": "https://news.bg/crime/politsai-izzeha-13-000-kasa-kontrabandni-tsigari.html", "text": "При полицейска операция униформените иззеха 13 хил. къса контрабандни цигари. Операцията била проведена от ОДМВР-Сливен, Ямбол и Благоевград.Служители на Икономическа и Пътна полиция в ОДМВР-Сливен засекли по магистрала \"Тракия\" автомобил \"Рено\" със софийска регистрация. При съвместна работа с полицаите от Ямбол автомобилът бил спрян на в Ямболска област. Колата била претърсена и властите открили и иззели общо 10 000 къса цигари без акцизен банедрол.Властите образували досъдебно производство срещу шофьорът и пътуващите в колата.В Благоевградско пък 55 - годишен мъж от с. Мусомище е обвинен, че укривал в къщата си в селото 180 стека цигари. Криминалисти намерили контрабандните цигари в бидони, вкопани в земята.", "date": "2018.02.13", "title": "Полицаи иззеха 13 000 къса контрабандни цигари"}
{"url": "https://news.bg/int-politics/erdogan-predupredi-gartsiya-i-kipar-za-tarseneto-na-gaz-i-egeyskite-ostrovi.html", "text": "Турският президент Реджеп Тайип Ердоган предупреди Гърция, Кипър и международни компании, които търсят газ в Средиземноморието, че действат по \"неприемлив начин\" и посягат на правата на Турция, съобщава \"Асошиейтед прес\".Ердоган отправи предупреждението в обръщение към депутати от своята управляваща Партия на справедливостта и развитието (ПСР), докато турски бойни кораби продължават да пречат на сонда да достигне до място край бреговете на Кипър, където италианската енергийна компания \"Ени\" планира да прави проучвания за газ.Турция се противопоставя на проучванията и добива на петрол, заявявайки, че това пренебрегва правата на отцепническите кипърски турци. Мнозина в Турция също така обвиняват Гърция, че има териториални претенции към необитаеми островчета край егейското крайбрежие на Турция.\"Опортюнистичните опити относно проучванията за газ край бреговете на Кипър и относно егейските острови не изчезват от нашето внимание\", изтъкнал Ердоган, добавяйки: \"Предупреждаваме онези, които действат по неприемлив начин в Кипър и Егейско море, правейки си погрешни сметки.\"През уикенда кипърските гърци обвиниха турската армия, че пречи на кораб, който прави проучвания за природен газ край бреговете на Кипър.Европейският съюз вчера призова Турция да избягва заплахите и \"да се въздържа от действия, които биха могли да увредят добросъседските отношения\".", "date": "2018.02.13", "title": "Ердоган предупреди Гърция и Кипър за търсенето на газ и егейските острови"}
{"url": "https://news.bg/world/sblasak-mezhdu-korabi-na-bregovata-ohrana-na-gartsiya-i-turtsiya-do-sporni-ostrovi.html", "text": "Гръцките власти съобщиха, че патрулен плавателен съд на турската брегова охрана се е сблъскал с кораб на бреговата охрана на Гърция до спорни острови в Егейско море, заради които двете държави бяха близо до война през 1996 г., съобщава АП.Бреговата охрана на Гърция поясни, че няма пострадали хора, въпреки че по кърмата на гръцкия плавателен съд има щети след удара с предната част на турския кораб. Допълва се, че не са известни към момента точните обстоятелства. Инцидентът е станал вчера вечерта.Гръцкият кораб е акостирал на остров Лерос за поправка.Двата кораба са били до необитаемите острови Имия/Кардак, оспорвани от Гърция и Турция.Подобен инцидент имаше на 17 януари.", "date": "2018.02.13", "title": "Сблъсък между кораби на бреговата охрана на Гърция и Турция до спорни острови"}
{"url": "https://news.bg/energy/40-ot-elektroenergetikata-e-pred-likvidatsiya-alarmirat-ot-kt-podkrepa.html", "text": "Спешно увеличение на цената на въглищата, добивани от мини \"Марица- изток\", с поне 15% за плавно компенсиране на периодите с неизвършени разходи и не направени инвестиции. До средата на годината да се премахнат ценовите дисбаланси и недостатъците на действащата система за изчисляване на цената на въглищата, добивани в Марица-изток.Свързано с това увеличение на цената на електроенергията от Марица-изток 2 с поне 10%, както на регулирания пазар, така и в дългосрочните договори. Изготвяне на план за действие през следващите 10 г, обоснован с инвестиции за ограничаване на вредните емисии. Това са част от исканията на КТ Подкрепа за преодоляване на систематичния финансов недостиг и заплахите от ликвидация на 40% от българската електроенергетика.Президентът на КТ \"Подкрепа\" Димитър Манолов заяви, че в ТЕЦ Марица-изток съоръженията са остарели и опасни.Владимир Топалов - председател на миньорския синдикат заяви, че в 1 мегават енергия цената на въглищата е 25-30%, докато в една немска централа процентът въглища е 60% . Това е заради методиката на изчисление, която трябва да се промени, смятат от Подкрепа.Топалов се усъмни, че някой умишлено иска да затвори комплекса.Цената на тока няма да се повиши, ако се увеличи цената на въглищата от комплекса, категорични са от Конфедерацията.От Конфедерацията констатират, че в мини Марица-изток са налице предпоставки за неуправляемо съчетание на геоложки, технически, технологични, транспортни, финансови, екологични и социални рискове с каскадни и катастрофални последици на площ 100 кв.км. Това застрашава 40% от производството на ел. енергията у нас. Ако не се вземат спешни мерки, реалното развитие на ситуацията е недостиг на ел.енергия, драстично повишени цени във всички сфери.От КТ Подкрепа уточняват, че ТЕЦ Марица-изток 2 има много малък относителен дял на регулирания пазар. Стабилизирането на въгледобива и производството в комплекса е необходимо условие за достатъчно количество и ниски цени на предлаганата на борсата енергия.Димитър Манолов коментира и Истанбулската конвенция, като заяви, че наистина има сериозен проблем с насилието, но никой не си е направил усилието да прецени колко страната ни има възможност да изпълни исканията й заради икономически проблеми. Конвенцията налага и въвежда трансгранични институции овластени до безкрай и те са от хора, които никой не е избирал. Той призова българите да бъдат оставени да възпитават децата си както искат.", "date": "2018.02.13", "title": "40% от електроенергетиката е пред ликвидация, алармират от КТ Подкрепа"}
{"url": "https://news.bg/int-politics/sasht-zhelayat-da-razgovaryat-sas-severna-koreya-uveryava-seul.html", "text": "САЩ са отворени за дипломация със Северна Корея и биха искали да разговарят с Пхенян в опит за облекчаване на напрежението. Това обяви южнокорейският президент Мун Дже-ин, цитиран от местната агенция \"Йонхап\".Изказванията на южнокорейския държавен глава по темата са били направени по време на среща с колегата му от Латвия Раймондс Вейонис, докато отговарял на въпроси на журналисти.По-рано тази седмица американският вицепрезидент Майк Пенс подчерта, че Вашингтон е готов да води преговори с Пхенян, въпреки че настоява за премахването на неговите ядрени оръжия.Пенс посочи, че САЩ и техните съюзници ще продължат да налагат тежки санкции на комунистическия режим, но че и те биха могли да се ангажират с Пхенян на дипломатическо равнище.", "date": "2018.02.13", "title": "САЩ желаят да разговарят със Северна Корея, уверява Сеул"}
{"url": "https://news.bg/world/bivsh-direktor-na-tsru-vizhda-sarbiya-kato-maystor-na-dalbokata-darzhava.html", "text": "Бивш директор на ЦРУ вижда Сърбия като майстор на \"дълбоката държава\", съобщава B92.В статия за списание National Interest, озаглавена \"Дълбоката държава\" е отвличане на вниманието\", бившият шеф на ЦРУ Джон Дойч пише, че има много групи, които се опитват прикрито да влияят върху правителства по света.\"\", отбелязва Дойч.Той продължава анализа си, че \"несъмнено\" днес има групи в САЩ и други държави, които са \"мотивирани от принципи, игри и облаги\" за тайно оказване на влияние върху действията на правителството., смята Дойч.Но бившият топ разузнавач е на мнение, че мнозина в САЩ злоупотребяват с термина \"дълбока държава\".Според него има малко анализи или доказателства, които повдигат въпроса за съществуването на \"дълбока държава\".Понятието \"дълбока държава\" или \"държава в държавата\" e теория на заговора, която се отнася до постоянния военен, разузнавателен и дипломатически бюрократичен апарат, контролиращ фундаменталните механизми на демокрацията, паралелно с академично-информационно-административния елит на \"откритата държава\" и техните икономически партньори.", "date": "2018.02.13", "title": "Бивш директор на ЦРУ вижда Сърбия като майстор на \"дълбоката държава\""}
{"url": "https://news.bg/politics/ekaterina-zaharieva-useshta-umora-ot-razshiryavaneto-v-es.html", "text": "За умора от разширяването на ЕС предупреди външният министър Екатерина Захариева. По време на дискусия за присъединяване на Западните Балкани към общността тя изтъкна, че се усеща и друга умора - умората от реформи.България поставя като един от основните приоритети на представителството ни присъединяването на Западните Балкани, подчерта обаче първият ни дипломат. Захариева е убедена, че темата ще продължи да е във фокуса и на следващите, които ще поемат ротационно след нас председателството, затова и Захариева посъветва страните от региона да използват момента.Външният ни министър вижда позитивни сигнали в европейските политики към Западните Балкани. Основните предизвикателства са сигурността, икономическо развитие на страните от региона, младежката безработица, липсата на свързаност. Но тези предизвикателства дават и много възможности, смята министър Захариева, според която европейската перспектива на Западните Балкани означава и сигурност за целия ЕС.Има много работа за вършене, подчерта първият ни дипломат. По думите й интеграцията на Западните Балкани е дългосрочен приоритет в българската външна политика.За европейска перспектива на целия регион се обяви и директорът на представителството на ЕК у нас Огнян Златев. Без интегриране на региона няма да можем да разчитаме на сигурност и стабилност в региона. Бариера пред разширяването е изследване на Евробарометър, че 53% от европейците не искат това да става. Председателят на външната комисия в парламента Джема Грозданова изтъкна, че винаги е подкрепяла идеята страната ни да е регионален лидер. Искаме Черна гора да отвори всички преговорни глави тази година и да ги приключи до 2025 г., иска тя. Сърбия трябва да реши проблемите си с Косово. Иначе западната ни съседка изпълнява законодателството за малцинствата. Албания също има напредък в тази сфера и в сферата на сигурността. Грозданова се надява да се реши и спора за името на Македония.Външният министър Екатерина Захариева приветства разговорите между Гърция и Македония за името на югозападната ни съседка. Тя е доволна, че двете страни се срещат и разговарят. Външните министри на Гърция и Македония, по думите й, трябва да бъдат оставени на спокойствие да водят преговорите. Първият ни дипломат се надява скоро да бъде постигнато съгласие. Мисля, че вече има напредък, оптимист е министър Захариева.", "date": "2018.02.13", "title": "Екатерина Захариева усеща умора от разширяването в ЕС"}
{"url": "https://news.bg/society/vsichki-chuli-za-istanbulskata-konventsiya-protiv-sa-60.html", "text": "Огромната част от пълнолетните българи се оказват въвлечени в дебата за Истанбулската конвенция. Сериозно е неодобрението към документа. Други теми от публичния дебат в последните дни обаче срещат одобрение - например, проверките на компетентните органи в различни сектори. Това са част от изводите от изследователската програма на \"Галъп интернешънъл\", независима от външно финансиране.86% са чули за Истанбулската конвенция. Това на практика означава всички. Сред чувалите 58% не одобряват България да я приеме, а 19% одобряват България да приеме документа. Съотношението е приблизително три към едно. Останалите се колебаят. Във всички социални групи преобладава отрицанието. Известно изключение са привържениците на ГЕРБ, където близо една трета приемат конвенцията, а две пети все пак я отхвърлят.По този въпрос едва ли има огромна запознатост, но в такива обществени дискусии е важно да се провери най-вече какъв образ се е създал. Общият имидж на конвенцията е негативен за българите.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен от ВМРО и \"Атака\",  ратификацията, като дадоха заявка и . Държавният глава също се изказа против ратификацията, като според него сега не е моментът. В последствие от  и внесоха От темите от последните дни сериозно се подкрепят най-вече различните типове проверки на съответните контролни органи - проверки на имущество, проверки на кметове, проверките в железниците и т.н. Такъв въпрос са включили още от Галъп.Например, 78% споделят мнението, че никога не е късно да се проверява нечие богатство. 20% обаче смятат, че вече е много късно.По повод скорошните разкрития по отношение на железниците, респондентите са помолени да дадат цялостна оценка на БДЖ по скалата от 2 до 6. Средната оценка е 3.2. Тя е доста нисък атестат за общото състояние на железниците, макар и да не е безнадеждно лош.Обществото е съгласно, че положението с подобни системи като железниците е твърде тежко, но дава и шансове за поправяне.Въпросът на социологическата агенция е актуален на фона на това, че в края на януари главният прокурор Сотир Цацаров разпореди проверка на хората, които управляват луксозни автомобили и са закупили недвижим имот за над 500 хил. лева.По данни на държавното обвинение през 2015 г. и 2016 г. 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 леваНа територията на страната се управляват 50 автомобила \"Майбах\", 193 автомобила \"Бентли\", 31 автомобила \"Ламборджини\", 68 автомобила \"РолсРойс\" и 93 автомобила \"Ферари\", са изчислили от прокуратурата.От приходната агенция са информирали главния прокурор Сотир Цацаров за 365 физически лица, придобили през 2015 г. и 2016 г. недвижими имоти с цена над 500 000 лв.Паралелно с това след журналистическо разследване гръмна скандал в БДЖ за фиктивни назначения, футболен отбор и теч на финансови средства.Директорът на БДЖ призна, че , но  за фиктивен ремонт.", "date": "2018.02.13", "title": "Всички чули за Истанбулската конвенция, против са 60%"}
{"url": "https://news.bg/int-politics/hokat-duterte-zaradi-zaplaha-da-se-prostrelvat-komunistki-v-genitaliite.html", "text": "Правозащитни организации настояха, че коментарите на президента на Филипините за войници, прострелващи комунистически бунтовници жени в гениталиите, за да ги превърнат в \"безполезни\", могат да насърчат сексуално насилие и военни престъпления, съобщава \"Асошиейтед прес\".Крайнолявата групировка \"Карапатан\" подчерта, че президентът Родриго Дутерте \"се е отличил като разбеснял се фашист, който подклажда най-тежките нарушения на международното хуманитарно право\".Международната правозащитна организация Human Rights Watch изтъкна, че изявлението, направено през миналата седмица пред предали се комунистически бунтовници, е последното на Дутерте от \"серията женомразки, унизителни и уронващи изявления, които той направи за жените\" и които насърчават войниците и силите за сигурност да извършват сексуално насилие по време на въоръжен конфликт.Дутерте призна, че си е позволил тези коментари и че той не е държавник, но заяви, че \"проблемът тук е, че аз спечелих\" изборите.", "date": "2018.02.13", "title": "Хокат Дутерте заради заплаха да се прострелват комунистки в гениталиите"}
{"url": "https://news.bg/economics/1095-lv-e-srednata-rabotna-zaplata-za-poslednite-tri-mesetsa-ot-2017-g.html", "text": "Средната брутна месечна работна заплата за октомври 2017 г. е 1 084 лв., за ноември - 1 078 лв., и за декември - 1 123 лева. Това сочат предварителни данни на Националния статистически институт. През четвъртото тримесечие на 2017 г. средната месечна работна заплата e 1 095 лв. и се увеличава спрямо третото тримесечие на 2017 г. с 5.6%. Икономическите дейности, в които е регистрирано най-голямо увеличение, са \"Образование\" - с 19.2%, \"Операции с недвижими имоти\" - със 7.7%, и \"Други дейности\" - с 6.2%.През четвъртото тримесечие на 2017 г. средната месечна работна заплата нараства с 10.6% спрямо четвъртото тримесечие на 2016 г., като най-голямо e увеличението в икономическите дейности \"Образование\" - с 18.5%, \"Други дейности\" - с 14.5%, и \"Административни и спомагателни дейности\" - с 14.4%. Икономическите дейности с най-високо средномесечно трудово възнаграждение на наетите лица по трудово и служебно правоотношение през четвъртото тримесечие на 2017 г. са \"Създаване и разпространение на информация и творчески продукти; далеко-съобщения\" - 2 448 лева; \"Производство и разпределение на електрическа и топлинна енергия и на газообразни горива\" - 1 808 лева; \"Финансови и застрахователни дейности\" - 1 783 лева.Най-нископлатени са били наетите лица в икономическите дейности: \"Хотелиерство и ресторантьорство\" - 647 лева; \"Други дейности\" - 789 лева; \"Строителство\" - 847 лева.През четвъртото тримесечие на 2017 г. спрямо същия период на предходната година средната месечна работна заплата в обществения сектор нараства с 10.2%, а в частния - с 10.8%.Наетите лица по трудово и служебно правоотношение към края на декември 2017 г. намаляват с 34.0 хил., или с 1.5%, спрямо края на септември 2017 г., като достигат 2.28 милиона. Спрямо края на третото тримесечие на 2017 г. най-голямо намаление на наетите се наблюдава в икономическите дейности \"Селско, горско и рибно стопанство\" - с 12.1%, \"Хотелиерство и ресторантьорство\" - с 12.0%, и \"Операции с недвижими имоти\" - с 5.1%. Най-сериозен ръст на наетите пък е регистриран дейност \"Производство и разпределение на електрическа и топлинна енергия и на газообразни горива\" - с 1.9%.Най-голям е относителният дял на наетите по трудово и служебно правоотношение в дейностите \"Преработваща промишленост\" и \"Търговия, ремонт на автомобили и мотоциклети\" - съответно 22.2 и 17.3%.В края на декември 2017 г. в сравнение същия период за 2016 г. наетите лица се увеличават с 5.4 хил., или с 0.2%. Най-голямо увеличение е в икономическите дейности \"Административни и спомагателни дейности\" - с 3.2 хил., и \"Хотелиерство и ресторантьорство\" - с 2.2 хил., а най-голямо намаление - в \"Търговия; ремонт на автомобили и мотоциклети\" - с 2.9 хиляди. И в процентно изражение увеличението е най-значително в икономическите дейности \"Административни и спомагателни дейности\" - с 2.8%, и \"Хотелиерство и ресторантьорство\" - с 2.1%, докато най-голямо намаление е регистрирано в \"Операции с недвижими имоти\" - с 2.8%. ", "date": "2018.02.13", "title": "1095 лв. е средната работна заплата за последните три месеца от 2017 г."}
{"url": "https://news.bg/regions/stolichniyat-kmet-inspektira-svlachishteto-v-bankya.html", "text": "Кметът на София Йорданка Фандъкова посети на място образувалото се свлачище в Банкя и разговаря с проф. д-р инж. Георги Франгов от ВСУ \"Любен Каравелов\" и кмета на район Банкя Рангел Марков, с които уточниха предприетите действия. На срещата присъства и директора на Дирекция \"Аварийна помощ и превенция\" Красимир Димитров.Кметът Фандъкова изиска екипите да работят бързо и в добра координация. До седмица екипът, ръководен от проф.Франгов, който е хидрогеолог, трябва да направи предписания за извършване на аварийно-укрепителни действия с цел стабилизиране на свлачищния процес.На базата на предписания ще бъдат предприети укрепителни дейности. Успоредно с това в рамките на около един месец ще бъдат направени хидрогеоложки и лабораторни проучвания, с които ще се установи какво е необходимо за проект за трайно укрепване.Според проф.Франгов най-вероятна причина за свлачището са подпочвени и повърхностни води, както и неправилни зауствания.Кметът Фандъкова поиска \"Софийска вода\" да започне видеозаснемане и лабораторни изследвания на ВиК мрежата в района на свлачището.", "date": "2018.02.13", "title": "Столичният кмет инспектира свлачището в Банкя"}
{"url": "https://news.bg/world/siriya-izrael-da-se-gotvi-za-oshte-iznenadi.html", "text": "Правителството на Сирия обяви, че Израел ще бъде изпреварен пред \"още изненади\" при бъдещи атаки на сирийска територия, информира \"Ройтерс\".През уикенда противовъздушната отбрана на арабската страна свали израелски изтребител Ф-16, участвал в бомбардировки по позиции на Иран в Сирия.Помощникът на външния министър на Сирия Айман Сусан каза на пресконференция, че \"ще има още изненади, ако се опитат да атакуват Сирия\".В неделя премиерът на Израел Бенямин Нетаняху заяви, че армията ще продължи с операциите в Сирия въпреки загубите, които са първите от вражески огън за последните 36 г.", "date": "2018.02.13", "title": "Сирия: Израел да се готви за още изненади"}
{"url": "https://news.bg/education/pravo-ikonomika-i-inzhenerni-nauki-izbirat-balgarskite-studenti-v-chuzhbina.html", "text": "Най-желаните специалности при избор на образование в чужбина са право, икономика и инженерни науки.Тенденцията се наблюдава от организаторите на международното изложение \"Световно образование\", което ще се проведе в края на седмицата и ще събере над 80 образователни институции.Има 6% ръст на кандидатите за Оксфорд, Кембридж, както и за медицинските специалности. За другите университети тенденцията се запазва.2080 българи са подали заявление за обучение в университети във Великобритания. Относно таксите за обучение след Брекзит стана ясно, че Шотландия е обявила финансиране на студенти от ЕС за 2018-2019 г. Интересът на британските университети към българските студенти се запазва, а се очаква и британското правителството да разреши финансирането на студенти.Желаещите да учат във Франция ще кандидатстват вече в 10 университета, а не както до сега - в 12. За там българите кандидатстват в специалностите Право и Приложна лингвистика, избират и специализирани инженерни училища.Забелязва се и засилен интерес към университети в Холандия. Там се отбелязва ръст на българските студенти, като най-предпочитани са специалности по бизнес икономика, туризъм, право.", "date": "2018.02.13", "title": "Право, икономика и инженерни науки избират българските студенти в чужбина"}
{"url": "https://news.bg/world/kim-chen-un-se-obyavi-za-dialog-s-yuga.html", "text": "За помирение и диалог с Южна Корея се обяви севернокрейският лидер Ким чен Ун, цитиран от NBC News. Той направи това изявление, след като се срещна с делегацията, която страната му изпрати на Олимпиадата в Република Корея. По думите му, важно е да се даде тласък, да се работи за затопляне на отношенията. Той изрази задоволство от усилията, демонстрирани от Юга. Това съобщава \"Йонхап\". Делегацията на КНДР, в която беше и Ким Йо-чен - сестрата на лидера на КНДР, посети Република Корея от 9 до 11 февруари. Тя присъства на откриването на Зимните олимпийски игри и проведе срещи с южнокорейското правителство.Последните срещи между лидерите на КНДР и Република Корея бяха през 2000 и 2007 г.Южнокорейският президент бе поканен да посети Пхенян. Това ще бъде първото такова посещение от 10 години. ", "date": "2018.02.13", "title": "Ким чен Ун се обяви за диалог с Юга"}
{"url": "https://news.bg/disasters/stotitsi-zaginali-i-raneni-sled-eksploziya-v-boliviya.html", "text": "Експлозия уби и рани стотици в Боливия, предадоха световните информационни агенции.Това се е случило в Оруро, щата Кочабамба. Трагичният инцидент е станал в събота, а броят на жертви и ранени непрекъснато расте. Сред тях има и деца. В близост до мястото се провежда карнавал. Предполага се, че взрив на газова бутилка е довел до трагедията. ", "date": "2018.02.13", "title": "Стотици загинали и ранени след експлозия в Боливия "}
{"url": "https://news.bg/world/oon-prizovava-pregovorite-v-kolumbiya-da-prodalzhat.html", "text": "От Колумбийската служба на Върховния комисар на ООН за правата на човека призоваха правителството и групировката ELN да продължат преговорите за решение на въоръжения конфликт, предаде \"Пренса Латина\".От страните се иска да спазват нормите на международното право и да избягват жертви сред цивилното население при продължаващите военни действия след двустранното спиране на огъня на 9 януари.Решението на властите за спиране на преговорите дойде след атаките в Северна Колумбия, оставили седем полицейски служители мъртви, а други 47 души ранени.Групировката е втората по големина бунтовническа група в страната. Тя има по-малко членове от най-голяма бунтовническа група - Революционните въоръжени сили на Колумбия (FAKC).Правителството подписа ревизирано мирно споразумение с FARC през ноември след четиригодишни преговори в кубинската столица Хавана.", "date": "2018.02.13", "title": "ООН призовава преговорите в Колумбия да продължат "}
{"url": "https://news.bg/world/sasht-otrichat-da-sa-obsazhdali-aneksirane-na-teritorii-ot-izrael.html", "text": "САЩ отрекоха с Израел да е обсъждано анексиране на територии, както обяви вчера израелският премиер Бенямин Нетаняху, предаде Press TV. Тези съобщения са лъжливи. Това се казва в изявление на Белия дом. Припомня се ангажимента на президента Доналд Тръмп към успешния край на мирните преговори. Според анализатори Нетаняху се опитва да печели подкрепа в собствената си партия с подобни изказвания. Нетаняху обяви пред депутати от \"Ликуд\", че обсъжда законодателство със САЩ, което ефективно ще анексира израелските селища в окупирания Западен бряг.Този ход сериозно ще навреди на перспективите за разрешаване на израелско-палестинския конфликт чрез създаването на палестинска държава и ще предизвика международно възмущение и недоволство.", "date": "2018.02.13", "title": "САЩ отричат да са обсъждали анексиране на територии от Израел "}
{"url": "https://news.bg/bulgaria/nfsb-skochi-na-poredno-izlachvane-na-film-za-vazroditelniya-protses.html", "text": "Поредното излъчване на филм за възродителния процес по БНТ World разгневи НФСБ. Става въпрос за филма \"Откраднати очи\". В писмо до медиите, публикувано и в профила на лидера Валери Симеонов, се изразява възмущение, че такъв филм се излъчва в най-гледаното време. Патриотите припомнят, че става въпрос за период от българската най-нова история, който все още не е получил неутрална и справедлива историческа оценка. Той е сложен, противоречив и болезнен, дълбоко разделящ все още обществото ни в оценките за него. Филмът обаче прави пропагандни внушения, които са недопустими от обществена телевизия. От там питат кой има интерес от разпалване на омраза. Настояват да се спрат подобни нечистоплътни политически клишета, докато историците не се произнесат. ", "date": "2018.02.13", "title": "НФСБ \"скочи\" на поредно излъчване на филм за възродителния процес "}
{"url": "https://news.bg/disasters/tropicheski-tsiklon-opustoshi-tihookeanskite-ostrovi-tonga.html", "text": "Голяма част от Тонга остана без ток, след като тропическият циклон от 4-та категория Гита опустоши тихоокеанския остров, срина сгради, прекъсна електричеството и предизвика наводнения, съобщава \"Ройтерс\".Бурята е ударила с ветрове от 230 км/ч и с пориви над 280 км/ч. Нанесени щети на столица Нукуалофа и на Парламента на страната. Достъпът до зоните извън столицата е възпрепятстван от бурята и отломките.Няма потвърдени смъртни случаи, но има много ранени, коментира Греъм Кена, австралийски държавен съветник в Националното аварийно управление на Тонга.\"Пълната степен на щетите, причинени от Гита, все още се оценяват, но има непосредствена нужда от помощ на място\", коментира министърът на външните работи на Нова Зеландия Уинстън Питърс. \"Около 5700 души са потърсили подслон в евакуационните центрове и се очаква да се увеличат съществено\", допълва той.Нова Зеландия дарява помощи в размер на 545 000 долара, а самолет \"Херкулес\" се очаква да излети с доставки и спешна помощ. ВВС на Нова Зеландия провежда и огледи на пораженията и други спасителни дейности.Австралия дарява 275 000 долара за подслон, кухненски и хигиенни комплекти, външният министър на страната заяви, че австралийските отбранителни сили ще съдейства за почистване и въстановяване.Циклонът се насочва към южните острови на Фиджи, като някои прогнози сочат, че се засилва и може да достигне до категория 5. Премиерът на Фиджи Франк Байнимарама предупреди жителите да \"се съобразят с предупрежденията и да се подготвят\", въпреки че се очаква бурята да заобиколи силно населените райони.", "date": "2018.02.13", "title": "Тропически циклон опустоши тихоокеанските острови Тонга "}
{"url": "https://news.bg/crime/zadarzhaniyat-marokanets-nabiral-dobrovoltsi-za-islyamska-darzhava.html", "text": "Задържаният в България и издирван от Интерпол за тероризъм предполагаем член на ДАЕШ (Ислямска държава) мароканец Науфал Захри остава в ареста за 90 дни, коментира пред БНТ говорителя на главния прокурор Румяна Арнаудова. Допълни, че за този срок ще бъде уредена екстрадицията на лицето.Захри е задържан на българската граница още на 13 януари, коментира Арнаудова. При проверката на петте документа, които е носел и най-вече от сирийският му паспорт е установено, че е издирван от Интерпол. До вчера, когато Хасковският съд гледа мярката на мароканеца, той е пребивавал в център от затворен тип като превенция да не избяга. Румяна Арнаудова разясни причините, поради които Науфал Захри е издирван и кои са доказателствата, че принадлежи към структурите на \"Ислямска държава\".\"Още на 13 януари група от 27 чужди граждани са навлезли през територията на България не през определените за това места, т.е. през т. нар. зелена граница. Патрулите са ги установили в 8:30 ч. Лицата са били задържани, сред които 6 мъже, 6 жени и останалите са деца. Веднага са били изпратени в центъра в Харманли, където е започнала проверка на всички тези лица. 26 от лицата, които представляват помежду си роднини, заедно с техните деца, са подали веднага заявление и са поискали да получат хуманитарен статут\", обясни Арнаудова.\"В момента, в който българските служби установяват, че сирийския паспорт е обявен за издирване от Интерпол. Изпратена е снимка на лицето в Интерпол - снимката, която стои в неистинските документи. Установено е, че всички тези документи са фалшифицирани, те са преправяни. Бланките са оригинални, но снимката на лицето е различна от тази, която би следвало да се намира на тези документи\", допълва говорителят на главния прокурор.\"Едва, когато се установява категорично, че това е лице, което се издирва от мароканските власти, тогава е била издадена заповед за задържане и е била изпратена на българската прокуратура\", коментира Арнаудова.\"Според заповедта, която ние сме получили на български език, лицето се издирва за съставяне на група и подготовка за извършване на терористични действия, противозаконно използване и притежаване на огнестрелни оръжия в рамките на организационен проект, целящ да посегне на националната сигурност и обществения ред в Мароко, организирано масово присъединяване към терористична организация, получаване на обучения, набиране на средства, както и набиране на големи групи от хора, които да се присъединят към \"Ислямска държава\"\", обясни Румяна Аранудова\"На 5 и 6 февруари в съда в Ал Рияд са били разпитани двама съмишленици, съратници на лицето, което сме задържали и те също свидетелстват за това, че той е изключително лоялен член на \"Ислямска държава\" и че е подпомагал изцяло дейността на тази терористична организация, използвайки собствените си умения на механик\", допълни тя.\"Според техните показани, лицето е достатъчно високо в йерархията на \"Ислямска държава\", той демонстративно е носел боеприпаси и множество гранати, демонстративно е носел и колан за самовзривяване. Така, че очевидно той е сериозна част от тази организация\", коментира Арнаудова.", "date": "2018.02.13", "title": "Задържаният мароканец набирал доброволци за \"Ислямска държава\""}
{"url": "https://news.bg/politics/simeonov-protiv-istanbulskata-konventsiya-i-referenduma.html", "text": "\"Референдума няма да го подкрепим, но ще гласуваме против Истанбулската конвенция. Референдум, който не е обвързан с избори, ще се провали\". Това заяви пред БНТ вицепремиерът Валери Симеонов. Ратифицирането трябва да бъде обсъдено в коалицията. Въпросът не е обсъждан и явно не сме обеденени, обясни Симеонов. Тази конвенция няма да бъде подкрепена от НФСБ, отсече Симеонов.\"От страна на колегата Каракачанов има едно голямо . Не са лесни хората, които са в тази коалиция\", коментира Симеонов конфликтът с председателят на ВМРО Красимир Каракачанов. На въпроса дали ще се изчистят отношенията в коалицията Симеонов отговори: \"Зависи от него най-вече\".Относно спекулации, че Цветан Цветанов е определял поведението на Симеонов, вицепремиерът изтъкна, че не е разговарял с гербаджията. \"С Цветанов нито съм се чувал, нито съм се виждал. Той е с близо 10 години по-малък от мен и да ми определя поведението дали е възможно\", заяви Валери Симеонов.\"Нищо не се прави, освен един втори лифт. Важно е  да го знаят. Няма да има застрояване на Пирин\", коментира спора за изграждането на втори лифт на Банско Симеонов.За управлението на \"Слънчев бряг\" вицепремиерът обясни, че тази година ще има управление на улиците и тротоарите, което облагодетелства и туристите.Слънчев бряг да се вземе от ръцете на мутрите, иска Симеонов. \"Божо Кравата, Радо Слънцето - такива светила и съзвездия\", допълни вицепремиерът.По думите му там е пълна анархия, по улиците хвърчат \"файтони с коне, хвърчат всякакви тротинетки, влакчета и всички вървят по улиците, защото тротоарите са заети от всякакви бараки\".\"Върви един процес по изчистването изцяло от всякакви преместваеми обекти\", обясни Симеонов, но се оплака от действията на министъра на туризма Николина Ангелкова.\"Министърката без да се гласува показвала едни чертежи\", изтъкна Валери Симеонов и допълни, че квадратурата спомената от Агелкова от 75 квадрата е много - \"това е една къща\", заяви вицепремиерът.", "date": "2018.02.13", "title": "Симеонов против Истанбулската конвенция и референдума"}
{"url": "https://news.bg/health/zdravno-ministerstvo-podkrepya-detskata-kardiologichna-klinika.html", "text": "Във връзка със сигналите на лекари, че детска кардиологична клиника е застрашена, заради липса на средства и недостиг на медицински сестри, зам.-здравният министър Жени Начева коментира пред БНТ, че клиниката е уникална за страната и МЗ няма да допусне затварянето й. Начева допълни, че звеното е най-добре работещото в Националната кардиологична болница и проблемите му може да бъдат решени с преструктуриране на персонала и ресурсите за издръжка в болницата.Националната кардиологична болница е единствената структура в страната, която осигурява цялостното комплексно обгрижване на деца с вродени сърдечни малформации (ВСМ) от 0 до 18-годишна възраст, включващо диагностика, съвременно лечение и проследяване.Годишно се хоспитализират в болницата 900 деца, оперират се 250, катетеризират над 300, интервенционални процедури се извършват при 100, проследяват се над 10 000 пациенти.Зам.-министър Начева, коментира, че здравното министерство готви и нов модел за финансиране на болниците, който ще се прилага от началото на следващата година.До края на годината ще стартират обществените поръчки за изграждане на регистър на ражданията и онкоболните, които ще дадат възможност за по-добро разпределяне на парите за тези дейности, обясни тя.В периода април-септември в електронното здравно досие ще бъде включени информация за резултати от изследвания и престой в болница на пациентите.", "date": "2018.02.13", "title": "Здравно министерство подкрепя детската кардиологична клиника"}
{"url": "https://news.bg/crime/mazh-zagina-v-katastrofa-na-patya-ruse-pleven.html", "text": "Мъж загина при тежка катастрофа на пътя Русе - Плевен, съобщава bTV.Починал е шофьорът на товарен автомобил. Катастрофата е станала край село Пейчиново. Камионът е излязъл от пътя и се е обърнал. По първоначална информация инцидентът е станал тази нощ.Мъжът е загинал на място. Има хипотеза, че той е заспал зад волана. Движението в района е затруднено.", "date": "2018.02.13", "title": "Мъж загина в катастрофа на пътя Русе - Плевен"}
{"url": "https://news.bg/society/stolichani-ot-krasna-polyana-protestirat-sreshtu-vietnamskite-obshtezhitiya.html", "text": "Столичани от квартал \"Красна поляна\" отново протестират срещу така наречените \"Виетнамски общежития\", съобщава БНТ. Оплакват се от непрекъснатото изгаряне на отпадъци, постоянни набези и отделянето на азбест от сградите, който е канцерогенен.Протестът е насрочен за 19 ч. днес на кръстовището между бул. \"Никола Мушанов\" и улица \"Добротич\" и ще бъде подкрепен и от жителите на квартал \"Западен парк\". Протестното шествие се очаква да блокира за кратко движението в района, докато стигне до бул.\"Вардар\".Жителите на \"Красна поляна\" твърдят, че голяма част от проблемите им със мръсния въздух са заради обитателите на виетнамските общежития. Настояват Столичният общински съвет да определи краен срок за премахване на сградите и да състави план за усвояване на терена. Протестиращите смятат да се обърнат и към омбудсмана Мая Манолова.Кметът на \"Красна поляна\" Иван Чакъров коментира, че до 2020 г. всички сгради, част от виетнамските общежития трябва да бъдат разрушени. Според него, хората имат основателни причини да протестират, тъй като комплекса е сред основните замърсители на въздуха. \"След много срещи и комисии, сме поели ангажимент заедно със Столичната община, поетапно да решим този проблем, който наистина е много сериозен и от много години. Съборихме както знаете вече три от блоковете. Предстои тази година през лятото да махнем и 12-ти блок\", обясни Чакъров.Освободените терени, \"са предназначени за жилищно строителство, мисли се, може би ще бъдат продадени, има интерес от инвеститори, например има интерес от един от инвеститорите за голям супермаркет, зависи от инвеститорския интерес\", коментира кметът.Той допълни, че няма да се строят жилища за социално слаби, \"за да не ни обвинят, че премахваме едни такива жилища, за да създадем едно такова друго гето\".\"Обещаваме 12-ти блок да бъде съборен. До 2020-та година обещаваме да бъде категорично разрешен проблемът с виетнамските общежития, но пак казвам, много зависи и от намирането на подходящи терени и обособяването на такива жилища, където редовните наематели да бъдат настанени\", добави Иван Чакъров. ", "date": "2018.02.13", "title": "Столичани от \"Красна поляна\" протестират срещу виетнамските общежития"}
{"url": "https://news.bg/society/fandakova-nyama-opravdanie-za-nasilie-nad-detsa.html", "text": "Хората, които упражняват физическо или психическо насилие над подрастващи \"нямат място\" в институции. Това заяви по темата за насилието в детските градини в ефира на Нова кметът на София Йорданка Фандъкова. Тя е категорична, че няма оправдание за насилие над деца.\"Аз разбирам кмета, която изрежда буквата на закона, аз също съм кмет и съм длъжна да спазвам трудовото законодателство\", обясни Фандъкова по повод последния случаи на насилие срещу деца, когато възпитателката остана на работа.Според Фандъкова при случаи на насилие над деца трябва да се реагира бързо.Видеонаблюдението е една възможност \"не само да се контролира, но и да се вижда и превентира\", изтъкна Фандъкова.Финансова подкрепа за всяка градина или ясла, която пристъпи към видеонаблюдение може да бъде дадена от СО, заяви кметът.За мръсния въздух столичният кмет обясни, че няма съмнение, че около 40% от замърсяването на въздуха се дължи на битово отопление. Останалата част е заради автомобилите.\"Факт е, че общините и СО в това отношение самостоятелно може и предприема всички възможни мерки за намаляване на замърсяването от автомобилите чрез инвестиции в градския транспорт и велоалеи\", допълни Йорданка Фандъкова.Фандъкова отхвърли идеята, че успехът на \"зеления билет\" не означава, че цената на еднократното пътуване в столицата не е трябвало да бъде увеличена на 1.60 лв. По думите и увеличението на цената на билета е било икономическо обосновано.", "date": "2018.02.13", "title": "Фандъкова: Няма оправдание за насилие над деца"}
{"url": "https://news.bg/world/letishte-london-siti-otnovo-funktsionira-normalno.html", "text": "Летище Лондон-Сити отново работи нормално, след като бомба от Втората световна война бе открита и извадена от река Темза, съобщава \"Ройтерс\".Всички полети до и от летището бяха анулирани, след като беше намерена половин тонна бомба в близкия док Джордж V в източен Лондон, беше въведена и 200-метрова зона за сигурност.Бомбата от Втората световна война \"е премахната безопасно от Кралския военноморски флот и полицията\", коментира Робърт Синклер, изпълнителен директор на летище Лондон Сити.\"В резултат на това зоната за сигурност вече е премахната и летището ще работи нормално във вторник\", допълва той.", "date": "2018.02.13", "title": "Летище Лондон-Сити отново функционира нормално "}
{"url": "https://news.bg/crime/sadyat-18-godishna-ubila-2-godishnata-si-dashterya-v-stamboliyski.html", "text": "Окръжна прокуратура - Пловдив внесе обвинителен акт срещу 18- годишната майка, убила малолетната си дъщеря.Гергана Благоева е обвинена за това, че на 16 юли 2017 г., в Стамболийски, умишлено е умъртвила дъщеря си, намираща се в безпомощно състояние, поради възрастта си от 1 година и 10 месеца, като убийството е извършено по особено мъчителен за убитото дете начин.Обвиняемата е с мярка за неотклонение \"Задържане под стража\". Най-тежкото предвидено от закона наказание за извършеното престъпление е доживотен затвор без замяна.", "date": "2018.02.13", "title": "Съдят 18-годишна, убила 2-годишната си дъщеря в Стамболийски"}
{"url": "https://news.bg/crime/gdbop-i-zhandarmeriya-blokirat-kazanlak.html", "text": "ГДБОП и жандармерия блокират Казанлък. По информация на БНР в града се провежда мащабна операция на ГДБОП. Маскирани въоръжени полицаи са разположени на входовете и изходите на града.Към момента са задържани 8 човека. Няма информация на колко от тях ще бъдат повдигнати обвинения. Данните са, че разбита е група, се е занимавала основно с разпространение на марихуана, при обиските са намерени наркотици. Акцията продължава на различни адреси в Казанлък и околните села.Акцията се провежда и на ул. \"Гладстон\" в града, съобщават от БГНЕС. Предполага се, че става въпрос за наркотици или организирани боеве с кучета. Служители на силовото министерство са затворили улицата.", "date": "2018.02.13", "title": "ГДБОП и жандармерия блокират Казанлък"}
{"url": "https://news.bg/politics/turski-ministar-hvali-rashidov-za-antichna-serdika.html", "text": "Антична Сердика е много красива и прави Ларгото в София впечатляващ обект на културното наследство. Поздравявам ви за усилията ви да реставрирате центъра на столицата. С тези думи се обърна министърът на културата и туризма на Турция Нуман Куртулмуш към председателя на парламентарната Комисия по културата и медиите Вежди Рашидов.Куртулмуш е в България за участие в Министерската конференция на високо равнище \"Туризъм и икономическо развитие\", която се провежда днес в рамките на българското председателство на Съвета на Европейския съюз.Нуман Куртулмуш, който е за първи път в България, обсъди с Вежди Рашидов културните взаимоотношения между двете държави и парламентарната подкрепа за развитието им.Отбелязано бе, че ново споразумение за опазване на културното наследство ще е от голяма полза и за България, и за Турция. Възможности за сътрудничество дава и 2019 година, когато Пловдив ще е Европейска столица на културата.", "date": "2018.02.13", "title": "Турски министър хвали Рашидов за антична Сердика"}
{"url": "https://news.bg/press/sadat-namali-na-130-hil-lv-garantsiyata-za-marin-rachev-tsvetanov-nyama-da-nalagame-sas-sila-istanbulskata-konventsiya.html", "text": "Гаранция. \"Сега\":Съдът намали на 130 хил. лв. гаранцията за Марин Рачев Специализираният наказателен съд намали първоначалната парична гаранция на кмета на Септември Марин Рачев от 250 хил. лв. на 130 хил. лв. Решението на спецсъда е от 9 февруари и е окончателно. При освобождаването му от ареста на 2 февруари герберският кмет обяви, че ще обжалва наложената му парична гаранция от четвърт милион.Припомняме, че преди седмица Рачев беше задържан, a прокуратурата му повдигна две обвинения - за безстопанственост и неизгодни сделки, ощетили общината със стотици хиляди левове. Впоследствие съдът го отстрани и от кметския пост, кметът няма право и да напуска страната.Практически Рачев е сключвал договори по обществени поръчки със себе си, тъй като фирмите, на които общината ги е възлагала, се управляват от негови роднини, бивши съдружници или приятели. При обиска в дома му в нощно шкафче бяха открити и справки на ДАНС, свързани с купуване на гласове на местните избори през 2015 г.Съдът е потвърдил размера на наложената мярка за неотклонение на друг обвиняем по делото - Станой Милов. Той ще излезе на свобода срещу 10 хил. лв. Паричните гаранции трябва да бъдат внесени в 10-дневен срок от уведомяване на обвиняемите. Спор. \"24 Часа\":Цветанов: Няма да налагаме със сила Истанбулската конвенцияСидеров атакува зам.-шефа на ГЕРБ заради ратификацията и опасността да падне правителството\"След като Истанбулската конвенция е приета на заседание на Министерски съвет, логично е мнозинството да я подкрепи. Но ние отложихме ратифицирането й, след като има притеснения у хората, подклаждани от БСП с двойното лице, едното от които през декември е подкрепило документа на ПЕС в Лисабон, а другото сега се заиграва със страховете на българите.\"Това заяви пред \"24 часа\" зам.-председателят на ГЕРБ и лидер на депутатите на партията Цветан Цветанов по повод думите на шефа на народните представители на \"Обединени патриоти\" Волен Сидеров, че именно той, а не премиерът Бойко Борисов, настоява най-много за приемането на Истанбулската конвенция. В неделя Сидеров и вицепремиерът Красимир Каракачанов дори заплашиха с падане на правителството, ако бъде ратифицирана конвенцията на Съвета на Европа срещу насилието над жени. Лидерът на \"Атака\" дори оповести съмнения, че ГЕРБ подготвят депутати от НФСБ да не влязат в пленарната зала при гласуването, за да стане ратификацията по-лесно. И заплаши, че ще поиска изгонването на депутатите на Валери Симеонов от групата. Ченалова. \"Сега\":Съдът пак върна делото срещу ЧеналоваИ специализираният съд върна на прокуратурата делото срещу бившата съдийка Румяна Ченалова. Това е поредното прекратяване на процеса. Ченалова е обвинена в длъжностно и документно престъпление. Делото бе внасяно в Софийски градски съд, който го прекрати заради нарушения, а след това бе прехвърлено в спецсъда. Днес съдия Николай Димитров върна материалите на прокуратурата, съобщи lex.bg. От прокуратурата обявиха, че ще обжалват решението.Според разследващите Ченалова е нарушила закона, допускайки искова молба на частно дружество срещу държавната НЕК. Тя е наложила и запор на сметките на електрическата компания, без частното дружество да е платило задължителната държавна такса. В този случай фирмата е трябвало да внесе над 400 хил. лв. такса. Скандал. \"Сега\":МС се разграничил от Симеонов след обаждане от БрюкселПредседателят на Европейската комисия Жан-Клод Юнкер е разговарял в петък с председателя на групата на Зелените в Европейския парламент Ска Келер, както и с българските власти, заяви на пресконференция в отговор на въпрос говорителят на Еврокомисията Мина Андреева. \"Последва съобщение до медиите от българското правителство, което според нас изясни нещата. Затова за нас случаят е приключен - съобщението разграничи правителството от позицията на вицепремиера Валери Симеонов\", добави Андреева.Миналата седмица Келер бе на посещение в България и се присъедини към протестите срещу строителството в Пирин и на нов път през Кресненското дефиле. По този повод Националният фронт за спасение на България (НФСБ) разпространи декларация до Министерството на външните работи, Европарламента, федералното правителство на Германия и коалиция \"Алианс 90/Зелената партия\", подписана и от Симеонов. В текста Келер бе наречена \"нагла и самонадеяна особа\", \"покрила се с позорна слава зелена активистка\". НФСБ настоя МВнР да обяви Келер за персона нон грата и тя да бъде експулсирана. Келер отвърна, че никога и никъде по света досега не е получавала подобно отношение. Насилие. \"24 Часа\":Започнаха разследване за изтезаваните деца в дом \"Хризантема\" в ГабровоРайонната прокуратура е образувала досъдебно производство за изтезаване на деца с увреждания в Центъра за настаняване от семеен тип в Габрово. Събрани са достатъчно данни за извършено престъпление от общ характер. Това съобщиха днес от прокуратурата.В габровския социален център, по-известен като дом \"Хризантема\", са били изтезавани дете и непълнолетно лице, намиращи се под грижите на служителите в социалното заведение. ", "date": "2018.02.13", "title": "Съдът намали на 130 хил. лв. гаранцията за Марин Рачев; Цветанов: Няма да налагаме със сила Истанбулската конвенция"}
{"url": "https://news.bg/society/pochitame-sveti-evlogi-i-sveta-zoya-1.html", "text": "Днес православието чества деня на Св. Евлогий, архиепископ Александрийски. Той е бил благочестив и предан на вярата Христова. Живял е по времето на император Ираклий (VII век). Името Евлоги означава \"добра дума\", \"възхвала\". То произлиза от гръцките еu, което значи \"добро\", и logos - \"дума\".На този ден се почитат още Св. пребодобни Мартиниан и Св. преподобни Зоя и Фотиния. Преподобни Мартиниан бил родом от Кесария Палестинска.Името Зоя пък означава живот (на гръцки). Тя е била византийска императрица и мъченица, чиято памет се почита на 13 февруари.На 18 години Мартиниан се оттеглил в една планина в Кападокия и там прекарал 25 години в пост, бдение, молитва и борба с много изкушения.Когато една жена дошла да го изкушава и видял, че ще падне в грях с нея, той скочил бос в огъня и стоял там докато от болка била убита у него всякаква похот. Когато му се явили други изкушения, той избягал на самотна скала всред морето, за да се спаси от съблазън.По Божия промисъл делфин го дочакал и на гърба си го изнесъл на брега. Тогава Мартиниан решил никъде да не се настанява за постоянно, а непрекъснато да пътува. За две години той обходил 164 града, като навсякъде проповядвал и поучавал народа. Най-после стигнал в Атина, където се поминал в 422 година.Имен ден днес празнуват хората с имена Евлоги, Евлогия, Зоя, Светла.", "date": "2018.02.13", "title": "Почитаме Свети Евлоги и Света Зоя"}
{"url": "https://news.bg/health/nov-sluchay-na-nasilie-nad-detsa-v-tsentar-za-nastanyavane-ot-semeen-tip.html", "text": "Педагог обижда и удря децата в Център за настаняване на деца от семеен тип в Борован, съобщи Нова. Това става ясно от видео запис на управителя на центъра Людмила Петрова, която бие, скубе и обижда едно от децата. На кадрите Петрова нарича едно момиче от центъра - \"смрад\".Петрова призна за случилото се пред екип на \"Господари на ефира\". Жената каза, че съжалява за случилото се и подчерта, че това е единичен случай. \"Извинявам се за реакцията, реагирала съм доста емоционално, не се държим така с децата, държим се по много по-добър начин\", изтъкна Петрова.По случая е образувана проверка.Говорителят на главния прокурор Румяна Арнаудова обясни, че това е престъпление и се квалифицира като изтезаване и причиняване на лека телесна повреда на малолетни лица. Наказанието за това е до 3 години лишаване от свобода.Тя призова да се помисли и на законодателно ниво и да се увеличи размерът на наказанието.\"За българската прокуратурата децата са деца и трябва да се погрижим за тях\", коментира тя.\"Прокуратурата ще се самосезира, ако клипът съдържа в себе си данни за извършено престъпление. Прокуратурата ще изпълни задълженията си по закон, но прокуратурата е орган, който се включва след извършване на престъпление. Ще се опитаме чисто превантивно да проведем кампании, за да се предотвратят подобни прояви, но основната функция на прокуратурата е да разследва престъпления. Има ли извършено престъпление - ще разследваме и ще предадем виновните на съд\", обясни Арнаудова.", "date": "2018.02.13", "title": "Нов случай на насилие над деца в център за настаняване от семеен тип"}
{"url": "https://news.bg/crime/23-godishen-izlaga-baba-che-e-politsay.html", "text": "12 000 лв и златни накити е предоставила възрастна жена на телефонни измамници. Поредната жертва на познатите схеми на телефонните измамници е 76-годишна жена от Чирпан, която подала сигнал в полицията на 31 януари. Тя обяснила, че на домашния й телефон се е обадил непознат, представил се за комисар в полицията. Той поискал съдействие за операция по залавяне на телефонни измамници и убедил жената да участва. За да съдейства жената предоставила 12 000 лева и златни накити. По инструкции на мнимия полицай оставила пред входната врата на дома си.След подаване на сигнала в полицията служителите на РУ - Чирпан и колегите им от ОДМВР- Стара Загора установили и задържали 23-годишен мъж от с. Дъбово. Той е изпълнявал ролята на \"муле\" в престъпната схема. Младият мъж е привлечен като обвиняем за извършено престъпление по чл.209 от НК, а разследването по случая продължава под наблюдението на прокуратурата.", "date": "2018.02.13", "title": "23-годишен излъга баба, че е полицай"}
{"url": "https://news.bg/regions/zhena-postrada-tezhko-sled-kato-kolata-y-padna-ot-most-v-stolitsata.html", "text": "Към 10 часа, на мост на бул. \"Александър Малинов\" до Бизнес парка в София и близо до кръстовището на Околовръстното шосе, кола, управлявана от жена, е паднала от мост.При катастрофата тежко пострадалата жена е приета в СО на УМБАЛ \"Св. Анна\" - София АД. В лекият автомобил не е имало други хора.Жената е с тежка черепно-мозъчна травма и незабавно е приведена за операция (която все още не е завършила) в Клиника по неврохирургия на УМБАЛ \"Св. Анна\"-София АД.Освен тежката черепно-мозъчна травма, жената е с тежка, открита фрактура на ръка и фрактура на таза. Състоянието и е тежко, с опасност за живота.", "date": "2018.02.13", "title": "Жена пострада тежко след като колата й падна от мост в столицата"}
{"url": "https://news.bg/crime/vkarvat-v-zatvora-narkogrupata-na-ivan-mitev-ot-slanchev-bryag-i-bansko.html", "text": "Специализираният наказателен съд наложи ефективни присъди на групата на Иван Митов, разпространявала наркотици в Слънчев бряг и Банско.Специализираният наказателен съд наложи тригодишна ефективна присъда на Иван Митов, ръководил от януари 2014 г. до август 2016 г. 7-членна организирана престъпна група за разпространение на наркотици в курортите Слънчев бряг и Банско.Наказания лишаване от свобода получиха и останалите участници в групата.Три години затвор при първоначален строг режим съдът наложи и на Стойко Стоев. Две години - на Димитър Тодев, 1 г. и 10 месеца на Марио Говедарев, Методи Зайков и Божидар Станулов. Една година и 8 месеца е наказанието на Петър Димитров. Присъдите са приведени в изпълнение.Делото в Специализирания наказателен съд е гледано, след като Митов и участниците в групата се признават за виновни и подписват споразумение със Специализираната прокуратура за размера на наказанието.Групата е задържана на 19 август 2016 г. при специализирана операция на ГДБОП и Специализираната прокуратура в Слънчев бряг и околността. Тогава е установено, че участниците използвали като складове за наркотици наети от тях стаи в курортни комплекси в Ахелой и Св. Влас, които обитавали.Иззети са големи количества наркотици - кокаин, пико, амфетамин, марихуана, както и много други доказателства, доказващи престъпната им дейност. До окончателна присъда се стигна по-малко от година и половина след задържането на участниците в групата.Това е едно от първите досъдебни производства, откакто Специализираната прокуратура наложи политиката на безкомпромисно противодействие срещу престъпленията с висока обществена опасност - наркоразпространение, рекет, престъпления срещу данъчната и осигурителната система.", "date": "2018.02.13", "title": "Вкарват в затвора наркогрупата на Иван Митев от Слънчев бряг и Банско"}
{"url": "https://news.bg/int-politics/sasht-razpalvat-separatistki-nastroeniya-sred-siriyskite-kyurdi-nedovolna-rusiya.html", "text": "САЩ са отговорни за разпалването на сепаратистки настроения сред някои кюрди в северната част на Сирия, като лъжливо обещават да ги защитят, \"каквото и да правят\". Това подчерта руският заместник-министър на външните работи Михаил Богданов в интервю за руски вестник.\"Смятаме, че някои непохватни действия на нашите американски партньори подхраниха сепаратистки настроения сред някои кюрди\", посочи Богданов.Плановете на Вашингтон за създаване в Северна Сирия на погранични сили за сигурност, доминирани от сирийските кюрди, предизвикаха турската военна кампания срещу сирийските кюрдски милиции, действащи в района, и най-вече срещу \"Отрядите за защита на народа\".Анкара разглежда кюрдските милиции в Северна Сирия като близки съюзници с Кюрдската работническа партия (ПКК), която води въоръжен бунт за автономия от турската държава и която е обявена за терористична организация от Турция, САЩ и Европейския съюз.След започването на операцията \"Маслинена клонка\" срещу кюрдите в анклава Африн, който е контролиран от сирийските кюрди, Турция се зарече да разшири операцията на изток чак до границата с Ирак, където САЩ поддържат значително военно присъствие.Вашингтон обаче обеща да подкрепи кюрдите, които са техен ключов съюзник в кампанията срещу терористичната групировка ДАЕШ (\"Ислямска държава\"), запазвайки войските си в североизточната част на Сирия и по-конкретно в контролирания от сирийските кюрди град Манбидж.", "date": "2018.02.13", "title": "САЩ разпалват сепаратистки настроения сред сирийските кюрди, недоволна Русия"}
{"url": "https://news.bg/world/dzhihadistat-s-kamion-v-stokholm-se-prizna-za-vinoven-v-terorizam.html", "text": "Бежанецът от Узбекистан, който призна, че е искал да изтреби \"неверници\" при нападението с камион в Стокхолм през април 2017 г., се призна за виновен по обвинения в тероризъм, съобщава АФП.Днес бе даден ход на делото срещу Рахмат Акилов, който уби петима души при терористичната атака.Акилов се яви в съдебна зала в шведската столица с белезници на ръцете и при изключителни мерки за сигурност, носейки зелени затворнически дрехи. Той е с избръсната глава и брада. Обвиняемият е придружаван от адвоката си Йохан Ериксон.Нападателят, чиято молба за убежище е отхвърлена от шведските власти през 2016 г., се врекъл във вярност към ДАЕШ (\"Ислямска държава\"), макар че джихадистката групировка не е поела отговорност за нападението.На 8 април 2017 г., петък следобед, Акилов открадна камион за разнос на бира и смаза 15 души на пешеходна улица с магазини, от които петима души загинаха.Адвокатът заяви пред съда, че мотивът е всяване на страх и изваждане на Швеция от коалицията срещу ДАЕШ.", "date": "2018.02.13", "title": "Джихадистът с камион в Стокхолм се призна за виновен в тероризъм"}
{"url": "https://news.bg/int-politics/zavalyaha-kritiki-sreshtu-kmeta-na-solun-predlozhil-preimenuvane-na-letishte-makedoniya.html", "text": "Кметът на втория по големина гръцки град Солун Янис Бутарис беше подложен на остри критики, след като предложил, че летището на града, което понастоящем се казва \"Македония\", може да бъде преименувано, съобщават гръцките медии.Бутарис е направил коментарите си по време на заседание на градския съвет вчера, когато той също така е предложил промяна на името на автогарата на Солун.\"Не казах, че трябва да ги променим, просто повдигнах въпроса\", изтъкна той пред гръцката телевизия \"Скай\", допълвайки: \"Трябва да помислим защо това име, Македония, раздели толкова много хора.\"Бутарис предложил летището да бъде кръстено на бившата баскетболна звезда на \"Арис\" и Гърция Никос Галис.\"Той трябва да остави дипломацията и преговорите на дипломатите и да се съсредоточи върху задълженията си като почистването и събирането  на боклука в неговия град\", отговори министърът в сянка на външните работи на главната опозиционна партия \"Нова демокрация\" Гиоргос Кумуцакос.", "date": "2018.02.13", "title": "Заваляха критики срещу кмета на Солун, предложил преименуване на летище \"Македония\""}
{"url": "https://news.bg/politics/voevodite-zovat-ks-da-izchaka-noviya-prevod-na-istanbulskata-konventsiya.html", "text": "От ВМРО излизат с позиция, че трябва да се направи нов - \"легитимен\" превод на т.нар. Истанбулска конвенция и едва тогава Конституционният съд да се занимава с нея.От ВМРО смятат, че именно \"несъстоятелността на българския превод\" е била използвана като мотив от поддръжниците на Конвенцията на Съвета на Европа.\"Именно мандатоносителят - ПП ГЕРБ, още в началото на годината, след гласуването на 03.01.2018 г. на документа в МС, изрази своите притеснения, че проблемът в неразбирането на текста идва от некоректния превод и заяви, че ще поиска официален такъв от Съвета на Европа. До този момент обаче - вече месец и половина по-късно - такъв няма\", заявяват от ВМРО - Българско национално движение.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен от ВМРО и \"Атака\",  ратификацията, като дадоха заявка и . Държавният глава също се изказа против ратификацията, като според него сега не е моментът. В последствие от  и внесоха От ВМРО - Българско национално движение\" питат по кой текст Конституционният съд на Република България ще направи своето тълкувателно решение - по българския, обявен от сезиращия субект (ПП ГЕРБ) за несъстоятелен, или по английския и/или френския, на който е подписана конвенцията, и които са официални по силата на международното право.Воеводите посочват, че са възможни няколко хипотези, но подчертават, че към момента се работи по превод, който е компрометиран и от самите вносители на предложението за ратификация.Текстът, който е подписан от Министерство на правосъдието, приет от МС и внесен в НС на Република България, и който е меродавен към настоящия момент ли е текстът, по който уважаемите конституционни съдии от КС на Република България ще се произнесат? Ако това е текстът, който е спорен дори според радетелите на Конвенцията, то не е ли противоконституционно Конституционният съд да се произнесе по нелегитимен текст? Това е и текстът, който ще се счита за меродавен, включително и от българските съдилища, ако ратификацията се осъществи.Заради това от ВМРО - БНД призовават конституционните съдии да не дават ход на делото, преди да бъде изчистен въпросът с легитимността на текста на Конвенцията. Призоваваме Външното министерство на страната ни да спази процедурата, като направи нов превод, който да изпрати за одобрение в Съвета на Европа, и едва след това т.нар. Истанбулска конвенция да бъде гледана по същество от Конституционния съд.ВМРО напомнят още своите аргументи, че при ратифициране на документа ще се наложат не само законодателни промени (в над 20 закона), но и на фундаментални текстове от Конституцията на Република България, чиято промяна може да направи само ВНС (според чл. 6 от КРБ).Също така воеводите припомнят още няколко притеснителни факта около легитимността на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция. А именно - още при самото обсъждане на документа в Съвета на Европа са възникнали сериозни противоречия. Даже от българска страна са направени забележки относно спорните и днес дефиниции за джендър и социален пол. Те не са взети под внимание. Нещо повече - всеки пробен документ, който се приема от Съвета на Европа, се гласува от Съвета на министрите на СЕ с консенсус. Т.нар. Истанбулска конвенция обаче не минава през тази съгласувателна процедура. Тя не е била гласувана, точно заради скандалите, които я съпровождат още при създаването. Направо се пристъпва към нейното подписване в Истанбул.", "date": "2018.02.13", "title": "Воеводите зоват КС да изчака новия превод на Истанбулската конвенция"}
{"url": "https://news.bg/world/moskva-sasht-se-opitvat-da-sazdadat-kvazidarzhava-v-siriya.html", "text": "Външният министър на Русия Сергей Лавров предупреди, че в Сирия САЩ действат едностранно по \"опасен начин\", подкопавайки целостта на арабската държава, съобщава \"Ройтерс\", позовавайки се на РИА Новости.Лавров също повтори, че Русия продължава да поддържа подкрепата си за участие на кюрдите в сирийския мирен процес.Изглежда, че САЩ планират да останат в Сирия дълго, може би завинаги, разкри Лавров позицията на Москва.Според него Вашингтон се опитва да създаде квазидържава на голяма част от територията на Сирия - от източния бряг на река Ефрат до иракската граница.Междувременно Кремъл обяви, че няма информация за убити руски наемници в Сирия, подчертавайки, че знае само за руски граждани в държавата, които са от въоръжените сили на Русия.Говорителят на Кремъл Дмитрий Песков коментара медийна информация, че този месец са убити руски наемници по време на сблъсъци между водените от САЩ коалиционни сили срещу проправителствени сили в сирийската провинция Дейр ез Зор.\"Ние нямаме информация за други руснаци в Сирия\", каза Песков.", "date": "2018.02.13", "title": "Москва: САЩ се опитват да създадат квазидържава в Сирия"}
{"url": "https://news.bg/world/velikobritaniya-izprashta-boen-korab-v-yuzhnokitaysko-more-1.html", "text": "Британски боен кораб ще отплава от Австралия към спорното Южнокитайско море през следващия месец, за да защитава правото на свободно мореплаване.Това заяви военният министър на Великобритания, цитиран от АФП.Според агенцията този ход вероятно ще вбеси Пекин, тъй като Китай има претенции почти към цялата акватория. Азиатската страна е изградила военни съоръжения на изкуствени острови в Южнокитайско море, през което минава важен търговски коридор.Министърът на отбраната Гавин Уилямсън изтъкна, че фрегатата HMS Sutherland ще пристигне в Австралия по-късно този месец.Корабът ще премине през Южнокитайско море на път към вкъщи и ще покаже ясно, че нашите ВМС имат право да го правят, каза той пред австралийски вестник след двудневна визита в Сидни и Канбера.Той не каза обаче дали фрегатата ще плава в 12-те морски мили спорна територия или край китайските изкуствени острови, както американски кораби направиха.Но министърът добави: \"Напълно подкрепяме американския подход, твърдо подкрепяме това, което САЩ правят\".През януари Пекин обяви, че е изпратил боен кораб за изгонване на американски разрушител, който е \"нарушил\" суверенитета на Китай с плаването си в спорния регион.Запитан за плана на Великобритания да изпрати кораб в Южнокитайско море, говорител на външното министерство на Китай отговори, че всички държави могат свободно да плават и да летят над Южнокитайско море.Надяваме се, че другите държави ще престанат да създават проблеми, изтъкна говорителят.", "date": "2018.02.13", "title": "Великобритания изпраща боен кораб в Южнокитайско море"}
{"url": "https://news.bg/regions/pusnaha-obshtestvena-porachka-za-izdirvane-na-antiki-po-patya-vidin-vratsa.html", "text": "Агенция \"Пътна инфраструктура\" (АПИ) стартира обществена поръчка за избор на изпълнител за издирване на археологически обекти по път E-79 в участъка Видин - Монтана - Враца.Предвидени са 80 000 лв. за извършването на теренни археологически проучвания преди да стартира изграждането на бъдещата магистрала. Средствата са осигурени от Оперативна програма \"Транспорт и транспортна инфраструктура\" 2014-2020 г.Обществената поръчка е в две обособени позиции:Предварителните археологически проучвания трябва да установят дали няма да бъдат засегнати или нарушени нерегистрирани археологически обекти. Целта е се документират всички археологически обекти, структури и следи независимо от техния вид и хронология.Необходимо е да бъдат проведени и разкопки и наблюдение по време на строително-монтажните дейности.Кандидатите могат да подават своите предложения до 22 март.", "date": "2018.02.13", "title": "Пуснаха обществена поръчка за издирване на антики по пътя Видин-Враца"}
{"url": "https://news.bg/your-voice/uvredenite.html", "text": "Лица с увреждания. Така ще се наричат вече хората с физически затруднения, след като Парламентът гласува на второ четене промени в Закона за държавните такси, предвиждащи изменение в 9 други законопроекта, с което се заличи определението \"инвалид\" от българското законодателство.Терминът \"инвалид\" се заменя с \"лице с увреждания\".Изглежда ''изпаренията'' от дебатите около Истанбулската конвенция са замаяли някои ''либерално-демократични'' мозъци на площад ''Народно събрание'' 2, та според дълбокомъдрите ни депутати, когато претърпиш инцидент и получиш физически проблем ти вече не си човек, не си Божие създание и ''Венец на Творението'', не притежаваш душа, сърце, чувства, достойнство и глас. Не - ти се превръщаш в едно безгласно и бездушно ЛИЦЕ. И то с увреждания.Така, според българското законодателство Лукасовият професор по математика в Кембриджския университет (до 2009 г.) Стивън Хокинг, да речем, вече не е никакъв гениален учен с брилянтен ум, той е просто едно лице. С увреждания...Бащата на ''Ода на радостта'', превърнала се и в химн на Европа - Бетовен, не е музикален титан, а просто едно глухо лице с увреждания...Впрочем и ние има с какво да се ''похвалим'', понеже и Пенчо Славейков е бил от тея... ''увредените''.Извънредно любопитно е и как някой е решил, че след като не ги наричаме ''инвалиди'', т. е. в буквален превод от англ. ''невалидни'', а ''увредени'', това изключително много ''помага'' за тяхната интеграция?!...И не е ли по-удачно тези хора, които са напълно равноправни наши съграждани, първо да бъдат наричани хора, а не лица?!Терминът ''лице'', използван за човешко същество е приложим и характерен изключително в правната лексика, както и за служителите на службите за сигурност, по отношение на криминално проявени индивиди, а ''невалидните'' или ''увредените'' са просто хора с физически затруднения.А всички изпитваме някакви трудности от различен характер в живота си, всички сме били ''затрудени'' в даден момент.Не че когато ги наречем затруднени те ще се почувстват по-добре или ще се излекуват, но отношението към тях, нагласата става различна. Започваш да виждаш човека, а не недъга му.Защото от думите започва всичко. И най-мащабните начинания в историята на човечеството са се раждали с думи.* * *Спомням си преди години как една бивша ''червена'' депутатка, която сега оглавява едно ''Движение'', си беше закачила дамската чанта на инвалидната количка на своя колежка от НДСВ, която беше с физически затруднения. Тогава тази нелепа и неадекватна постъпка имаше широк медиен отзвук.Както и срамната случка с един бивш (вече блаженопочивш) игумен на Троянския манастир, който беше изгонил младеж в инвалидна количка, защото недъгът му бил Божие наказание или нещо подобно. Което е пък е грубо непознаване на Свещеното Писание, тъй като Иисус ясно разграничава Стария и Новия Закон.Схващането, че инвалидите са такива, защото са наказани е абсолютно архаично и по никакъв начин не кореспондира с християнските догмати. Затова и въпросният игумен тогава беше наказан от Светия Синод на БПЦ.Срамно е и сега.Не може една държава, която и да е тя, още повече член на ЕС, че и временно председателстваща този съюз, да признава част от своите граждани и данъкоплатци за ''увредени''.Не че парламента не е приемал и преди спорни и дори абсурдни закони, но пък обществото е затова, за да реагира. Все пак говорейки за закони и правен ред трябва да припомним, че България е правова държава, а Върховният закон е Конституцията. Според Конституцията пък държавата се управлява от суверен - народът. А не може служителите на този суверен, каквито по Конституция се явяват депутатите, да заклеймяват част от него, като ''увредена''.Въпреки, че за родните ни депутати не беше проблем да ''заметат под килима'' волята на 2.5 млн. български граждани, които ясно пожелаха, на най-мащабния в съвременнта история на България референдум, системата да бъде променена и рестартирана.Не беше проблем пак народен представител да обяви 80% от суверена за ''дебили'', независимо, че на въпросната сбирка, на която беше изразено това мнение, той хвалеше достиженията и методите на др. Сталин. Нещо, на което никоя медия не обърна внимание.За едно предишно българско правителство пък не беше проблем една година да използва задните входове, тактично отбягвайки народната любов, любовта на суверена.Та колко му е да обидиш част от този суверен, който всъщност се явява твой началник...Затова нека се върнем на думите - нека се научим да ги разбираме, да усещаме техния мирис, да разпознаваме вкуса им...Тогава, може би, ще свикнем и да ги подбирме по-внимателно.", "date": "2018.02.13", "title": "\"Увредените\""}
{"url": "https://news.bg/economics/koruptsiya-i-byurokratsiya-prechat-na-biznesa-u-nas.html", "text": "Корупция и бюрокрация възпрепятстват развитието на бизнеса в България стана ясно по време на форума \"Бизнес климатът в България - точка на размразяване\", организиран от \"Движение България на гражданите\" и Реформаторски блок, с подкрепата на фондация \"Конрад Аденауер\", който се проведе днес в София.Друго затруднение за бизнесмените е и липсата на правосъдие.На форума участваха представители на десни политически партии, на работодателските организации, на международни търговски камари и на бизнеса.Въпреки многото плюсове на България все нещо не й стига, за да достигне добри икономически нива. Това заяви зам.-председателят на ДБГ - Даниела Везиева.Сред основните препятствия Везиева изтъкна достъпът до пазара и неизползването на технологиите и иновациите. По думите и образованието е основен проблем. Трябва образователният процес и бизнесът да се срещнат.Тя подчерта, че това, че минималната работна заплата расте, не означава, че доходите на хората се увеличават. Зам.-шефът на ДБГ добави, че огромен проблем е и непрекъснатата промяна на правната рамка, което затормозява правенето на бизнес у нас.Електронно управление, увеличението на доходите и предвидимо държавно управление, за да може бизнесът да е спокоен за своето развитие за поне 10 г. напред. Това било нужно, за да излезе бизнесът от \"точката на замръзване\".Торстен Гайслер, ръководител на фондация \"Конрад Аденауер\" за България, определи България като привлекателно място за правене на бизнес.Членството на страната в ЕС, липсата на мита, по-ниските данъци, ниската инфлация, фиксирания курс към еврото, географското положение на страната са сред причините България да добро място за бизнес. Той обаче подчерта, че корупцията, бюрократичната система, бавната администрация са част от проблемите, пред които се изправят чуждестранните инвеститори в България. По думите му данъчните власти у нас също създават множество проблеми на инвеститорите. Предприемачите се оплакват от начина на възлагане на обществени поръчки. Тази теза подкрепи и президентът на Италианската търговска камара в България - Марко Монтеки.Няколко фирми държат инфраструктурата у нас, критикува Монтеки. По мнението му много чуждестранни компании имат проблем с участието в обществени поръчки. Това било мястото за намеса на държавата.Отстрани България изглежда стабилна, изтъкна бившия министър на икономиката Николай Василев и допълни, че от най-задължените държави вече е сред страните с малки дългове.По всички показатели преди 13 години бяхме по-добри от Румъния, а сега те ни изпреварват и това е наш, а не техен проблем, отсече Василев.", "date": "2018.02.13", "title": "Корупция и бюрокрация пречат на бизнеса у нас"}
{"url": "https://news.bg/bulgaria/napusna-ni-dyado-dobri.html", "text": "На 103 години е починал дядо Добри, съобщава Нова телевизия.\"Светецът от Байлово\", както го наричаха, е роден през 1914 г. Белобрадият старец стана известен преди години с щедрите си дарения за храм-паметника \"Св. Александър Невски\", които събираше чрез просия по улиците. \"Днес, на 103-годишна възраст почина дядо ДОБРИ. 1914 - 2018 г. Бог да го прости! Царство му небесно!\", написа епископ Поликарп във \"Фейсбук\".Около 2000 г. решава да дари всичките си имоти на църквата. Почти всеки ден Добри Добрев ходеше пеша или с автобус до София и пред вратите на \"Св. Александър Невски\" или църквата \"Свети Седмочисленици\" и събираше в една пластмасова чаша пари, които след това даряваше до стотинка.", "date": "2018.02.13", "title": "Напусна ни дядо Добри"}
{"url": "https://news.bg/crime/prokuraturata-proveryava-i-nasilieto-v-tsentara-v-borovan.html", "text": "Районната прокуратура в гр. Бяла Слатина е започнала незабавна проверка на Центъра за настаняване от семеен тип - с. БорованРайонна прокуратура се е , излъчен в сутрешния блок на НОВА ТВ за извършено насилие от възпитател над деца.Всички компетентни органи - Инспекторат към Агенция за социално подпомагане - София, ТД \"Социално подпомагане\" - Бяла Слатина и ОДМВР - Враца - ще се включат в проверката. Те трябва да изяснят фактите и обстоятелствата, с оглед да се прецени дали има данни за извършено престъпление от общ характер по смисъла на Наказателния кодекс.Припомняме, става въпрос за видео запис на управителя на центъра Людмила Петрова, която бие, скубе и обижда едно от децата. На кадрите Петрова нарича едно момиче от центъра - \"смрад\". Самата Петрова призна за случилото се пред екип на \"Господари на ефира\".По-рано днес говорителят на главния прокурор Румяна Арнаудова призова да се помисли и на законодателно ниво и да се увеличи размерът на наказанието. \"За българската прокуратурата децата са деца и трябва да се погрижим за тях\", коментира тя.В последните седмици лавина от случаи с насилие от детски заведения заляха медиите.  досъдебно производство за това, че в Габрово, в Център за настаняване от семеен тип за деца и младежи с увреждания са били изтезавани малолетно лице и непълнолетно лице., Районна прокуратура - искания за подобряване на условията в детските заведения и грижа за децата. ", "date": "2018.02.13", "title": "Прокуратурата проверява и насилието в Центъра в Борован"}
{"url": "https://news.bg/int-politics/martin-shults-podade-ostavka-kato-partien-lider.html", "text": "Лидерът на германските социалдемократи Мартин Шулц подаде оставка, съобщи АП.Оттеглянето му става факт преди да бъде сформирана поредната голяма коалиция с канцлера Ангела Меркел.Оставката ми влиза в сила незабавно, уточни още Мартин Шулц. Той посочи, че Андреа Налес единодушно е одобрена от ръководството на Социалдемократическата партия за негов приемник.Все пак насроченият за 22 април партиен конгрес ще трябва да одобри рокадата в ръководството на партията, отбеляза Мартин Шулц.Все пак до провеждането на партия конгрес заместник на Шулц ще е кметът на Хамбург Олаф Шолц. На 22 април той ще предаде щафетата на Андреа Налес. Тя е председател на парламентарната група на ГСДП.Оставката на Шулц е продиктувана от неговото желание да бъде външен министър на Германия. През последните дни сред социалдемократите се засилиха критичните гласове срещу възможността техния партиен лидер да провежда политиката на канцлера Меркел.ГСДП е в тежко положение, след като подкрепата му падна до исторически ниски нива на парламентарните избори през септември.", "date": "2018.02.13", "title": "Мартин Шулц подаде оставка като партиен лидер"}
{"url": "https://news.bg/regions/obilen-snegovalezh-blokira-prohodi.html", "text": "Ограничено е движението през прохода Троян - Кърнаре за всички превозни средства, поради ураганен вятър и обилен снеговалеж.Това съобщават от пресцентъра на АПИ.Временно е ограничено движението за тежкотоварни автомобили над 12 т с ремаркета и полуремаркета по път ІІІ-866 Смолян - Стойките през прохода Превала поради обилен снеговалеж и снегопочистване.Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на \"Пътна полиция\".Временно движението по път I-1 Видин - Монтана е ограничено за МПС над 12 т, поради обилен снеговалеж и почистване. Обходен маршрут: път II-11 Дунавци - Арчар - път III-112 Добри дол - Тополовец - път III-114 Тополовец - Ружинци.", "date": "2018.02.13", "title": "Обилен снеговалеж блокира проходи"}
{"url": "https://news.bg/world/i-obama-poluchi-plik-s-byal-prah.html", "text": "В офиса на бившия американски президент Барак Обама във Вашингтон е бил изпратен на плик с бял прах, съобщава Фокс нюз.Полицията е отцепила района. Обама нае помещенията, след като напусна поста на президент през януари 2017 г. Също в сградата е седалището на Световния фонд за дивата природа (WWF).Основателят на \"Уикилийкс\" Джулиан Асандж, който се намира на територията на еквадорското посолство в Лондон, съобщи в Туитър, че миналата седмица е получил плик като този, който вчера пристигна в нюйоркския дом на Ванеса Тръмп - съпругата на най-големия син на президента на САЩ Доналд Тръмп.\"Жената на Доналд Тръмп-младши бе настанена в болница, след като отвори плик с бял прах. Странно е, че аз също получих подобен плик миналия вторник\", писа Асандж в Туитър. Той добави, че върху плика е имало американска пощенска марка.По-рано бе съобщено, че полицията в Лондон е затворитла един от офисите в британския парламент, след като е намерила плик с бял прах.", "date": "2018.02.13", "title": "И Обама получи плик с бял прах"}
{"url": "https://news.bg/world/obvinyavat-v-koruptsiya-netanyahu.html", "text": " Пред обвинения за корупция се изправя премиерът на Израел Бенямин Нетаняху, съобщава АП.Агенцията се позовава на заключения от полицията. Тя е разследвала премиера по две обвинения - получаване на луксозни подаръци и опит за медийно влияние.Бенямин Нетаняху се е опитал да договори с в. \"Йедиот ахронот\" положителни статии за своя политика.Освен това полицията смята, че премиерът е получил нерегламентирани подаръци за десетки хиляди евро.Министърът на правосъдието Аелет Шакед вече заяви, че дори при официално повдигнати обвинения премиерът не е длъжен да подава оставка. Главният прокурор Авишай Манделблит трябва да реши дали да задвижи процедурата.", "date": "2018.02.13", "title": "Обвиняват в корупция Нетаняху"}
