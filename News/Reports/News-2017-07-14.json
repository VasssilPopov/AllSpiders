{"url": "https://news.bg/int-politics/zapadat-prizova-kosovo-da-sformira-pravitelstvo.html", "text": "САЩ и други западни съюзници призоваха Косово да сформира правителство, предаде македонската агенция МИА. Това се казва в общо изявление на посланиците на САЩ, Германия, Франция, Великобритания и Италия в Прищина. Припомняме, че на изборите преди месец националистическата коалиция спечели, но няма мнозинство. До предсрочния вот се стигна, след като предишният кабинет загуби вота на недоверие. Бъдещето правителство на Косово ще има няколко важни и тежки задачи, сред които определянето на границата с Черна гора и продължаването на преговорите със Сърбия.", "date": "2017.07.14", "title": "Западът призова Косово да сформира правителство "}
{"url": "https://news.bg/politics/pretsizirat-promenite-v-4-zakona-za-biznesa.html", "text": "За прецизиране на промените в четири закона се разбраха омбудсманът Мая Манолова и представители на Асоциацията на организациите на българските работодатели, съобщиха от администрацията на националния омбудсман.Представителите на работодателите и Омбудсманът се разбраха да прецизират текстовете за промени в Търговския закон, Закона за гарантираните вземания на работниците и служителите при несъстоятелност на работодателя, Гражданския процесуален кодекс и Закона за обществените поръчки. Целта е предложенията да не възпрепятстват както правенето на бизнес, така и коректното плащане на трудовите възнаграждения на служителите.На срещата бяха представители на АИКБ, БСК, БТПП и КРИБ. Бяха обсъдени в детайли внесените по нейна инициатива законодателни предложения. Страните се обединиха около виждането, че текстовете следва да бъдат внимателно прецизирани, така че да бъдат защитени както интересите на работниците, така и да не се създават възможности за злоупотреби и влошаване на бизнес средата в страната.По време на разговора участниците сближиха вижданията си по някои въпроси и се съгласиха, че законодателството трябва да се прилага ефективно, и само когато има дефицити - да се променя.В заключение, участниците в срещата решиха, че диалогът по подобни проблеми на трудовите правоотношения трябва да е постоянен процес и да предшества законодателни инициативи, за да се гарантират по-добре обществените интереси.", "date": "2017.07.14", "title": "Прецизират промените в 4 закона за бизнеса"}
{"url": "https://news.bg/crime/motorist-zagina-na-orlov-most.html", "text": "Тежка катастрофа уби моторист днес в центъра на столицата, съобщава БНТ. Инцидентът се е случил около 15 ч. на 14 юни на кръстовището на \"Орлов мост\".Сблъсъкът е станал между лек автомобил и мотор. Мотористът е загинал след катастрофата.По думите на шофьора на колата, човекът, които е управлявал мотора е минал на червено, което е довело до фаталния сблъсък.Движението по бул. \"Цариградско шосе\" вече е възстановено и протича безпроблемно.Полицията все още изяснява причините за инцидента.", "date": "2017.07.14", "title": "Моторист загина на \"Орлов мост\""}
{"url": "https://news.bg/int-politics/obedinenoto-kralstvo-shte-plashta-v-bryuksel-i-sled-brekzit.html", "text": "Британският министър по въпросите за Бекзит Дейвид Дейвис подхвърли, че Обединеното кралство ще продължи да плаща на Европейския съюз след Брекзит, пише Dailymail.В изявление, станало ясно вчера, секретарят на Брекзит заявява, че Обединеното кралство има \"задължения\", които да изпълни и те ще останат след оттеглянето на Обединеното кралство от ЕС.Според британското издание, това ще разяри поддръжниците на Брекзит, които искат Великобритания да не поема финансова отговорност към Брюксел, след напускането на блока.В Брюксел изявлението беше интерпретирано като удър на Борис Джонсън, който по-рано тази седмица каза, че ЕС няма да получат техните искания за тежък разделителен законопроект.В писмено парламентарно изявление, Дейвис очерта позицията на Великобритания във финансовите споразумения.\"По отношение на финансовото споразумение, правителството е категорично, че ще работим с ЕС, за да определим справедливо уреждане на правата и задълженията на Обединеното кралство като излизаща държава-членка в съответствие със законите и в духа на нашето продължаващо партньорство\", заяви ДейвисПравителството е наясно със задълженията си към ЕС, и европейските задължения към Великобритания, които ще останат и след излизането на държавата от Съюза.Дейвис трябва да се срещне с главния преговарящ на ЕС Мишел Барние в понеделник за втори кръг от разговорите за Брекзит.Правителството на Обединеното кралство е изправено пред перспективата да прекара много месеци на партизанска война в парламента с депутати, решени да се противопоставят на плановете за оттеглянето от ЕС.Припомняме, напоследък все повече се обсъжда вариантът, в който Великобритания няма да напусне Европейския съюз.Според проучване на Лондонското училище по икономика и политически науки хората, които са пожелали напускането на ЕС, значително са намалели.  е посочил, че желае да запазят европейското си гражданство и да могат свободно да пътуват, живеят, работят и учат в рамките на ЕС.Освен общественото проучване подобно мнение изрази и Джеймс Чапман, бивш помощник на министъра за Брекзит на Великобритания Дейвид Дейвис. По думите му твърдата и \"абсолютистична\" позиция на Мей е \"заклала\" възможностите на Дейвис за воденето на нормални преговори с Брюксел.Има вероятност Великобритания да се оттегли от преговорите за Брекзит. В началото на месеца \"The guardian\" информира, че високопоставен източник от обкръжението на Мей е предупредил бизнес кръговете, че съществува възможността Великобритания да се откаже от преговорите за Brexit. Това било предизвикано от разходите по излизането на Обединеното кралство, които възлизали на 100 милиарда евро и които Мей категорично заяви, че няма да бъдат изплатени.На 9 юли, бившият министър на бизнеса и ветеран в британската политикаВинсънт Кейбъл също тълкува, че . По думите му основните политически партии са твърде много разединени по въпроса, особено след като консерваторите загубиха мнозинството си на предсрочните избори.", "date": "2017.07.14", "title": "Обединеното кралство ще плаща в Брюксел и след Брекзит"}
{"url": "https://news.bg/regions/izteglyat-karutsite-ot-tsentara-na-sofiya-ot-2018-g.html", "text": "От януари 2018 година ограничават движението на каруци в централните части на София. Дори регистрираните четириколки няма да могат да се движат в централните части на  на града, обясни пред БНР инспектор Николай Крушарски.Границите са: бул. \"Константин Величков\", бул. \"Габрово\" бул. \"Никола Мушанов\", бул. \"Възкресение\". Контролът по отношение на пътните превозни средства (ППС), теглени от животинска тяга ще бъде засилен, за да не бъдат пречка за движението по улиците на централна градска част. Движението на каруци по тези булеварди е предпоставка за сериозни пътнотранспортни инциденти.Това ограничение е въведено още през 2005 г, обясни Крушарски. Санкцията за нарушителите е 50 лева. От началото на май. т.г. са наказани 18 водачи. Броят им обикновено се увеличава през летните месеци.", "date": "2017.07.14", "title": "Изтеглят каруците от центъра на София от 2018 г."}
{"url": "https://news.bg/world/osadiha-britanets-zaradi-uchastie-v-konflikta-v-donbas.html", "text": "Съд произнесе осъдителна присъда за участие в терористична дейност на великобританец.Британецът Банджамин Стимсън чу осем години затвор, но с намаляване с 1/3 на срока на присъдата заради признанието си.Той е участвал в състава на въоръжените формирования на самопровъзгласилите се за независими републики в Донбас, Украйна. Това е първата подобна присъда във Великобритания.Според обвинението Стимсън е имал намерение със съдействието на други лица да извърши терористични актове заедно с настъплението на опълчението и да стане част от антиукраинската съпротива. Според съда обаче няма преки доказателства за това, че британецът непосредствено е участвал в конфликта, както и обвиненията за подготовка за терористични актове бяха снети.Според съдията Бенджамин Стимсън няма екстремистки възгледи и не представлява заплаха за населението на Великобритания.Бенджамин Стисън е на 41 години и е роден във Великобритания.Според признанието му той е отишъл в Донбас, тъй като в родината си нямал никакви перспективи, след като в продължение на половин година бил безработен. Той обаче е и идеологически мотивиран, тъй като счита, че случващото се в Украйна е следствие от империалистическата агресия спрямо Русия.Пред съда Бенджамин Стимсън отрече свое участие във военни действия. По думите му в продължение на четири месеца той е работил в Източна Украйна като шофьор на линейка. ", "date": "2017.07.14", "title": "Осъдиха британец заради участие в конфликта в Донбас"}
{"url": "https://news.bg/int-politics/poveche-ot-450-ataki-s-kiselina-v-london-za-minalata-godina.html", "text": "Повече от 450 атаки с киселина са били извършени през миналата година в британската столица Лондон , предаде CNN.Това са съобщили от полицията, която отчита рязък скок на тези престъпления в сравнение с предишните години. Според данните, за 2010 година те са били 293, а за 2016-а са вече 454. Между 2010 и 2016-а година те са общо около 2000, показва статистиката. Органите на реда коментират, че подобни нападения до преди няколко години не са били характерни за страната и Европа. Нападенията с киселина сравнително рядко причиняват смъртта на жертвата, но нанасят тежки травми с последици. Припомняме, че днес британската полиция обяви, че е арестувала тийнейджър след пет нападения с киселина в източната част на британската столица Лондон, при което няколко души са получили наранявания на лицето, включително едната от жертвите е с \"променящи живота\" последици.Полицията разглежда като свързани тези инциденти, извършени в рамките на една нощ.", "date": "2017.07.14", "title": "Повече от 450 атаки с киселина в Лондон за миналата година "}
{"url": "https://news.bg/health/vdigat-zapora-nad-bolnitsata-v-lovech-zayavi-zdravniyat-ministar.html", "text": "Заплатите на медиците в болницата в Ловеч ще бъдат изплатени, съобщи лично в МБАЛ \"Проф. д-р Параскев Стоянов\" министърът на здравеопазването проф. Николай Петров.Спасяването на болницата става възможно след преговори на заместник-министър Мирослав Ненков и заместник-министър Лидия Нейчева да бъдат вдигнати запорите върху сметките на болницата, обясни министър Петров.На болницата в Ловеч ще бъде предоставен заем от софийската болница УМБАЛ \"Св. Иван Рилски\", съобщи министърът. По заслуги на зам.-министър Нейчева пък е договорено дарение на лекарства. Намерен е и магистър-фармацевт, за да заработи веднага болничната аптека.Болница \"Проф. д-р Параскев Стоянов\" ще може да изтегли банков кредит с договорени преференциални лихви.\"Бъдете отговорни, дайте всичко от себе си. Нуждаем се от вашата подкрепа\", призово медицинските работници проф. Петров.Министърът беше категоричен, че вече ще се следи всяка стотинка и всички договори ще бъдат преразгледани. Ще се разглеждат и разходите на лечебното заведение.Министър Петров заяви, че това е прецедентен случай на губеща офталмология - в Ловеч тя е на загуба с 30 000 лева.На срещата присъстваха също и областният управител на Ловеч Георги Терзийски и прокуристът на болницата д-р Георги Васев.", "date": "2017.07.14", "title": "Вдигат запора над болницата в Ловеч, заяви здравният министър"}
{"url": "https://news.bg/int-politics/sasht-ne-mogat-da-potvardyat-che-bagdadi-e-ubit.html", "text": "САЩ за момента не могат да потвърдят, че лидерът на групировката \"Ислямска държава\" Абу Бакр ал Багдади е убит.Това заяви министърът на отбраната Джим Матис, цитиран от \"Ройтерс\".\"\", заяви той. Терористите от ДАЕШ (\"Ислямска държава\") потвърдиха преди дни, че лидерът им  е мъртъв.Групировката публикува кратко съобщение, в което се обявява смъртта на лидера Багдади, както и името на \"нов халифат\".Сирийският център за наблюдение на човешките права обяви, че има \"потвърждаваща информация\" за смъртта на Багдади.Западът и Ирак обаче все още са скептични към тези доказателства. ", "date": "2017.07.14", "title": "САЩ не могат да потвърдят, че Багдади е убит "}
{"url": "https://news.bg/int-politics/dve-turistki-zaginaha-i-pet-sa-raneni-pri-napadenie-v-egipetski-kurort.html", "text": "Две туристки загинаха, а още пет са ранени при нападение с нож над почиващи на един от плажовете в египетския курортен град Хургада на Червено море от неизвестен мъж. Информацията е на египетските сили за безопасност, цитирани от РИА Новости.Първоначалното съобщение бе за загинала украинка, но информацията не бе потвърдена от посолството на Украйна в Кайро. Пред \"112 Украйна\" дипломатът Генадий Латий заяви, че загиналите може да са граждани на Германия или Армения. От арменското външно министерство заявиха, че сред ранените има две арменски гражданки.Според източник на РИА Новости от туристическата фирма, загиналите може да са гражданки на Германия.\"В хотел Zahabia бяха убити две германски гражданки. След това убиецът се прибра в хотел El Palacio и рани руска гражданка с нож. Тя е жива, но е в тежко състояние. Нападателят рани и две гражданки на Армения и един гражданин на Чехия. Убиецът побегна към морето в опит да се скрие, но от хотела взеха моторна лодка и го хванаха\", разказа събеседникът.Петима ранени са в болница. Руският генерален консул в града заяви, че сред тях има жена на Русия и на Украйна.", "date": "2017.07.14", "title": "Две туристки загинаха и пет са ранени при нападение в египетски курорт"}
{"url": "https://news.bg/int-politics/turtsiya-ne-dopusna-germanski-deputati-do-bazata-v-konya.html", "text": "Турция за пореден път не е допуснала германски депутати до базата на НАТО в Коня, предаде АФП.Анкара е поискала визитата да бъде отложена, са съобщили от германското външно министерство. Изразява се съжаление от решението на турските власти. В базата остават 20-30 германски военни и Берлин настоява всички замесени страни по случая бързо да определят нова дата. Припомняме, че преди дни Германия започна да изтегля войниците си от военновъздушната база \"Инджирлик\" в южната турска провинция Адана.Те ще бъдат прехвърлени във военновъздушна база до Азрак в Йордания с близо 250 германски войници като част от постепенното изтегляне от турската база.Германското правителство реши да изтегли контингента си след възникналото в края на май напрежение с Анкара. Турция отказва да допусне германски депутати в базата.", "date": "2017.07.14", "title": "Турция не допусна германски депутати до базата в Коня "}
{"url": "https://news.bg/crime/borshosh-se-chudi-dali-da-se-yavyava-v-prokuraturata.html", "text": "Бившият директор на НДК Мирослав Боршош е призован в Софийска градска прокуратура. Това съобщи самият Боршош в публикация във Фейсбук.\"Градският прокурор на София Емилия Русинова и говорителят на главния прокурор Румяна Арнаудова съобщиха днес, че разследването по случая НДК продължава и опровергаха публикации, че ще ми бъде повдигнато обвинение. Часове по-рано обаче аз получих призовка да се явя като обвиняем. Дали някой самостоятелно не бърза да изпълни нечия поръчка? Сега не знам какво да направя - да ида или да не ида? Това е въпросът!\", гласи публикацията на Боршош.Той публикува документа, с който го приканват да се яви на 20 юли в съда.Припомняме, на 26 юни 2017 г., понеделник изпълнителния директор на НДК Мирослав Боршош. Във вторник .Днес БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  за нарушения с бюджетни пари, отпуснати на НДК. Справката им е изпратена на 21 февруари 2017 година.", "date": "2017.07.14", "title": "Боршош се чуди дали да се явява в прокуратурата"}
{"url": "https://news.bg/crime/ekstradirat-rusnak-nasilval-detsa.html", "text": "Бургаският окръжен съд допусна екстрадиция спрямо руския гражданин Митрадевананда П., обявен за издирване от властите на Руската Федерация, съобщиха от съда.Митрадевананда П. е арестуван до фактическото му предаване на молещата държава. Той e обявен за издирване от съдебните власти на Руската Федерация. Там е привлечен като обвиняем за две престъпления, които имат свой аналог в българското наказателно право.Според кодекса на Руската Федерация, за първото от посочените деяния законът предвижда затвор от 3 до 7 години, а по второто обвинение - затвор от 13 до 20 години.В заповедта за задържане на , издадена на 05 април 2017 г. от Пресненския районен съд - гр. Москва, пише, че заподозряното лице се издирва, за да бъде съдено за изтезание и за насилствени действия спрямо непълнолетно лице.По обвинението за изтезание в Наказателния кодекс на Руската Федерация има две престъпления. Обвинението е за причиняване на физически и психически страдания чрез системно нанасяне на побои и други насилствени действия. Те са били спрямо непълнолетно лице, знаейки, че се намира в безпомощно състояние, от група лица по предварителен сговор.Второто обвинение - за насилствени действия от сексуален характер е по отношение на лице, . И това престъпление е в две обвинения от НК на Руската Федерация.Междувременно стана ясно, че под домашен арест остава рускинята Татяна Северцева. Според Дарик, тя е една от наложниците на секс гуруто от Русия Митрадеванда Свами.Северцева ще бъде под домашен арест до приключване на производството за екстрадиция. Апелативният съд в Бургас измени мярката й за неотклонение от \"задържане под стража\" в \"домашен арест\". Северцева е издирванаа от Русия по обвинение в измъчване, системeн побой, насилие и сексуално посегателство на непълнолетно лице, което било в безпомощно състояние.Според 28-годишната обвиняема Северцева, всички обвинения срещу нея са изфабрикувани от руските власти и липсват доказателства за вината й. Заяви, че дори и да иска няма как да се укрие, защото името й е в списък на издирвани от Интерпол лица, но увери, че няма такива намерения.", "date": "2017.07.14", "title": "Екстрадират руснак, насилвал деца"}
{"url": "https://news.bg/politics/tsifrovizatsiyata-stimulira-ikonomicheski-rastezh-kategorichna-mariya-gabriel.html", "text": "Цифровизацията ще създаде нови възможности за гражданите и ще насърчи процеса на европейска интеграция. Това беше подчертано на среща в сградата на президентската администрация между държавния глава Румен Радев, вицепрезидента Илияна Йотова и европейския комисар по цифрова икономика и общество Мария Габриел.Участниците в срещата се обединиха около мнението, че цифровизацията е важно средство за стимулирането на икономическия растеж и създаването на повече възможности за гражданите в по-слабо развитите региони на ЕС, включително и за България.Президентът и вицепрезидентът поздравиха Мария Габриел с поста й на еврокомисар по цифровизацията. Новият български еврокомисар запозна държавния глава и вицепрезидента със своите приоритети. Те са насочени към цифровизация на икономиката, неприкосновеността в интернет, киберсигурността.Президентът Радев и вицепрезидентът Йотова потвърдиха готовността си да подкрепят работата на българския представител в Европейската комисия.Според Мария Габриел, ЕС трябва да потвърди своя ангажимент към държавите от Западните Балкани, да работи за повече свързаност в региона, и естествена стъпка в тази насока е отпадането на роуминга в Югоизточна Европа.Европейският комисар покани държавния глава да се включи в Европейската дигиталната асамблея, която ще се проведе през 2018 година в София, в рамките на Българското председателство на Съвета на ЕС.", "date": "2017.07.14", "title": "Цифровизацията стимулира икономически растеж, категорична Мария Габриел"}
{"url": "https://news.bg/disasters/20-raneni-pri-pozhar-v-ukrainski-manastir.html", "text": "Най-малко 20 души са били ранени при пожар в женски манастир, намиращ се в Лвовска област, Западна Украйна, предаде ТАСС. Неизвестни лица са хвърлили коктейли \"Молотов\" по сградата и това е довело до пожара. Пострадалите са били настанени в болница. В манастира в момента живеят около 30 души. Тече разследване по случая. ", "date": "2017.07.14", "title": "20 ранени при пожар в украински манастир"}
{"url": "https://news.bg/int-politics/rusiya-plashi-da-goni-us-diplomati-i-da-zatvarya-us-diplomaticheski-imoti.html", "text": "Руското външно министерство обяви, че ще изгони американски дипломати и ще затвори някои американски дипломатически имоти в Русия, ако САЩ не отворят отново два руски имота за отдих в САЩ, които бяха затворени през миналата година, съобщава \"Асошиейтед прес\".Говорителката на руското външно ведомство Мария Захарова изтъкна, че Москва \"ще трябва да предприеме реципрочни мерки\", ако въпросът не бъде решен.В отговор на информации за руска намеса в президентските избори в Америка, отиващата си администрация на предишния президент Барак Обама през миналата година изгони 35 руски държавни служители от САЩ и затвори два руски имота в САЩ, които според Обама са били използвани от Русия за шпионаж.Настоящият американски президент Доналд Тръмп и руският му колега Владимир Путин през миналата седмица обсъдиха двата руски дипломатически имота, но не постигнаха разбирателство по казуса.", "date": "2017.07.14", "title": "Русия плаши да гони US дипломати и да затваря US дипломатически имоти "}
{"url": "https://news.bg/politics/vitseto-zaharieva-otstoyava-sadebnata-sistema-pred-chuzhdiya-biznes-u-nas.html", "text": "Вицепремиерът по правосъдната реформа и министър на външните работи Екатерина Захариева благодари на чуждестранните търговски камари в България, че подкрепят волята на правителството за съдебната реформа, съобщиха от правителството.Според Захариева  и включването й в изпълнителната няма да гарантира нейната независимост, а точно обратното. Тя заяви, че това е нейно лично мнение и че е отворена за дискусии по въпроса, които между другото се водят от много години.\"Винаги сме консултирали с обществото нашите предложения и вярвам, че бизнесът ще продължи да ни помага в този процес\".С тези думи вицепремиерът се обърна към представители на чуждестранните търговски камари в България. Тя ги покани на среща по повод писмото им до българските институции с настояване за провеждане на съдебна реформа съгласно препоръките на Европейската комисия.В рамките на срещата бяха обсъдени инициативите на изпълнителната власт в сектор \"Правосъдие\".\"От изключителна важност е продължаването на реформата в посока гарантиране на ефективна, бърза и справедлива съдебна власт и правителството има волята за това\", каза Захариева. Тя очерта основните цели, които кабинетът си поставя в областта на правосъдната реформа.Правителството работи по изпълнение на препоръките в 10-годишния доклад на ЕК по Механизма за сътрудничество и оценка, както и по независимия анализ на структурния и функционален модел на Прокуратурата на Република България, изготвен от петима прокурори от Западна Европа със съдействието на Службата за подкрепа на структурната реформа към Европейската комисия.\"Планираме нови експертни мисии като тази за прокуратурата - този път за Висшия съдебен съвет, за Инспектората и за съдилищата\", допълни Захариева пред представителите на чуждестранния бизнес.Приемането на Антикорупционен закон e необходима стъпка, която да бъде предприета в най-кратки срокове, подчерта Захариева. Тя запозна представителите на бизнеса и с намеренията за промени в Наказателно-процесуалния кодекс, преодоляващи формализма в наказателния процес и бягството от правосъдие.Административната реформа също е много важна част от борбата с корупцията. Необходимо е да бъде направен анализ на ниво всяко едно министерство и да бъде съставен ясен план за преодоляването на проблемните административни процедури, допълни Екатерина Захариева.Участниците в срещата благодариха на вицепремиера Захариева за промените в Търговския закон, които влязоха в сила през декември м.г. Измененията въвеждат допълнителни механизми срещу кражбите на фирми, както и ново за страната ни стабилизиращо производство на предприятия с финансови затруднения, което да предотврати техния фалит.На срещата бе подчертано, че за бизнеса са важни реформите и в гражданския, и в наказателния, и в административния процес.Участниците в срещата се обединиха около необходимостта подобни срещи да продължат и в бъдеще както с цел обсъждане на идеи, така и за гарантиране на един отворен и прозрачен процес на реформи.", "date": "2017.07.14", "title": "Вицето Захариева отстоява съдебната система пред чуждия бизнес у нас"}
{"url": "https://news.bg/regions/vmro-se-pritesnyavat-ot-kokteyl-v-chest-na-erdogan-v-shumen.html", "text": "За сигнал, че Турското консулство и ДОСТ организират етническо-религиозна провокация, съобщават от ВМРО.Общинският съветник и координатор на ВМРО - Българско национално движение в Шумен Деан Станчев получил информация от граждани, че тази събота се готви коктейл, който да отбележи годишнината от победата на здравите сили в Турция.Събитието било планирано за събота във фоайето на Драматичния театър \"Васил Друмев\" в Шумен. Официален организатор бил Турското консулство, а събитието било за годишнината от победата на здравите сили в Турция, а поканите се разпращали от ДОСТ. Според Станчев това ще е официално събитие във възхвала на начина, по който Ердоган смаза опита за преврат в Турция.Патриотите вярват, че от ДОСТ инспирират напрежение в региона, с цел разделяне и разпалване на омраза.Знаем, че хиляди хора бяха арестувани, бити, някои бяха убити, десетки хиляди бяха репресирани - цинизъм е да се празнува погрома на Ердоган над инакомислещите, коментира Станчев.От ВМРО искат и оставката на директора на театър \"Васил Друмев\", заради даденото съгласие за събитието.От патриотичната партия заплашиха, че в събота ще се противопоставят на въпросния коктейл", "date": "2017.07.14", "title": "ВМРО се притесняват от коктейл в чест на Ердоган в Шумен"}
{"url": "https://news.bg/weather/tri-oblasti-v-zhalto-zaradi-dazhdove.html", "text": "Жълт код е обявен за утре в 3 области на страната заради очаквани проливни дъждове. Това съобщават от НИМХ на БАН. Той е в сила за областите Благоевград, Пазарджик и Смолян. Сумарно за денонощието се очакват валежи до 15-30 л/кв.м.В югозападната част на страната са възможни градушки. В Източна България ще духа умерен източен вятър. Максималните температури ще са между 25 и 30 градуса. ", "date": "2017.07.14", "title": "Три области в жълто заради дъждове"}
{"url": "https://news.bg/health/oblastnata-bolnitsa-v-dobrich-nyama-da-zakriva-otdeleniya-tarsyat-spetsialisti.html", "text": "Областната болница в Добрич няма да закрива отделения. Заради острата липса на специалисти в някои от тях се търсят нови кадри, за да се осигури добър работен график и качествени услуги, съобщи БНР.Областната болница в Добрич стабилизира финансовото си състояние, след като миналия месец беше закрито урологичното ѝ отделение, заявиха от ръководството на лечебното заведение. 2016 година е приключила с печалба от 2 хиляди лева и това е показател за финансова стабилност на болницата, заяви нейният директор доктор Трифон Йорданов.\"Независимо, че е малка печалбата, ние не сме на загуба, нямаме декапитализация. Нямаме просрочени задължения. Така че финансово болницата стои добре\", каза доктор Йорданов.", "date": "2017.07.14", "title": "Областната болница в Добрич няма да закрива отделения, търсят специалисти"}
{"url": "https://news.bg/int-politics/sasht-se-opavat-na-referendum-za-nezavisimost-na-irakski-kyurdistan.html", "text": "Специалният пратеник на САЩ в международната коалиция, която воюва с терористичната групировка ДАЕШ (\"Ислямска държава\"), настоя, че организирането на референдум за независимост в автономния Иракски Кюрдистан през септември би било \"особено дестабилизиращо\" за иракските и кюрдските сили, биещи се срещу ДАЕШ, съобщават световните осведомителни агенции. \"Не смятаме, че трябва да има референдум през септември\", подчерта Брет Макгърк на пресконференция.Висш съветник на президента на Иракски Кюрдистан Масуд Барзани обяви през юни, че на 25 септември ще се проведе референдум за независимост от Ирак.Съгласно иракската конституция обаче трябва да има процес на диалог, отбеляза Макгърк. \"Организиране на референдум в толкова кратки срокове, особено в спорни райони, според нас би било значително дестабилизиращо\", предупреди той.Намерението за провеждането на референдум в Иракски Кюрдистан предизвика критики от иракското правителство, а ООН обяви, че няма намерение да участва в този процес по никакъв начин.", "date": "2017.07.14", "title": "САЩ се \"опъват\" на референдум за независимост на Иракски Кюрдистан"}
{"url": "https://news.bg/euronews/samo-korbin-iska-zashtita-pravata-na-evropeytsite-vav-velikobritaniya-dovolen-stanishev.html", "text": "\"Поздравявам лидера на британските лейбъристи Джеръми Корбин и партията му за солидарността и конкретните усилия, които полагат за запазване на правата на гражданите на ЕС във Великобритания и тези на британците в ЕС.Това заяви президентът на ПЕС Сергей Станишев след срещата си с лидера на британските лейбъристи. .Корбин и Лейбъристката партия са пример за отговорното отношение и за разлика от консерваторите, те търсят начини за намиране на максимално бързо решение по проблемните точки в преговорите за Брекзит, смята Станишев.\"За разлика от не много ясното предложение на премиера Тереза Мей, която в общи линии иска да третира европейците като граждани на \"трети страни\", т.е. с по-малко права, Корбин е единственият лидер, който се обяви за безусловно  в сегашния им вид. Това е важно не само за нашите студенти там, а за всички над 200 000 българи, които живеят и работят на Острова.\"Корбин е в Брюксел за среща с главния преговарящ за излизане на Великобритания от структурите на ЕС Мишел Барние.\"Политическото семейство на ПЕС ще подпомогне екипа в сянка на Лейбъристката партия в изготвянето на последващи предложения по темата\", допълни Станишев.Лидерът на евросоциалистите поздрави своя колега за силния резултат на лейбъристите на проведените във Великобритания през юни парламентарни избори. \"Младите хора подкрепиха съдържателния манифест и активната предизборна кампания. Факт, който несъмнено дава нов облик и сила на всяка партия\", заяви Станишев, който ще бъде и специален гост на следващата Конференция на Лейбъристката партия в Брайтън.Джеръми Корбин изрази висока оценка за последователните действия на лидера на ПЕС за защита на . Британският политик заяви готовност да съдейства активно по темата.", "date": "2017.07.14", "title": "Само Корбин иска защита правата на европейците във Великобритания, доволен Станишев"}
{"url": "https://news.bg/crime/obviniha-deputatite-plamen-hristov-i-krastina-taskova-v-iznudvane.html", "text": "Прокуратурата обвини депутатите от \"Воля\" Пламен Христов и Кръстина Таскова в изнудване на собственици на аптеки. Това стана ясно от думите на говорителят на главния прокурор Румяна Арнаудова.Припомняме, че по същото разследване вчера бе обвинен и лидерът на партията Веселин Марешки.Двамата депутати са съучастници на Марешки, каза Арнаудова.Народният представител от 44-ия парламент Пламен Христов е участвал в изнудването на три аптеки, на територията на София и Видин, а Таскова му помагала при един от случаите.Обвинението на Кръстина Таскова е за извършено престъпление срещу един от рекетираните аптекари. Обвинените Таскова и Христов са мотивирали собствениците на аптеки да започнат да купуват лекарства при неизгодни условия. Ако не се съгласявали, веднага до тях се отваряли т.нар. \"наказателни аптеки\", в които лекарствените продукти са продавани на непосилни за конкуренцията цени.Така аптекарите са били принуждавани да прекратят бизнеса си като го продадат изцяло или частично на фирма на Марешки. Другият формат на принуда, който е бил използван, е чрез палеж. Затова обаче свидетелстват само част от свидетелите.Чрез разговори са заплашвали собствениците на аптеки, че ще бъдат съсипани и техния бизнес ще бъде прекратен. Дали обаче ще има обвинени от Изпълнителната агенция по лекарствата (ИАЛ), заради тенденциозни проверки на конкурентите на Марешки, ще решат наблюдаващите прокурори.\"С първия етап от обвинени сме приключили. Продължаваме да разпитваме свидетели\", каза Арнаудива и отново призова, ако има други изнудвани, да се свържат с прокуратурата.", "date": "2017.07.14", "title": "Обвиниха депутатите Пламен Христов и Кръстина Таскова в изнудване "}
{"url": "https://news.bg/energy/za-balgariya-e-prioritet-da-zapazi-rolyata-si-na-tranziten-gazov-tsentar.html", "text": "България и Европейската комисия обсъждат проекта за газов хъб \"Балкан\", съобщиха от Министерския съвет.В сградата на Министерския съвет на България премиерът Бойко Борисов и директорът на дирекция \"Вътрешен енергиен пазар\" в Генерална дирекция \"Енергетика\" на Европейската комисия Клаус-Дитер Борхардт обсъдиха развитието на проекта. Той е за изграждане на европейски газоразпределителен център \"Балкан\".По време на срещата, премиерът Борисов подчерта, че за България е основен приоритет страната да запази ролята си на транзитен център. Проектът за газов хъб \"Балкан\" е ключов, защото ще допринесе за диверсификация на източниците и маршрутите на газ в България и Югоизточна Европа и ще бъде платформа за търговия с газ за целия регион.В разговора участваха и заместник министър-председателят Томислав Дончев и министърът на енергетиката Теменужка Петкова, които обсъдиха бъдещи стъпки и последващи действия за реализиране на проекта в контекста на резултатите от предпроектното проучване за неговата реализация, които се очаква да бъдат готови до края на тази година.", "date": "2017.07.14", "title": "За България е приоритет да запази ролята си на транзитен газов център "}
{"url": "https://news.bg/crime/mladezhite-izvarshvat-nay-mnogo-prestapleniya.html", "text": " Младежите между 18 и 24-годишна възраст са с най-висок коефициент на криминална активност. В тази възрастова група има 1 250 осъдени за криминални прояви към 100 000 души от населението на страната. Данните са на Националния статистически институт за 2016 година.С нарастване на възрастта стойността на коефициента на криминални деяния намалява. За лицата на възраст 50 и повече години НСИ отчита 133 осъдени души към 100 000 души от населението на страната.Висок криминален коефициент за 2016 година се наблюдава и при непълнолетните лица - 436 осъдени към 100 000 души от населението на страната. В тази група най-висок коефициент на криминална активност бележат лицата на 17-годишна възраст - 670 осъдени към 100 000 души от души.Като цяло коефициентът на кримална активност в страната се повишава. През 2016 година са регистрирани 457 осъдени лица към 100 000 души от наказателноотговорното население. Спрямо изминалата 2016 година това е ръст с 2.7%.През изминалата година у нас са приключили общо 33 858 дела за извършени престъпления. Делата, завършили с ефективно осъждане, са 11 714, а тези, завършили с условно осъждане - 16 405. По 811 случая делата са приключили с оправдаване, по 71 с прекратяване, а 4 857 от делата са завършили с освобождаване от наказание.Общият брой на делата, приключили с ефективни и условни присъди е 28 119. По този показател се наблюдава ръст на осъдителните присъди с 6.4% спрямо 2015 година. 53.2% от осъдителните дела за изминалата година са били извършени през самата 2016 година. 27.6% от тях са били извършени през 2015 година, а 19.2% - през предходни години.Осъдените непълнолетни лица (межди 14 и 17-годишна възраст) са 1 108, или 3.9% от всички осъдени.", "date": "2017.07.14", "title": "Младежите извършват най-много престъпления"}
{"url": "https://news.bg/economics/gerb-i-dps-na-razlichni-pozitsii-za-klas-prosluzheno-vreme.html", "text": "И шефката на бюджетната комисия в Народното събрание Менда Стоянова подкрепя идеята на вицепремиера Валери Симеонов и работодателите да отпадне клас \"прослужено време\".\"Като икономист смятам, че класът е остаряло понятие\", коментира тя в кулоарите на парламента.При държавните служители класът е станал част от основната заплата и нямало намаление на възнагражденията им. Тя е за нужните промени в Кодекса на труда, за да има равнопоставеност между частния и държавния сектор.Това дали имаш повече години прослужено време не означава, че ти си по-висококвалифициран и имаш по-добра производителност от някой млад човек, който е започнал работа преди 5 години, убедена е герберката.Размерът на заплатата на всеки един работещ трябва да отговаря на неговата квалификация и производителност на труда, посочи още Менда Стоянова.От ДПС обаче са притеснени от идеята за отпадането на клас прослужено време. Ако този клас отпадне и това доведе до намаление на доходите, това ще създаде огромно напрежение в обществото, коментира Хасан Адемов от ДПС.Според него ситуацията с класа при държавните служители e различна ситуация. Държавата плаща личната осигуровка на служителите, коментира той.Класът за прослужено време е една от вечните теми между работодатели и служители, обясни Адемов. Този въпрос трябва да се обсъди и в обществото, и в Националния съвет за тристранно сътрудничество, и в Народното събрание, смята той. По темата трябва да има и консенсус в обществото.", "date": "2017.07.14", "title": "ГЕРБ и ДПС на различни позиции за клас \"прослужено време\""}
{"url": "https://news.bg/economics/15-ot-20-provereni-detski-ploshtadki-sa-opasni-alarmirat-potrebitelite.html", "text": "В 15 от 20 проверени детски площадки са установени проблеми, съобщиха от Националната асоциация за защита на потребителите (НАЗП). Инспекцията им е била в първата десетдневка от месеца. Те са установили, че едни от съоръженията са с нарушена цялост, на други площадки е имало счупени катерушки, люлки и други.\"Най-фрапантното нарушение беше на детска площадка, находяща се на 20 метра от пясъка\", описват конкретен случай от асоциацията. В нея, за да се качи дете на пързалката, люшкащите се деца трябва да спрат да се люлеят. Ако детето все пак се качи на пързалката, за да се спусне, двете деца, люшкащи се на люлката-везна, трябваше да спрат.\"Констатирайки опасността, родителите се опитваха да пазят децата и да създават ред, но за съжаление това увеличаваше хаоса и напрежението\", гласят резултатите от проверката.За периода на проверката са получени 9 сигнала от потребители, че след напускане на вечерни или нощни заведения и употреба на количество алкохол в норми, са получили световъртеж, главоболие и повръщане.Екипите, които провериха сигналите, бяха със същата симптоматика и всичко това се случва в заведения, намиращи се в близост до плажовете.\"Опитите ни да се свържем по телефона с председателя на КЗП Димитър Маргаритов, за да го информираме и да подадем сигнал, останаха безуспешни. Не използвахме стандартния начин за подаване на сигнал, тъй като предходният месец от изнесените факти от г-н Маргаритов беше видно, че при 380 оплаквания на потребителите нямаше нито един наказан търговец. За съжаление тези управленски действия на г-н Маргаритов приемат формата на порочна практика\", пишат от НАЗП по адрес на Комисията за защита на потребителите (КЗП).Припомняме, че преди месец той не пожела да спре опасна услуга, която за малко не отне , информират от НАЗП. Припомняме, в края на февруари дете пострада сериозно в джакузи. През март от КЗП затвориха  заради пострадало там дете.Според НАЗП, от Комисията за защита на конкуренцията са позволили нелоялните търговски практики да надхвърлят 70% на пазара. \"С усмивка от телевизионния екран приемаше поредните сигнали за нелоялна търговска практика, като ни успокояваше, че има нормативна база срещу тях. Но \", питат риторично от НАЗП.Тъй като нормативната база е хармонизирана с Европейската вторият отговор е доста по-вероятен, обобщават от асоциацията.\"Излъга ни, че ще провери дали всеки потребител е получил компенсация от Топлофикация за аварийното спиране на топлоподаването през студените зимни месеци. Говореше безсмислици относно цената на съобщенията на кирилица при роуминг. Всичко това с цел да отклони вниманието ни от нерешените проблеми, които са в неговата компетенция\", изреждат критиките си към КЗП от НАЗП.", "date": "2017.07.14", "title": "15 от 20 проверени детски площадки са опасни, алармират потребителите"}
{"url": "https://news.bg/crime/prokuraturata-prouchva-plashtano-li-e-po-dogovori-za-ndk.html", "text": "Говорителят на главния прокурор Румяна Арнаудова отрече информацията, че разследването за ремонта на НДК е на финалната права. Тя опроверга и това, че предстои да бъде повдигнато обвинение на бившия директор на НДК Мирослав Боршош.Припомняме, че разследването е за неправомерно изразходване на 17 млн. лв, които са отпуснати на НДК за предстоящото евроопредседателство.Арнаудова припомни, че през февруари тази година доклад от ДАНС е изпратен на главния прокурор Сотир Цацаров, който разпределил случая в специализираното звено \"Антикорупция\" в Софийска градска прокуратура.Три месеца по-късно след като ДАНС е ангажиран от спецзвеното да извърши допълнителни проверки, случаят отново е докладван на прокурорите. Те от своя страна на 8 юни тази година образуваха досъдебно производство.Данните, които са били събрани от агентите на ДАНС, сочат евентуално извършено престъпление за нецелесъобразно изразходване на средства, посочи Арнаудова. В момента продължава проучаването на всички договори, които са били сключени в инкриминирания период, за да се установи дали е било извършено плащане по тези договори, кои от тях са във връзка с бъдещото председателство, от къде са били разходвани средствата, за да се изпълнят задълженията по договорите.\"Този процес не е приключил. Както можете да си представите от месец юни до настоящия момент, е изминал малко повече от месец. Предстои много работа. Прокурорите анализират всеки договор и правят изследване за това от къде са преведени парите и от коя сметка са извършени разплащанията\", допълни Румяна Арнаудова.По думите й, когато са готови с анализа на документите, тогава ще се даде повече информация. Тя подчерта, че се разследва има ли извършено престъпление. \"Ние не разследваме първо лицето. Когато установим дали има престъпление, ще можем да дадем информация има ли виновен и кой е той\", съобщи Арнаудова.", "date": "2017.07.14", "title": "Прокуратурата проучва плащано ли е по договори за НДК"}
{"url": "https://news.bg/crime/7-rabotilnitsi-za-skimirashti-ustroystva-razbiha-politsai.html", "text": "Спец операция на 12 и 13 юли разби общо 7 работилници за изготвяне на скимиращи устройства и неутрализира организирана престъпна група, правила измами и източвала кредитни карти.Под ръководството на Специализираната прокуратура, акцията се е провела на територията на София, Пазарджик, Русе, Варна, Добрич и Велико Търново.Полицаите са проверили общо 24 адреса и 13 моторни превозни средства, задържани са 15 души. В София са били претърсени 12 адреса и на 9 моторни превозни средства, в рамките на 24 часа, а задържаните измамници са 11. Установени са 3 работилници за скимираща техника в столицата.Други две работилници за скимираща техника са установени при претърсване на 5 адреса във Варна. Във Велико Търново и Русе е открита по една работилница.Иззети са множество метални, пластмасови заготовки за различен тип скимиращи устройства, калъпи за производство на части за АТМ, панели и клавиатури за банкомати, множество скимиращи устройства, предназначени за копиране на данни от банкови карти, ПОС терминали, банкови карти и пистолет \"Макаров\" със заличен сериен номер и 50 боеприпаси.Повдигнати са обвинения на 6 души, едно от които е обявен за издирване.", "date": "2017.07.14", "title": "7 работилници за скимиращи устройства, разбиха полицаи"}
{"url": "https://news.bg/crime/zadarzhaha-nad-4-5-kg-kokain-na-gkpp-kalotina.html", "text": "Холандски гражданин беше задържан при опит да вкара малко над 4 кг. и половина кокаин в България през ГКПП-Калотина. Това е станало през нощта на 12 срещу 13 юли, съобщи на брифинг административният ръководител на Софийската апелативна прокуратура Албена Вутова.Тя посочи, че мъжът се е движел в Ситроен, в който са били съпругата му и трите им непълнолетни деца. Наркотикът е открит в тайници, близо до предния капак на колата.Водачът е задържан за 72 часа и прокуратурата ще поиска най-тежката мярка за неотклонение \" задържане по стража\". Холандецът се е възползвал от правото си да не дава обяснения.По думите на Вутова, съпругата му не е задържана, тъй като са налице достатъчно доказателства, за да се направи необосновано предположение, че единствено мъжът е замесен в трафика на дрогата.Припомняме, по-рано днес стана ясно, че митничарите на ГКПП-\"Дунав мост\" са заловили 160 килограма марихуана, превозвани в тайник в товарен автомобил.Директорът на агенция \"Митници\" Георги Костов заяви, че този случай сигнализира, че контролът по границите ни не трябва да бъде понижен.", "date": "2017.07.14", "title": "Задържаха над 4.5 кг кокаин на ГКПП-Калотина"}
{"url": "https://news.bg/politics/borisov-otkaza-na-bsp-da-spori-otkade-izgryava-slantseto.html", "text": "Премиерът Бойко Борисов извика половината кабинет за разискванията за Бялата книга на Юнкер.С него са Лиляна Павлова, Екатерина Захариева, Томислав Дончев, Валентин Радев, Емил Караниколов, Теменужка Петкова, Николай Нанков, Красимир Вълчев.Изслушването по темата е инициирано от червените, а по думите на Кристиян Вигенин това е важен ден за Народното събрание.Не по този начин обаче дебатът в Народното събрание бе възприет от премиера Бойко Борисов, който се обърна към левицата с обвинение, че задава недобър тон.По думите му левицата \"възпалява\" дискусиите и се губело време. Смисъл има не да ни провокирате, каза Борисов и изтъкна, че правителството не се е спряло да работи.Премиерът настоя проектите за страната да се завършат успешно.По думите му Бялата книга нямала никакво значение за нас, а кохезията е жизненоважна.Хората си пишат, анализира той писането на \"бели книги\" и напомни, че и ние сме писали такава. Бойко Борисов настоя за \"бой по корупцията\".Може да философстваме, мога да възложа анализи, продължи с коментара си той, но поиска да се определят две-три теми, които наистина са важни.Иначе щяло да има спор дали благодарение на БСП е изгряло слънцето, а ГЕРБ щели да оспорват.Премиерът настоя за консенсус и да не се хаби дебатът. Според него не трябва да се допуска Европа на две скорости. Това, което призна е, че Брекзит ще бъде тежък процес. Великобритания искала да запази българите, които учат и работят там.Борисов предложи още Цветан Цветанов и Корнелия Нинова да седнат и да си поговорят.Кристиян Вигенин напомни, че левицата е настоявала важните решения да се представят в законодателния орган.Налице са червени линии, от които България не трябва да отстъпва, заяви още Вигенин. Такава линия е кохезионната политика, външната и вътрешна сигурност. ЕС трябва да се запази като общност на равноправни участници, посочи червеният депутат.Социалистите искат до 30 септември кабинетът да представи анализ на ефектите от сценариите в Бялата книга. След това трябвало да изградим наша българска позициа.От ГЕРБ не искат да се поставят срокове. Според тях Бялата книга цели да привлече вниманието на страните членки към бъдещето на съюза.Промяната в ЕС е необходима, а червените са готови да помогнат на кабинета, обяви Драгомир Стойнев в дискусията.Отчитаме, че бъдещето на ЕС е чувствителна тема, коментира и Джевдет Чакъров от ДПС. Партията също настоя за дебат. ДПС иска максимално да защити националния интерес в ЕС. С общи усилия това било постижимо, по думите на Чакъров.Ивелина Василева от ГЕРБ пък се ядоса на фалшивите новини, че щели да ни отнемат председателството. Добре че днешният дебат не е за плочки, хоросан и горещо кафе, сподели тя. Дебатът бил за бъдещето на ЕС. България има интерес да участва в силна и обединена Европа, каза Василева. ", "date": "2017.07.14", "title": "Борисов отказа на БСП да спори откъде изгрява слънцето"}
{"url": "https://news.bg/culture/levski-e-raven-na-hristos-za-avtorite-na-noviya-film-za-apostola.html", "text": "Нашият Левски е трагичен образ, защото умира предаден, омерзен и хулен. За нас той е равен с Исус Христос.Това коментира Искрен Красимиров, който е режисьор на новия филм, посветен на Апостола.На 18 юли отбелязваме 180 години от рождението на Васил Левски, а снощи беше премиерата на филма \"Лъвский, европеец в Българско\", посветен на него.\"Искаме да покажем на зрителите, че Левски е една идея. Той не икона, не е паметник или портрет, който стои зад гърбовете на нашите \"пишман политици\", както се казва във филма\", обясни актьорът в главната роля Симеон Владов пред БиТиВи.\"Той не е бил дооценен докрай от съвременниците си\", смята още той.Идеята за новия филмов разказ за живота на Васил Левски възникнала още миналата година. \"Филмът е документално-игрален\", отбелязва Владов и обяснява, че репликите му са оригиналните думи на Апостола и няма нито една дума, добавена от сценаристите.\"Аз говоря думи, които той има в кореспонденцията си, в писмата и тефтерчето си\", обявснява още той.По думите на актьора, основното послание на филма е това, което Левски казва пред турския съд: \"Да, нашите българи желаят свободата, но ако им се предложи в къщите на тепсия.\"В София филмът отново ще бъде представен тази неделя в кино \"Влайкова\" от 19 ч.", "date": "2017.07.14", "title": "Левски е равен на Христос за авторите на новия филм за Апостола"}
{"url": "https://news.bg/int-politics/palestintsi-zastrelyaha-dvama-izraelski-politsai-v-jerusalim.html", "text": "Двама израелски полицаи са били убити, а трети е бил ранен при нападение близо до свещено за евреи и мюсюлмани място в Йерусалим, съобщава БиБиСи.Те са били застреляни от трима палестинци близо до свещения за евреите Храмов хълм, като същото място е свещено и за мюсюлманите и известно като Харам ал Шариф.Полицията впоследствие е застреляла нападателите след кратко преследване.От края на 2015 г. е налице вълна от наръгвания, прострелвания и врязване на коли срещу израелци, като това се извършва предимно от палестинци.Двама от предишните нападатели са били йорданци.Според израелската полиция тримата мъже, извършили атаката днес, са били на възраст между 19 и 29 години и са от северния израелски град Ум ал-Фам. Израелската служба за сигурност \"Шин Бет\" уточни, че те не са били известни преди това на службите за сигурност.Полицията отбелязва, че въоръжените лица са открили огън, докато са се отправяли от Храмовия хълм/Харам ал Шариф към Портата на лъвовете, отвор в стените на Стария град в Йерусалим, отстоящ на около 30 метра.Нападателите след това са влезли в двора на Храмовия хълм, където са били убити.Кадри от мобилен телефон показват най-малко един от нападателите в сблъсък с полицаи в свещеното място преди да бъде застрелян.Заради инцидента полицията е затворила комплекса, в който се намира джамията \"Ал Акса\", преди петъчните молитви на мюсюлманите за първи път от години.", "date": "2017.07.14", "title": "Палестинци застреляха двама израелски полицаи в Йерусалим"}
{"url": "https://news.bg/crime/napadnata-akusherka-v-stara-zagora-bila-zaplashena-s-ubiystvo.html", "text": "Мъжът, нападнал акушерка в Стара Загора, е заплашил жената с убийство, ако се обади в полицията.По думите на пострадалата акушерката Мая Кочева, която не е пуснала нападателят да влезе при детето си, мъжът е казал, че \"ако се обадим в полицията, ще умрем\".Припомняме, в сряда, 12 юли, 28-годишен мъж от ромски произход влязъл в АГ-клиниката в града заедно с по-голямото си дете и оператор. Той искал да види новороденото си дете, но акушерката Мая Кочева не му разрешила, понеже детето било недоносено и се намирало в кувьоз, а там достъпът за външни лица бил забранен. Вследствие на това мъжът се ядосал и започнал да ругае по лекарите в болницата. Той хванал и извил ръката на Кочева и счупил и стъклото на врата на отделението.Според версията на акушерката пред Нова телевизия в сряда, около 11.30 часа мъжът влязъл в болницата и поискал да се качи в отделението за недоносени деца, за да вземе детето си. Мъжът държал два букета и другото си около 2-годишно дете. Кочева му казала, че няма разрешение да пуска външни лица в отделението, но мъжът настоял да се качи. Тогава нападателят хванал акушерката за ръката и я извил и я заплашил с убийство.Мъжът беше задържан за срок до 24 часа и срещу него беше започнато бързо производство от Районната прокуратура в Стара Загора. Малко по-късно мъжът беше освободен под парична гаранция от 400 лева.Установено е, че нападателят няма предишни провинения.", "date": "2017.07.14", "title": "Нападната акушерка в Стара Загора била заплашена с убийство"}
{"url": "https://news.bg/society/ima-izpalnitel-za-16-km-ot-am-hemus.html", "text": "Избран е изпълнителят на 16-километровата отсечка от АМ \"Хемус\" между пътните възли \"Белокопитово\" и \"Буховци\" в посока Търговище.Класираният на първо място кандидат е ДЗЗД \"Хемус 16320\", в което участват: \"Инфра Експерт\" ЕООД, \"Пътинженерингстрой-Т\" ЕАД, \"Автомагистрали - Черно Море\" АД и \"Трансконсулт-22 ООД.Предложената цена е 119 785 000 лв. без ДДС, а срокът за изпълнението на обществената поръчка е 910 дни - 180 дни за проектиране и 730 дни за изграждане на обекта.Предвидено е отсечката да бъде с по две ленти за движение в посока, две ленти за спиране, средна разделителна ивица, водещи ивици и банкети, изграждане на 6 виадукта и 11 пресичания със селскостопански пътища.Финансирането на проекта е от републиканския бюджет по програма \"Ново строителство\" на Агенция \"Пътна инфраструктура\".", "date": "2017.07.14", "title": "Има изпълнител за 16 км от АМ\"Хемус\""}
{"url": "https://news.bg/energy/traykov-v-belene-tryabva-da-se-nalivat-2-mlrd-na-godina-chastnik-ne-bi-go-napravil.html", "text": "Ако се построи АЕЦ \"Белене\", някой трябва да налива по 2 млрд. лв. на година - държавата или частен инвеститор, а разбира се инвеститор не би го направил.Това коментира бившият енергиен министър Трайчо Трайков в сутрешния блок на БиТиВи, отговоряйки на въпрос възможен проект ли е АЕЦ \"Белене\".Той изчисли, че киловатчас енергия от нов реактор ще струва 200 лв., а пазарната му цена е 70 лв.По думите му, най-рационалният път за изградените вече реактори за централата е да бъдат използвани за други проекти на \"Росатом\".Относно проваления проект за газопровод \"Южен поток\" Трайков изтъкна, че причината е отказът на \"Газпром\" да се съобрази с правилата в ЕС.\"Отказваха да чуят, когато ги предупреждаваха, до последно очакваха да се получи по някакъв начин, писаха и изпращаха промени в нашите закони, от набора с трикове всичко използваха. Но не стана, беше ясно, че няма да стане по този начин\", уточни Трайков.", "date": "2017.07.14", "title": "Трайков: В \"Белене\" трябва да се наливат 2 млрд. на година, частник не би го направил"}
{"url": "https://news.bg/bulgaria/pozharat-v-stara-kresna-e-ovladyan.html", "text": "Овладян е пожарът в Пирин, съобщи Георги Пармаков, директор на Регионалната служба \"Пожарна безопасност и защита на населението\" пред БНР.Над 250 души участваха в потушаването на огнената стихия - горски служители, пожарникари и военни.Освен многобройната човешка сила, в борбата с пожара, се включиха 17 пожарни автомобила, допълва Пармаков.Гасенето на пожара продължи 18 часа, а към момента са останали само няколко изолирани вътрешни огнища, но от Пожарна безопасност очакват потушаването на огъня да приключи скоро. Дежурни екипи по целия периметър ще има и през нощта.До края на деня в района се очакват и валежи, което би помогнало за абсолютното погасяване на огъня.Като вероятна причина за пожара се сочи човешка небрежност, защото край мястото на запалването минава горски път.Директорът на Югозападното горско предприятие - Дамян Дамянов посочи, че щетите от пожара в землището на Стара Кресна са огромни - унищожена е около 800 декара 50-годишна здрава гора.Близо 60 военнослужещи от Сухопътните войски се включиха в потушаването на пожар при село Стара Кресна. В действията по гасенето на пожар участва техника от модулното формирование за овладяване и преодоляване на последствията от бедствия от състава на Бригадно командване - БлагоевградСухопътните войски оказват помощ на пожарникарите в сухите треви и горски масиви в непосредствена близост и опасност за Национален парк \"Пирин\".Припомняме, че сигналът за пожара в землището на Стара Кресна беше подаден към 13 ч. на 13 юли. На мястото на бедствието бяха изпратени пожарни екипи и служители на местното горско стопанство. Огнеборците са останали на място през цялата нощ, а тази сутрин в гасенето са се включили 250 пожарникари, военни, горски служители и доброволци.", "date": "2017.07.14", "title": "Пожарът в Стара Кресна е овладян"}
{"url": "https://news.bg/society/uspeshno-transplantiraha-babrek-na-9-godishniya-bayryam.html", "text": "9-годишният Байрям е преминал успешна операция по трансплантация на бъбрек. Бабата на детето Селима Али, която е дарила бъбрека на внука си, обясни пред bTV, че лекарите са извършили напълно успешно операцията и детето се чувства добре. Байрям се възстановява бързо.Припомняме, в началото на година историята покрай детето придоби широка общественост. Байрям трябваше да замине за операция в Германия през февруари с осигурени средства за трансплантацията от Фонда за лечение на деца. В последния момент обаче Министерството на здравеопазването не разпиха формуляра за пътуването, защото детето можело да бъде оперирано и в България.След широкия обществен натиск Байрям все пак беше одобрен за лечение в чужбина и замина на 27 март за Германия с баба си, която е неговият .Детето беше оперирано в края на месец юни, когато лекарите в университетската детска клиника в германския град Тюбинген спасиха пикочния мехур на детето.Все още няма информация кога семейството ще се прибере обратно в България.", "date": "2017.07.14", "title": "Успешно трансплантираха бъбрек на 9-годишния Байрям"}
{"url": "https://news.bg/politics/menda-stoyanova-iska-argumenti-za-tavana-za-keshovite-plashtaniya.html", "text": "Герберите са недоволни, след като в бюджетната парламентарна комисия не беше одобрено предложението им таванът на касовите плащания да падне на 5000 лева. Така този таван остава 10 000 лева.На комисия не чух нито един смислен пример, даже нито един, от колегите от останалите парламентарни групи, които не го подкрепиха, коментира Менда Стоянова.\"Тяхното гласуване според мен беше малко емоционално, защото... не искам давам квалификации, че защитават сивия сектор\", посочи тя.Партията се спряла на таван от 5000 лева заради баланса и след много срещи с работодатели.Припомняме, че първоначално предложението на ГЕРБ беше ., като това беше прието и на първо четене в парламентарната комисия. Редица икономисти, организации и граждани се възпротивиха, като включително и посочи мярката като твърде драстична и заради това и неефективна. на плащанията в брой и решиха да качат ограничението на 5 000 лв.Ограничаването на кешовите плащания е важно, то е една от мерките за ограничаване на сивата икономика, остава убедена Менда Стоянова.", "date": "2017.07.14", "title": "Менда Стоянова иска аргументи за тавана за кешовите плащания"}
{"url": "https://news.bg/crime/shefat-na-babh-sofiya-sadiystval-na-pazara-za-otrabotena-maznina.html", "text": "Специализирано звена \"Антикорупция\" обвини директора на Областната дирекция по безопасност на храните - София в престъпление по служба и принуда.Софийският градски съд привлече като обвиняем директор на Областната дирекция по безопасност на храните (ОДБХ) в София Антон Генов.Генов е обвинен за това, че в качеството си на лице, заемащо отговорно служебно положение, той е извършил престъпление по служба. В обвинението е посочено, че деянието е извършено при условията на продължавано престъпление.В хода на производството срещу Генов са събрани доказателства за това, че на 3 октомври 2016 година той е разпоредил извършването на проверка на складово помещение на дружеството \"И.\", намиращо се град Нови Искър. В склада се съхранявала отработена мазнина, изкупувана от заведения за обществено хранене.Отработената мазнина служи като основна суровина за производство на биогориво.Установено е, че когато Генов разпоредил имуществото да бъде иззето, той излязъл извън компетенциите си като шеф на ОДБХ - София, защото не ставало въпрос за храни, а за отпадък. Тази проверка била от компетентностите на РИОСВ - София.В хода на производството е изяснено и че проверката и последвалите действия на Генов целели да се облагодетелства друго дружество \"У\", занимаващо се със същата дейност, в което по това време работил синът му.Служителите на Генов иззели неправомерно 8 180 литра отработена мазнина и 39 броя неупотребявани бидони, собствено на дружеството \"И.\". За изземането на имуществото обаче били ангажирани автомобили на дружеството \"У.\", които превозили вещите в неизвестна посока.Срещу Антон Генов е повдигнато обвинение и за това, че през месец октомври 2016 година е направил опит да принуди управител на търговско дружеството с чуждестранен собственик да не извършва търговска дейност на територията на град София. По този начин Генов злоупотребил с властта си.Въпросното чуждестранно дружество също е с основен предмет на дейност изкупуване и реализиране на отработена мазнина и представлява конкурент на дружеството \"У \" ЕООД, в което работил синът му.Към момента Антон Генов е пуснат под парична гаранция в размер на 5 000 лева. Наложена му е и забрана за напускане пределите на страната. Разследването по случая продължава.Припомняме, Антон Генов беше назначен на поста директор на Областната дирекция по безопасност на храните в София през 2011 година. Преди това той беше шеф на Софийската ветеринарномедицинска служба. Антон Генов беше и един от най-известните футболни рефери у нас. През месец март тази година той стана председател на Асоциацията на футболните съдии в България.", "date": "2017.07.14", "title": "Шефът на БАБХ-София \"съдийствал\" на пазара за отработена мазнина"}
{"url": "https://news.bg/politics/balgariya-mozhe-da-e-mediator-po-vazhni-za-evropa-temi-edinni-borisov-i-gabriel.html", "text": "Българското председателство през 2018 година е възможност страната ни да има активна роля на медиатор между институциите и да окаже положително въздействие по важни за Европа теми. Изключително важно е да има ясна европейска перспектива за Балканите.Това стана ясно по време на срещата между премиера Бойко Борисов и българския еврокомисар Мария Габриел в сградата на Министерския съвет.Припомняме, кандидатурата на Габриел беше гласувана с огромно мнозинство от Европейския парламент в началото на месеца.Премиерът Борисов поздрави Габриел и й пожела успешна работа. По думите му, като еврокомисар тя има възможност да постигне значителни резултати в ресора, за който отговаря - цифровата икономика и цифровото общество, така че да има конкретни ползи за европейските граждани.Министър-председателят отбеляза добрата комуникация с Европейската комисия и изрази увереност, че Мария Габриел ще поддържа активен диалог с българските институции.Акцент в срещата беше и темата за предстоящото българско председателство на Съвета на ЕС през 2018 година. Според европейския комисар са налице основни предпоставки за успешното провеждане на председателството, като определянето на ясни приоритети и подготвителните срещи с председателите на парламентарните комисии и докладчиците.И по време на срещата си с Габриел Борисов обърна специално внимание на Западните Балкани. Той сподели, че е оптимист след срещата си с лидерите от Берлинския процес в Триест и след проведените вчера разговори в Солун.", "date": "2017.07.14", "title": "България може да е медиатор по важни за Европа теми, единни Борисов и Габриел"}
{"url": "https://news.bg/society/vasil-levski-mesiyata-na-natsionalnata-ni-revolyutsiya.html", "text": "На тържествена церемония във Военна академия \"Г. С. Раковски\" осветиха паметника на Васил Левски. Официален гост на събитието беше президентът Румен Радев.В словото си Радев посочи, че тези дни отбелязваме 180 години от рождението на Левски. \"Днес портретът на Дякона виси във всяко училище, във всяка институция. Името му носят селища, улици и булеварди, клубове и награди. Левски е месията на националната революция, неин проповедник, вдъхновител и организатор, но Левски е и явление над временно. Той не е застинал в страниците на историята, нито в гранита на паметниците\", заяви Радев.\"Левски смущава и вдъхновява. Тази година почитаме Апостола с много събития. Едно от най-похвалните е издигането на този паметник и то точно тук във Военната академия, която обучава и възпитава пазителите на отечеството. Думата отечество днес почти не произнасяме, защото някои наричат България - тази страна. Други твърдят, че няма такава държава. Когато преди 180 години се ражда Апостолът, тази държава действително не съществува, но отечеството е в сърцата на Левски и такива като него. Тези хора със своята саможертва връщат това отечество на нас, а то оцелява до днес, благодарение на своите бранители. Те са пазили спомена за Левски дълбоко в сърцата си\", каза още Радев.Президентът благодари на хората от Инициативния комитет, на всички общественици, които имат отношение към идеята за издигането на този паметник. \"Нека този паметник е знак за идните поколения, че там, където има българщина и родолюбие, Левски продължава да живее\", каза още той и апелира да не забравяме, че българският народ може да надмогне всяка неволя, стига да надмогне собствените си слабости.Сред гостите на събитието бяха заместник-председателят на НС Явор Нотев, вицепремиерът и министър на отбраната Красимир Каракачанов, вицепремиерът Валери Симеонов, столичният кмет Йорданка Фандъкова, Константин Попов, председателят на Инициативния комитет за издигането на паметника ген. Михо Михов и други.Паметникът бе официално открит на 26 ноември 2016 г.", "date": "2017.07.14", "title": "Васил Левски - месията на националната ни революция"}
{"url": "https://news.bg/regions/verizhna-katastrofa-po-patya-varna-burgas.html", "text": "Около 11.15 часа по пътя Варна - Бургас е възникнало пътнотранспортно произшествие.Катастрофата е станала на около 1 километър преди село Старо Оряхово в посока Варна. По първоначални данни в произшествието са участвали 4 автомобила.Вследствие на удара има пострадали. Трима са транспортирани в болница. Няма информация за състоянието им.Обстоятелствата около произшествието се установяват.Движението по пътя Варна - Бургас е затруднено. И в двете посоки са се образували колони от автомобили. На мястото са пристигнали екипи на \"Пътна полиция\", които към момента регулират преминаването в района. Предстои да се направи оглед на мястото на инцидента.От \"Пътна полиция\" призовават шофьорите да карат с повишено внимание и със съобразена с условията скорост. Апелира се водачите стриктно да изпълняват разпорежданията на служителите на \"Пътна полиция\".", "date": "2017.07.14", "title": "Верижна катастрофа по пътя Варна - Бургас"}
{"url": "https://news.bg/crime/novi-chetirinogi-sluzhiteli-v-granichna-politsiya.html", "text": "Четири кученца от развъдника на Главна дирекция \"Национална полиция\" (ГДНП) започват работа в \"Гранична полиция\".От сектор \"Кинология и престъпления срещу животни\" към ГД \"Национална полиция\" са предали четири служебни кучета на ГД \"Гранична полиция\".Кучетата ще преминат през специално обучение за откриване на взривни вещества. След като бъдат подготвени достатъчно, четириногите ще работят заедно с граничарите, които охраняват аерогарите.", "date": "2017.07.14", "title": "Нови четириноги служители в \"Гранична полиция\""}
{"url": "https://news.bg/int-politics/sad-v-havay-chastichno-otmeni-zabranata-za-patuvane-na-tramp.html", "text": "В победа за оспорилите забраната за пътуване, наложена от администрацията на американския президент Доналд Тръмп, федерален съдия в Хавай отново е постановил частично прекратяване на забраната за влизане на някои чужденци от шест мюсюлмански държави на национално равнище - директна спънка на опита на правителството да ограничи близки членове на семействата на имигранти да влизат в САЩ, съобщава СиЕнЕн.По-конкретно решението означава, че \"баби и дядовци, внуци, зетьове, снахи, лели, чичовци, племенници и братовчеди на хора в САЩ\", ще се смятат за достатъчно близки семейни роднинства, за да им бъде разрешаван достъп до територията на страната.Върховият съд на САЩ постанови в края на миналия месец, че администрацията може да наложи забрана за пътуване срещу чуждестранни граждани, които нямат \"истинско\" родство с физическо лице или връзка с юридическо лице в САЩ, но щатът Хавай обяви, че администрацията неправилно е тълкувала това, изключвайки семейни близки като баби и дядовци.Засегнатите страни са Иран, Сирия, Судан, Либия, Йемен и Сомалия.", "date": "2017.07.14", "title": "Съд в Хавай частично отмени забраната за пътуване на Тръмп"}
{"url": "https://news.bg/int-politics/makron-i-tramp-se-sporazumyaha-za-otpor-sreshtu-propagandata-v-internet.html", "text": "Франция и САЩ се стремят към засилване на противодействието срещу пропагандата в интернет и блокиране на действията на киберпрестъпниците. Това заяви френският президент Еманюел Макрон на съвместна пресконференция с американския държавен глава Доналд Тръмп след срещата им в Елисейския дворец.Пресконференцията беше предавана директно на сайта на Белия дом.Макрон посочи, че двамата са обсъдили редица теми от общ интерес, както и пътна карта за развитието на двустранното сътрудничество през близките месеци.Двете страни са постигнали съгласие за полагане на всички възможни усилия за развитието на свободна и справедлива търговия.Тръмп от своя страна сподели впечатления от срещата, като намекна, че може да има промяна по Парижкото споразумение за климата.\"Днес обсъдихме много неща, включително прекратяването на огъня в Сирия, обсъдихме Украйна, обсъдихме много различни теми. Накратко се спряхме на Парижкото споразумение, ще видим какво ще стане в бъдеще.\"По думите му, може \"нещо да се случи\" по отношение на споразумението.Припомняме, на 1 юни той обяви излизането на САЩ от него, като посочи, че то е \"лошо за американците\".Макрон сподели, че с Тръмп са провели дълъг разговор, при който са обсъдили всички значими теми от международната политика и предизвикателствата в сферата на сигурността.\"Готови сме да предприемем всички необходими мерки, за да изкореним тероризма и да го унищожим, независимо от това къде е пуснал корени\", каза още Макрон.", "date": "2017.07.14", "title": "Макрон  и Тръмп се споразумяха за отпор срещу пропагандата в интернет"}
{"url": "https://news.bg/world/v-donbas-veche-ima-gulag-s-odobrenieto-na-moskva.html", "text": "Около 10 000 затворници се намират понастоящем в наказателните лагери на самопровъзгласилите се Луганска и Донецка народни републики, твърди германското радио Дойчландфунк. Там затворниците биват принуждавани да извършват тежък физически труд при нечовешки условия, твърди още медията. В своето журналистическо разследване Дойчландфунк се позовава на Източноукраинската правозащитна група на Павел Лисянский, който е провел 74 интервюта със затворници, техни близки и очевидци. Всички те са го информирали за тежки нарушения на човешките права.\"Цяла мрежа от наказателни лагери\"Правозащитникът обвинява новите властници в окупирания Донбас, че са създали цяла мрежа от наказателни лагери. И говори за \"ГУЛАГ, изграден с одобрението на Москва\". \"Това е робство насред Европа\", е заявил Лисянский през репортерка на Дойчландфунк. Самата тя е имала възможност да разговаря по телефона с един 37-годишен затворник, който споделил, че за да бъдат \"пречупени\" и принудени да извършват тежък физически труд, затворниците биват държани месеци наред в единични килии.При това много от задържаните вече са излежали присъдите си или пък са били помилвани от правителството в Киев. Но и до днес продължават да ги държат против волята им в наказателните лагери, тъй като Киев очевидно не разполага с никаква юридическа власт в окупираните територии.Стотици хиляди евро на месецПечалбите от принудителния труд, полаган от затворниците, отиват в хазните на самопровъзгласилите се \"народни републики\". Източноукраинската правозащитна група изчислява, че само властите в т.нар. Луганска народна република прибират между 300 000 и 500 000 евро на месец.Междувременно над 100 засегнати лица са се обърнали към правозащитната организация за помощ. Но вероятността да бъде намерено решение е минимална, тъй като дори и най-високопоставени политици в Киев продължават да твърдят, че не знаят нищо за принудителния труд. А двете \"народни републики\" отказват да коментират обвиненията.РеакциитеСлед публикуването на журналистическото разследване, украинският посланик в Берлин Андрий Мелник заяви, че от три години неговата страна няма достъп до тези региони в Източна Украйна. И добави, че самото съществуване на такива наказателни лагери напомня за ужасите от Втората световна война, когато над 2 милиона украинци се били експлоатирани като \"остарбайтери\".И още реакции след разкритията на Дойчландфунк: от правозащитната организация \"Хюман Райтс Уоч\" посочват, че случаят онагледява провала на международната общност. Венцел Михалски, ръководител на берлинското бюро на организацията, казва в тази връзка, че страните, които имат някакво влияние в отношенията с Русия, \"трябва да се задействат много по-активно\". Визирайки мирните преговори от Минск, Михалски твърди, че по време на тези разговори рядко става дума за човешки права. Всичко се разглежда \"само в геополитически план\", критикува Михалски и отправя обвинението, че нарушенията на човешките права в Източна Украйна се извършват с подкрепата на Русия.", "date": "2017.07.14", "title": "В Донбас вече има \"ГУЛАГ с одобрението на Москва\""}
{"url": "https://news.bg/crime/hvanaha-kamion-sas-160-kg-marihuana-na-gkpp-dunav-most.html", "text": "Митничари откриха 160 килограма коноп в товарен автомобил. Това стана ясно на брифинг на прокуратурата.По думите на административния ръководител на софийската апелативна прокуратура Албена Вутова в превозното средство е имало двама шофьори. Единият от тях е бил и управител на транспортната фирма, която е била със седалище Сандански.На 13 юли мъжете са се опитали да преминат през ГКПП - \"Дунав мост\" Видин-Калафат. Митничарите обаче забелязали съмнителното поведение на един от шофьорите и решили да направят щателна проверка на превозното средство. При нея те открили скрити в левия резервоар на камиона 172 пакета марихуана.Двамата признали, че са знаели какво превозват, както и кой и кога е натоварил наркотика в товарния автомобил.Мъжете са обвинени в трафик на наркотици. Вутова уточни, че ако бъдат признати за виновни, законът предвижда от 10 до 15г. затвор и глоба от 100 хил. лв. до 200 хил. лв., както и отнемане на превозното средство.Директорът на агенция \"Митници\" Георги Костов разказа, че камионът е превозвал стоманени плоскости до държави на ЕС. Шофьорите са задържани до 72часа.Костов поясни и че екипът, открил дрогата, е същият, които преди месец и половина заловиха  на митница \"Лом\". Той посочи още, че марихуаната, открита в резервоара на камиона, е с високо качество.", "date": "2017.07.14", "title": "Хванаха камион със 160 кг марихуана на ГКПП-\"Дунав мост\""}
{"url": "https://news.bg/press/borisov-i-tsipras-dogovoriha-nova-zh-p-liniya-radev-poiska-zamyana-na-dablinskoto-sporazumenie-hepatit-s-mozhe-da-bade-pobeden-napalno.html", "text": "Посещението на премиера Борисов в Солун е сред водещите теми на петъчните вестници.\"България, Гърция и Сърбия създават икономически перспективи за региона. Такава теза изказа министър-председателят Бойко Борисов след срещата в Солун с гръцкия си колега Алексис Ципрас и със сръбския президент Александър Вучич... Според Борисов регионът има огромни перспективи в сфери като туризма, енергетиката, природните ресурси. Той акцентира и върху значението на железопътните и транспорти коридори, които да свързват държавите... Гръцкият премиер Алексис Ципрас също определи тристранната среща като изключително важна за региона. \"Рискът от дестабилизация заради етнически и политически конфронтации, рискът от нарастване на ислямизма, последиците от мигрантските потоци са проблеми и ние всички искаме да работим в диалог за мира и стабилността на Балканите\", подчерта Ципрас. Той изрази подкрепа за европейската перспектива на Сърбия и изтъкна волята на сръбската страна да изпълнява всички условия. Според гръцкия премиер сигурността на Европа минава през Балканите и заяви, че Европейската комисия оценява усилията на сръбската страна в тази посока. Гръцкият министър-председател посочи още, че продължава укрепването на диалога по инфраструктурните и енергийни проекти между трите държави, по чиято реализация се работи активно. Президентът Александър Вучич благодари за подкрепата за Сърбия в европейския й курс. Той изрази готовност страната му да участва в проекти от икономически интерес за региона.\" - в. \"Дневник\".\"С гръцкия ми колега Aлексис Ципрас обсъждаме регионалната сигурност, съвместните проекти и актуалните европейски въпроси, това написа премиерът Бойко Борисов на страницата си във \"Фейсбук\". Двамата застанаха очи в очи в 16,30 часа, а Борисов благодари на домакина си, че гледката е към морето, защото не го е виждал от ангажименти.\" - в. \"Стандарт\".\"Трите народа заедно сме по-силни, защото създаваме такива икономически перспективи за региона, че и другите колеги от Западните Балкани ще имат интерес от това, заяви министър-председателят Бойко Борисов на брифинг след срещата в Солун с гръцкия си колега Алексис Ципрас и със сръбския президент Александър Вучич. Според Борисов регионът има огромни перспективи в сфери като туризма, енергетиката, природните ресурси. Той специално акцентира и върху значението на жп линиите и транспортите коридори, които да свързват държавите. \"Не бива да се повтаря моделът на бивша Югославия, а всяка държава от Балканите трябва да има пряк достъп до всяка друга държава на Балканите\", добави Борисов. Министър-председателят изтъкна необходимостта на Западните Балкани да се даде европейска перспектива и сподели оптимизма си след срещата на лидерите от \"Берлинския процес\" в Триест, където е бил заявен ясен ангажимент по въпроса. \"С Алексис си обещахме да направим максималното, което зависи от нашите две държави, нашите приятели от Сърбия да отидат където им е мястото. Не държим да се знае годината, но особено младите поколения трябва да имат перспектива, за да може политиците да направят всичко, което се изисква от тях, за да осигурят на народите си просперитет\", заяви Борисов и добави, че е важно да има перспектива и надежда у хората, за да не напускат региона си...\" - в. \"Труд\".\"Той отбелязал, че други държави имат амбиции да имат влияние на Балканите. \"Нямам нищо против да ни обичат Балканите, но да се месят пряко в държавите на Балканите е нещо, което ме притеснява\", каза Борисов. След Триест съм малко по-голям оптимист. Защото, когато Франция, Германия, Италия заявят твърд ангажимент към Западните Балкани и като цяло, съм по-оптимист. Защото, когато се наливат пари, то никой после не иска да разрушава инфраструктурните проекти. Не бива да се повтаря моделът на бивша Югославия. Трябва всяка една държава от Балканите да има пряк достъп до всяка една друга държава от Балканите\", подчерта Борисов. Доволен съм от Ципрас и Вучич, жп линиите и транспортните коридори, които да свързват нашите държави, това ми е мечта. Трите народа заедно сме не три пъти, а десет пъти по-силни. Около 20 млн. някъде е населението на Балканите. Великобритания напуска, Балканите имаме редкия шанс да я заместим в ЕС, заяви още Борисов. Той допълни и че борбата с корупцията и контролът трябва да са на изключително ниво, за да може народите ни да усетят колко по-добре е в ЕС. Борисов съобщи и че България и Гърция ще проведат съвместно правителствено заседание в края на октомври, разказва още БГНЕС.\" - в. \"Сега\".\"Договориха втора жп линия между България и Гърция Пpемиеpът отиде до Италия c военния cпаpтан, cлед кaто пpезидентът Рyмен Радев взел еъpбъcа Втоpа железопътна линия да cвъpзва Бългаpия и Гъpция, договоpиxа в Солyн пpемиеpите Бойко Боpиcов и Алеĸcиc Ципpаc. Тpаcето на втоpата линия ще е Алеĸcандpyполиc-Ваpна-Рycе, а оттам ща cвъpзва Егейcко моpе c Центpална Евpопа, обяcни гpъцкият миниcтъp-пpедcедател. Към тpаcето ще cа cвъpзани още Солyн, Кавала и Бypгаc и ще имаме мyлтимодален коpидоp, обяcни той...\" - в. \"24 часа\".Посещението на президента Радев в Италия също е сред актуалните теми на всекидневниците.\"Дъблинското споразумение е дълбоко несправедливо към държавите, които формират външните граници на Европейския съюз, като България, Италия, Гърция и Малта, и затова е необходимо да се работи за нова система, която да отчита спецификата и проблемите на тези страни. Това заяви президентът Румен Радев пред журналисти в Рим, след като проведе среща с президента на Италианската република Серджо Матарела. По покана на своя колега президента Матарела, българският държавен глава е на работно посещение в Италия...\" - в. \"Труд\".\"България и Италия ще обединят усилията си за формирането на нов подход за справяне с миграционния натиск към Европа, който да отчита необходимостта от съпричастност с държавите по външните граници на ЕС и за промяна на несправедливото решение, което повелява имигрантите да бъдат връщани механично в държавите, в които първо са били регистрирани, стана ясно от думите на президента Радев. Президентът Матарела е изразил пред президента Радев подкрепата си за присъединяването на страната ни към Шенген, както и позицията на Италия за разграничаване на бежанците от военните конфликти от икономическите имигранти. По думите на българския държавен глава нуждата от промяна на Дъблинското споразумение се осъзнава и от редица страни в Централна, Източна и Северна Европа, които се обявяват за солидарност и споделена отговорност в охраната на външните граници на ЕС. По време на срещата президентът Матарела е изразил готовността на Италия да предостави безвъзмездно на България софтуер, с който могат да бъдат проследявани подозрителни финансови операции в страната за предотвратяване на финансови престъпления, както и цялостен модел за неговото прилагане. \"Италия е готова до обучи български експерти. В няколко държави е въведен този софтуер и вече се регистрират чувствителни резултати\", посочи президентът Радев. Държавният глава подчерта, че ще предложи на българското правителство и на съдебната власт да бъде създадена в най-скоро време експертна група, която на място да се запознае с италианския опит и с възможността да се въведе този антикорупционен модел и в България. Президентите Радев и Матарела са коментирали и възможностите за облекчаване на административните процедури пред бизнеса и за последващото увеличаване на двустранния стокообмен, който през м.г. се равнява на 4.2 млрд. евро. През последните 20 години Италия е инвестирала над 1.5 млрд. евро в българската икономика. По време на срещата са били обсъдени и диверсификацията на източниците и маршрутите за доставки на енергийни ресурси към Европа, сътрудничеството между България и Италия в сферата на отбраната, културата и други. - в. \"Стандарт\".Вестниците отделят място и на здравеопзването.\"Здравната каса препоръчва да се създаде специализиран фонд, който да подпомага финансирането на редките болести, пише в отчета за бюджета на НЗОК за 2016 г. Това е една от препоръките за ограничаване на преразходите за лекарства. Допреди няколко години за лечението на редки болести отговаряше именно бюджетът - те бяха към здравното министерство. След това бяха поети от НЗОК и разходите скочиха многократно до над 80 млн. лв. Общо за лекарства за миналата година ръстът спрямо 2015 г. е 66 млн. лв., или 10 на сто, а средната стойност на рецепта през 2016 г. е била 27.04 лв. срещу 24.93 лв. през 2015 г. От НЗОК смятат, че са нужни мерки за ограничаване на медицински необосновано назначаване на високи дози или некоректно регистриране на хронични заболявания от извънболничната помощ и пренасочване към новите по-скъпи лекарствени продукти под въздействие на фармацевтичните компании. Оттам искат и да бъдат стимулирани лекарите да изписват по-евтините генерични медикаменти \"чрез образователни програми за предимствата на генеричната политика\". Освен това от касата искат и в закона да бъде записано, че лекарите трябва да избират по-евтините възможности, когато това е възможно. За разлика от предходните години, през които редките заболявания бележат най-висок ръст, през 2016 г. общите заболявания са с най-висок темп на нарастване - 10.99%. Причината е, че касата започна да финансира лечение за хепатит С с безинтерферонова терапия, за която са платени 32.9 млн. лв. \"Най-скъпата\" диагноза за касата през 2016 г. е диабетът с разходи от над 127 млн. лв. за лечение, следван от артрит, хипертония, множествена склероза и др.\" - в. \"Стандарт\".\"Парламентарната комисия по здравеопазването в парламента прие с 11 гласа \"за\" и 9 \"против\" годишния отчет за дейността и годишния отчет за изпълнението на Националната здравноосигурителна каса за 2016 г. Докладите бяха представени от председателя на надзорния съвет на касата Кирил Ананиев и срещнаха критики от депутатите на БСП и ДПС, според които те не отразяват реалното финансово състояние на институцията. От една страна, във финалния отчет е посочен излишък от 1.6 млн. лв., но от друга - дълговете на касата за лечение на българи в болници в чужбина в края на 2016 г. са близо 200 млн. лв, и още неразплатени разходи за български лечебни заведения и лекарства са прехвърлени в бюджета за 2017 г., изтъкнаха от опозицията. Председателят на комисията Даниела Дариткова и останалите депутати от ГЕРБ подкрепиха отчетите, но със забележката, че е необходим по-добър анализ на здравните и финасовите данни, с които борави институцията, защото става въпрос за огромни обеми и от двете. В отговор Кирил Ананиев и подуправителят на касата Димитър Петров обявиха, че планират сформирането на ново аналитично звено в рамките на институцията, което да борави със статистиката и да дава насоки за оптимизирането на дейностите и разходите...\" - в. \"Дневник\".\"Само 18% от българите са минали обучение за първа помощ Половината загинали на пътя могат да бъдат cпаcени, ако им cе oкаже cпешна помощ в пъpвите пет минyти cлед кaтаcтpофата. Това пoказват данните от Евpопа, пpедава Нова телевизия. Oкaзва cе обаче, че само 18 на cто от xоpата y наc cа пpеминали някaкво обyчение по окaзване на пъpва помощ - пpи това - еднокpатно...\" - в. \"24 часа\".\"За първи път в историята може да се говори за пълно изличаване на хепатит С от лицето на земята. Новата безинтерферонова терапия, която се прилага в последните три години показва пълно излекуване с 95-100% успеваемост, включително при хора с напреднало заболяване и настъпили увреждания на черния дроб. Световната здравна организация е съставила стратегия как до 2030 г. здравните системи да се преборят с болестта, с надеждата, тя да бъде изкоренена напълно. Първата задача е да се открият всички болни. Това съобщиха представители на Националната пациентска организация, на българския офис на Световната здравна организация и на Националната здравноосигурителна каса по повод предстоящия Световен ден за борба с хепатита (28 юли) и началото на скринингова кампания. Над 1000 българи с възможност за пълно излекуване В България безинтерфероновата терапия се прилага от 2016 г., само година след световното й патентоване, макар че неколкократно имаше сътресения около критериите, кой може да я получава и кой не. След отпора от пациентските организации сега вече няма ограничение за българските здравноосигурени пациенти, които могат да се лекуват с модерната терапия. Успехът й в България също е почти 100%, като досега касата е одобрила общо 1130 протокола, похвалиха се от там.\" - в. \"Дневник\".", "date": "2017.07.14", "title": "Борисов и Ципрас договориха нова ж.п. линия, Радев поиска замяна на Дъблинското споразумение, хепатит С може да бъде победен напълно...  "}
{"url": "https://news.bg/world/osvobodeni-sa-balgarskite-fenove-razpitani-v-harvatskata-politsiya.html", "text": "Освободени са всички български граждани, задържани в Задар, съобщиха от МВнР.Припомняме, след конфликт между фенове на \"Левски\" (София) и ФК \"Хайдук\" (Сплит) в град Задар, Хърватия трима българи бяха леко пострадали. В хърватската полиция бяха разпитани 22 привърженици на българския тим. През нощта срещу четвъртък бе запалена колата на един от нашите сънародници.По информация от българското посолство в Загреб към настоящия момент са освободени всички български граждани, задържани през изминалите две денонощия преди футболната среща между ФК \"Левски\" (София) и ФК \"Хайдук\" (Сплит) в град Задар, Хърватия. Те вече пътуват към България.", "date": "2017.07.14", "title": "Освободени са българските фенове, разпитани в хърватската полиция"}
{"url": "https://news.bg/disasters/zhertvi-pri-ogromni-pozhari-v-italiya.html", "text": "Масивни пожари се разразиха в южната част на Италия.Двама жители на област Калабрия са загинали. Те са собственици на терени, като са се опитавали да загасят обхваналите ги пламъци, уточнява кореспондентът на БНР на Апенините. Само в тази част на Италия от средата на юни досега са изгорели над 5000 хектара горски насаждения, като общо за цялата страна са изпепелени над 26 000 хектара гори, което е равно на опожарените гори за цялата 2016 година.Продължава да гори пръстеновидно основата на вулкана Везувий край Неапол, където положението е сериозно. В спасителните дейности участват освен огнеборци и части на армията, специални самолети и хеликоптери за гасене на пожари.Същото е било направено и на остров Сицилия. Там ситуацията постепенно се нормализира, където обаче все още гори обширна площ над Катания от парка на вулкана Етна.Стотици летовници от няколко къмпинга край морския курорт Метапонто в област Базиликата бяха евакуирани. Единият къмпинг изгоря напълно и пребиваващите там близо 600 души се спасиха по чудо.Според властите голяма част от пожарите са умишлени.", "date": "2017.07.14", "title": "Жертви при огромни пожари в Италия "}
{"url": "https://news.bg/crime/biyachat-dinko-ot-yambol-ostanal-edin-ot-malkoto-mazhe-u-nas.html", "text": "Държа една от най-големите морги за автобуси и камиони в България. Отивам там и виждам как двама крадат нафта. Ударих им по два шамара и веднага някой звъннал на 112, защото в България повечето мъже станаха жени.Така прочулият се не само у нас като \"ловец на бежанци\" Динко Вълев от Ямбол обясни защо е бил свои работници, заради което беше задържан за близо 24 часа.Относно сигнала, подаден срещу него преди време от бившата му приятелка за това, че я е пребивал, Вълев коментира: \"Моята приятелка малко я бих! Ако видиш, че жена ти праща голи снимки на някакъв дъртак, няма ли да ѝ удариш два шамара?\"Той поясни, че посяга, когато е силно афектиран.Вътрешният министър Валентин Радев коментира в сутрешния блок на Нова телевизия по този повод, че в полицията няма оплаквания, включително и от тези, които са бити от Вълев и затова не било повдигнато обвинение по случая.\"Не се прави така. Не трябва да се раздават произволни шамари. Трябва да се спазва законът\", настоя Радев.", "date": "2017.07.14", "title": "Биячът Динко от Ямбол останал един от малкото мъже у нас"}
{"url": "https://news.bg/world/v-avstraliya-prisadiha-na-rakata-na-mladezh-prast-ot-kraka-mu.html", "text": "Австралийски лекари трансплантираха на ръката на 20-годишен младеж пръст от крака му, предаде Би Би Си.Пациентът Зак Мичъл, който работи във ферма, е пострадал при опит да укроти разгневен бик.Медиците не успели да спасят палеца на дясната му ръка, затова го заменили с неговия аналог от крака на мъжа.Мичъл е получил травмата още през април. Уточнява се, че бикът е премазал ръката му в оградата на мястото, където е бил затворен.Колегите му от фермата в Западна Австралия са опитали да спасят пръста му, като го сложили в лед.Пострадалият е бил превозен с хеликоптер до столицата на щата - Пърт.В рамките на три месеца той е подложен на две неуспешни операции, при които лекарите се опитали да възстановят функциите на откъснатия пръст.След като опитите им не успели, те убедили Зак Мичъл да му присадят пръст от крака и така да възстановят изгубената функционалност на ръката..Операцията е продължила повече от осем часа. Сега на младежа предстоят 12 месеца рехабилитация. Той вече ходи и лекарите уверяват, че походката му няма да пострада от липсата на палец на десния крак.Въпреки злощастния инцидент той иска отново да работи с животни. ", "date": "2017.07.14", "title": "В Австралия присадиха на ръката на младеж пръст от крака му"}
{"url": "https://news.bg/world/spetsdokladchik-na-pase-nedoumyava-che-ruskiyat-sad-ne-nakaza-porachitelite-na-nemtsov.html", "text": "Специалният докладчик на ПАСЕ по делото за убийството на руския опозиционер Борис Немцов - Емануелис Зингерис, изрази недоумение, че следствието не е разкрило поръчителите на покушението. В интервю за Дойче веле той посочва, че следите водят към Рамзан Кадиров.По делото бяха осъдени четирима души, но от страна на руските власти така и не беше предприето нищо, за да се разкрие кой стои зад убийството.Политологът Зингерис заяви уважение към решението на съда, но и удивление от това, че делото е водено за обикновено убийство, а не по чл. 277 - за посегателство срещу живота на държавен или обществен деятел с цел прекратяване на държавната и политическата му дейност или отмъщение за тази негова дейност.Съветът на Европа насрочи за 11 октомври първото заседание по делото за убийството на Немцов в комисията по правата на човека.\"Разполагаме с информация, че хора, свързани с убийството на Немцов, които не са подведени под отговорност, се опитват да повлияят на събитията с всички възможни средства.\" - заяви докладчикът на ПАСЕ.", "date": "2017.07.14", "title": "Спецдокладчик на ПАСЕ недоумява, че руският съд не наказа поръчителите на Немцов"}
{"url": "https://news.bg/int-politics/amerikanski-senatori-obviniha-kremal-za-pucha-v-cherna-gora-i-za-zlonamerena-namesa-v-evropa.html", "text": "Комисията по въоръжените сили в американския сенат обвини Кремъл в опит за организиране на държавен преврат в Черна гора през 2016 г., предадоха информационните агенции.Според информация на \"Foreign Policy\", на специално заседание на комисията, посветено на събитията в Черна гора вицепрезидентът на Атлантическия съвет на САЩ Деймън Уилсън е заявил, че организирането на преврат в Черна гора е било руският план Б за осуетяване на присъединяването на страната към НАТО. След като другите средства - агитацията срещу алианса, влиянието на сръбската православна църква, пропагандната кампания в медиите и социалните мрежи, не са помогнали на Кремъл да постигне желания резултат на изборите в балканската страна, е направен опит за насилствено дирижиране на властта.В тази връзка Уилсън предлага да се усъвършенства американската стратегия по отношение на Русия, в която икономическите санкции да бъдат само един от нейните инструменти.Москва води \"война в сянка\", чиято главна цел е да дестабилизира западния свят и да си върне ролята на втори властови полюс в световната политика, противостоящ на САЩ, заяви пред комисията експертът отЦентъра за анализ на европейската политика Януш Бугайски.\"Европа е основно поле на тази битка за влияние, в която Москва не зачита независимостта или целостта на нито една от държавите, попадащи в полезрението й.\" - коментира експертът.По думите му, Кремъл гледа на Балканите като на уязвима за руското влияние част от Европа.Припомняме, на 5 юни 2017 г. Черна гора стана 29-ият член на НАТО. Решението за влизане в алианса беше взето през април от парламента на страната.През есента на 2016 г. черногорската прокуратура обяви, че е предотвратен опит за държавен преврат в страната и покушение срещу тогавашния премиер Мило Джуканович. По данни на правоохранителните органи, наред със сръбските националисти в групата заговорници е имало и двама руски агенти. Москва отрече участието си в пуча.", "date": "2017.07.14", "title": "Американски сенатори обвиниха Кремъл за пуча в Черна гора и за злонамерена намеса в Европа"}
{"url": "https://news.bg/crime/iskame-politsai-navsyakade-a-posle-politseyshtina-negoduva-valentin-radev.html", "text": "\"Хем искаме полицаи навсякъде да ни пазят, хем после казваме полицейщина.\" С тези думи вътрешният министър Валентин Радев коментира притесненията, възникнали след прокарването на промените в .Притесненията за \"полицейщина\" станаха повод опозицията да поиска оставката на Валентин Радев. Припомняме, в сряда, 12 юли, депутатът Красимир Янков от БСП . Тогава червеният депутат заяви, че Радев е заплаха за демокрацията и промените, които прекарва целят да наложат политически натиск върху гражданите. \"Проверките на \"Пътна полиция\" няма да се отнасят само за шофьорите, но и за пътниците. Това е полицейщина\", категоричен беше Янков.Главният аргумент на Янков за оставката на Радев беше промяната в Закона за движение на пътищата, която предвижда в спираните за проверка автомобили да се проверяват за неплатени актове и фишове както шофьора, така и пътниците, които се превозват.Относно промени в Закона за движение по пътищата вътрешният министър посочи пред Нова телевизия, че в закона се прилагат над 90 промени. По думите му тези промени са основни.\"Вкарваме над 90 промени, за да озаптим \", обясни Радев. По думите му в България хората хем искат да бъдат пазени и да има полицаи навсякъде, във всяко населено място, хем после говорят за полицейщина.По въпроса за поисканата оставка Радев коментира, че не е чул нито един въпрос от Красимир Янков по време на блицконтрола в сряда. \"Сигурно е хубаво за опозицията да излиза и да обяснява такива неща\", допълни Радев.Вътрешният министър коментира и други теми.Относно , които възникнаха в  в страната. Според министърът тези конфликти могат да застрашат националната сигурност, но те залягали дълбоко в обществото. \"Полицията отива. Потушава... Но това, което се случва, е процес. Там е намесено цялото общество. Не може да искате от нас да поправим процеса\", допълни Радев.Относно  и после преби и ограби момче и момиче, качили се при него на стоп по пътя за морето. Припомняме, във вторник, 11 юли, главният прокурор Сотир Цацаров обясни, че , между които и закана за убийство. Последната жалба била от 16 май тази година. Само по една от петте преписки обаче е било образувано досъдебно производство, а останалите 4 били отказани от прокуратурата.По този въпрос Радев коментира, че вътрешното министерство си е свършило работата. \"Имало е 4 случая. Два от тях сме ги предали на прокуратурата. По другите два има съставени предупредителни протоколи. В 3 от 4 случая сме действали\", обясни Радев и допълни, че ще разговаря с главния прокурор по случая.Относно разкрития на Нова телевизия за ромски семейства, занимаващи се с джебчийство. Установено е, че има цели , които се занимават само с джебчийство. Един от тези случаи - жена на име Мария, която има 162 криминални регистрации за кражби. По случая се знае още, че жената е започнала с криминалната си дейност преди да навърши 18-годишна възраст. Валентин Радев не беше запознат с този случай, но обеща да направи необходимата проверка. \"Това е начин на живот за тях. Тази жена трябва да бъде санкционирата, така че да не краде и да не посяга отново\", посочи министърът.Относно . Припомняме, по информация на \"\" близо 1.5 млн. лв. в пари и ценности са били откраднати от дома на родителите на братята бизнесмени Димитър и Красимир Илиеви в столичния квартал \"Бистрица\". Двамата братя са известни с това, че притежават клубове и дискотеки в София. По думите на Радев сумата не била точно такава. Той призова хората да не държат такива суми пари вкъщи. \"За това има трезори, банки, сейфове. Вкъщи не трябва да се съхраняват такива големи суми\". В къщата е имало и доста охранителни средства, но те не попречили на престъпниците.Относно ало-измамниците, които ръководят схеми за телефонни измами от Румъния, Радев обясни, че се работи и по този въпрос. Припомняме, оказа се, че в Румъния се продават предплатени СИМ карти за неограничено ползване, които не се регистрират при покупка. Това прави възможно и лесно координирането на измамите и воденето на логистиката на ало-мафията в България и Гърция. Вътрешният министър обясни, че вече се работи с румънските власти по този въпрос и че трябва да се намери начин да се усложни процедурата по закупуване на СИМ карти в Румъния. \"Свързали сме се с румънските си колеги, но те са малко по-мудни, защото това не засяга тяхната държава\", заключи Радев.", "date": "2017.07.14", "title": "Искаме полицаи навсякъде, а после - полицейщина, негодува Валентин Радев"}
{"url": "https://news.bg/politics/mvr-shefat-pritesnen-ot-ezikovata-nekompetentnost-na-sluzhitelite-v-tel-112.html", "text": "Вътрешният министър Валентин Радев е притеснен от езиковата компетентност на служителите в тел. 112. Това стана ясно по време на парламентарния контрол.Темата беше повдигната от левицата. Заплатите са ниски, а очакваме от тези хора да знаят три езика, подчерта силовият министър.Предстои ни председателство на ЕС и аз съм притеснен как ще приемат сигнали и ще работят на чужди езици, сподели Радев.Иначе той отчете важността за националната сигурност на системата на единния тел. 112.Обявена е обществената поръчка за обновяване на системата. Търсел се по-съвременен вариант. Още предишното ръководство на МВР бе изчислило, че обновяването ще струва 50 млн. лева. Докато се осигурят парите, ще се обнови настоящата.Общо за 3 години поддържането и надграждането на системата ще струва 13 млн. лева.Червените повдигнаха темата заради сигналите, че тя прекъсва.Според Валентин Радев е организирана работата ѝ така, че при нужда да функционира и на ръчен режим.", "date": "2017.07.14", "title": "МВР шефът притеснен от езиковата некомпетентност на служителите в тел. 112"}
{"url": "https://news.bg/int-politics/sadyat-eksprezidenta-na-peru-i-saprugata-mu-za-prane-na-milioni.html", "text": "Бившият президент на Перу Оланта Умала и съпругата му Надин Ередия бяха осъдени на 18 месеца затвор, съобщава \"Франс прес\". Те ще останат в затвора, докато срещу тях тече разследване за пране на пари по време на предизборната кампания от 2011 г. за получаване на 3 млн. долара от бразилската строителна компания \"Одебрехт\".Прокуратурата поиска те да бъдат задържани, за да не избягат от страната.Защитата обяви, че ще обжалва решението. Умала бе президент на Перу от 2011 до 2016 г.", "date": "2017.07.14", "title": "Съдят експрезидента на Перу и съпругата му за пране на милиони"}
{"url": "https://news.bg/bulgaria/250-dushi-se-boryat-s-pozhara-v-stara-kresna.html", "text": "Пожарът в Пирин, в землището на село Стара Кресна, все още не е овладян.Огнеборците са останали на място през цялата нощ, а тази сутрин в гасенето са се включили 250 пожарникари, военни, горски служители и доброволци, съобщи Нова телевизия.Към момента огънят е обхванал около 700 декара широколистна и иглолистна гора.Гасенето е основно ръчно, тъй като поради пресечения терен местността е трудно достъпна за наличната техника.Поради силния вятър в овладяването на огъня все още не може да се включи хеликоптер.Пожарът е далече от къщите и няма опасност за хората. Вероятно той е тръгнал от електропровод.", "date": "2017.07.14", "title": "250 души се борят с пожара в Стара Кресна"}
{"url": "https://news.bg/crime/samo-edin-levskar-ostava-v-aresta-v-harvatiya.html", "text": "В ранните часове на деня са освободени българските граждани, задържани вчера при инцидента между привърженици на ФК \"Левски\" (София) и ФК \"Хайдук\" (Сплит) в град Задар, Хърватия, съобщават от българското посолство в Загреб.Вчера непосредствено преди началото на мача от втория квалификационен кръг за Лига Европа са били задържани други 27 български фенове на ФК \"Левски\".26 от тях са освободени, само един е все още в полицейското управление Солин в града.Българското посолство в Загреб е в постоянен контакт с местните власти, консулът Христина Биджеранова в момента пътува към управлението за изясняване на ситуацията.Дежурен телефон на българското посолство в Загреб: 00385 984 69 808.ФК \"Левски\" загуби с 1:0 с гол от дузпа, като реваншът е на 20 юли в София. ", "date": "2017.07.14", "title": "Само един левскар остава в ареста в Хърватия"}
{"url": "https://news.bg/crime/ruski-turist-se-udavi-v-ravda.html", "text": "Руски турист се е удавил в Равда, съобщиха от полицията в Бургас. Вчера в полицията в Несебър е получено съобщение за инцидент на централния плаж в с. Равда, при който се самоудавил 62-годишният руски турист А.Ю., който е бил отседнал на почивка в с. Равда.Тялото на руския гражданин е откарано за аутопсия в \"Съдебна медицина\" към УМБАЛ - Бургас.По случая е образувано досъдебно производство.", "date": "2017.07.14", "title": "Руски турист се удави в Равда"}
{"url": "https://news.bg/society/dvoyka-vlyubeni-vazrastni-izkachiha-vihren-hvanati-za-ratse.html", "text": "Асен и Вангелия Манолеви, на 78 и 73 години, са заедно от 52 години. Изкачват втория по височина връх у нас Вихрен заедно, хванати ръка за ръка, разказва Нова телевизия.Дълги години двамата работят като учители в училище \"Отец Паисий\" в село Микрево, община Струмяни.Тя преподава математика, а той - химия. Именно в училището е и първата им среща. Пет месеца по-късно идва и годежът, а след това се раждат и двамата им синове.Днес Вангелия и Асен се радват и на четири внучки и един внук. Единият от синовете им - Любомир Янев - продължава традицията и става учител, съпругата му също е преподавател по математика.\"Това е любов. И всичко казано тук е излишно. Няма дума, която да опише 52-годишни любов, уважение, разбирателство и доверие. Той не я пусна и за миг, когато я беше страх и й беше трудно. Тя не спря да върви напред, за да не стъпи той на грешно място. Двамата заедно доказаха, че всичко е възможно. Стига да повярваш, стига да бъдеш сигурен, че плътно до теб бие още едно сърце\", написа дъщеря им във \"Фейсбук\".", "date": "2017.07.14", "title": "Двойка влюбени възрастни изкачиха Вихрен, хванати за ръце"}
{"url": "https://news.bg/society/nastoyavat-pametnikat-na-parvi-i-shesti-pehoten-polk-da-bade-vazstanoven-do-ndk.html", "text": "От Движение \"Възраждане\" настояват незабавно да бъде възстановен Паметникът на Първи и Шести пехотен полк на мястото на демонтиращия се в момента паметник \"1300 години България\" до НДК. \"Държим да подчертаем, че не целим да противопоставяме двата монумента един на друг. Смятаме, че България заслужава красив и величествен паметник \"1300 г. България\", а не превърналите се в гротеска останки на такъв, който дори не подлежи на реставрация. Той обаче не следва да бъде разположен на мястото на някогашния мемориал на Първи и Шести пехотен полк, защото това ще доведе до заличаване на историческия спомен за загиналите храбреци и до неуважително отношение спрямо тях\", пишат от Движение \"Възраждане\", чийто ръководител е Костадин Костадинов, който се отцепи от ВМРО преди време.Припомня се, че мемориалът на загиналите през войните е открит през октомври 1934 г. и представлява три стени с имена. Пред централната си южна стена е имало скулптура на лъв. Под лапата му е била изрисувана картата на Санстефанска България.\"Мемориалът участва активно в живота на столичани до Втората световна война. По време на бомбардировките над София е разрушена източната стена. След това идва 9 септември 1944 г. и комунистическата власт не само, че не полага никакви усилия, за да възстанови стената, но и премахва лъва с \"националистическата\" карта на Санстефанска България. При строителството на НДК през 1980г. са премахнати и останалите две стени\", припомнят от \"Възраждане\".Допълва се, че паметникът е изцяло изваден от употреба, като с това изцяло се заличава от народната памет. Запазени части от него, заедно с гореспоменатия лъв, се намират и до ден-днешен във Военноисторическия музей.\"Те следва да заемат предишното си място в обществения живот на страната ни и да възродят спомена за героите от Първи и Шести пехотен полк\", настояват от движението.", "date": "2017.07.14", "title": "Настояват паметникът на Първи и Шести пехотен полк да бъде възстановен до НДК"}
{"url": "https://news.bg/world/vaorazheni-zastrelyaha-5-ma-politsai-kray-piramidite-v-giza.html", "text": "Въоръжени мъже на мотоциклет са открили огън по превозно средство на силите за сигурност, убивайки петима полицаи, като престъплението е било извършено недалеч от някои от най-древните египетски пирамиди в Гиза, съобщават властите, цитирани от \"Асошиейтед прес\".Стрелбата, която е станала сутринта, се е разиграла в село Абусир в Бадрашин, който е част от голямо Кайро, а разстреляните полицаи са били част от силите, натоварени да охраняват района Саккара, един от най-популярните туристически обекти и където се намират редица храмове, гробници и погребални комплекси, включително прочутите пирамиди.Властите са отцепили района, като са били изпратени линейки към мястото на атаката, което се намира в близост до прочутата Стъпаловидна пирамида на фараона Джосер. Това е най-старата от повече от 90 пирамиди в Египет и е предшественик на по-известните праволинейни пирамиди в Гиза в покрайнините на столицата Кайро.Нападателите са откраднали оръжията и радиостанциите на жертвите и са се опитали да изгорят телата, но са избягали, когато са видели хора, събрали се наблизо, уточниха очевидци.Вътрешното министерство заяви, че екстремистите са обсипали автомобила на полицаите с куршуми от картечници, докато силите за сигурност са патрулирали в околностите. Те са избягали, след като един полицай е отвърнал на стрелбата, уточниха от министерството в изявление.По-рано властите посочиха, че нападателите са били маскирани и че са нападнали контролно-пропускателен пункт.Засега никой не е поел отговорност за атаката.Преди дни ислямски екстремисти избиха 23 египетски войници на Синайския полуостров. Египет е в извънредно положение от април насам, след като атентатори самоубийци удариха две църкви северно от Кайро, избивайки множество християни.", "date": "2017.07.14", "title": "Въоръжени застреляха 5-ма полицаи край пирамидите в Гиза"}
{"url": "https://news.bg/int-politics/ankara-i-doha-nastoyaha-che-turskata-voenna-baza-shte-ostane-v-katar.html", "text": "Турция и Катар настояха, че Анкара ще запази новата си военна база в емирството, отхвърляйки исканията на други страни от Персийския залив съоръжението да бъде затворено, съобщава \"Франс прес\".Саудитска Арабия, Обединените арабски емирства (ОАЕ), Египет и Бахрейн през миналия месец скъсаха дипломатическите си отношения с Катар заради това, че според тях Катар подкрепя терористични групировки и поддържа връзки с регионалния враг на Рияд - Иран.След това те излязоха с 13 искания към Катар като условие за вдигането на блокадата, наложена на Доха, включително затварянето на турската военна база в емирството.\"Никоя страна няма право да повдига въпроса за турската база или военното сътрудничество между Катар и Турция, докато това сътрудничество зачита международното право\", изтъкна катарският външен министър шейх Мохамед бин Абдулрахман ал Тани пред журналисти в Анкара.Говорейки след срещата с Ал Тани, турският външен министър Мевлют Чавушоглу подчерта, че исканията за затварянето на военната база \"са срещу суверенитета на двете страни\".\"Трета страна няма никакво право да казва нещо на Катар или Турция. Всеки трябва да уважава това\", настоя той.Чавушоглу добавил, че досега е нямало възражения във връзка с базата, която е първият военен обект на Турция в Персийския залив.Кризата постави Турция в деликатна позиция, тъй като Катар е нейният основен съюзник в залива, но Анкара не иска да се противопоставя на основната регионална сила Саудитска Арабия.Малко след като кризата се разрази, Анкара ускори разполагането на войски в базата като част от двустранната договореност за отбрана, постигната в края на 2014 г.Турция сега има 150 войници в базата.Чавушоглу също така посочи липсата на възражения срещу присъствието в Катар на най-голямата американска военновъздушна база в Близкия изток, разглеждана като решаваща за ръководената от САЩ военна кампания срещу терористите от ДАЕШ (\"Ислямска държава\").Турският президент Реджеп Тайип Ердоган заяви, че ще посети основните играчи в кризата, включително Саудитска Арабия и Катар, през следващите седмици.Първият дипломат на Катар, който ще се срещне с Ердоган по-късно днес, коментира, че Доха е подложена на \"несправедлива обсада\", наложена \"без никакво основание\".", "date": "2017.07.14", "title": "Анкара и Доха настояха, че турската военна база ще остане в Катар"}
{"url": "https://news.bg/crime/5-godishno-momchentse-se-udavi-v-yazovir-kray-plovdivsko-selo.html", "text": "5-годишно момченце се е удавило в язовир \"Пясъчник\" близо до пловдивското село Беловица, съобщават от полицията.За трагедията на телефон 112 е сигнализирал неговият баща, с когото са били заедно за риба.Инцидентът е станал към 14:30 ч. вчера, когато детето се е изгубило от погледа на баща си.На мястото са пристигнали екипи на сектор \"Специализирани оперативни дейности\" към пловдивската пожарна и служители на Районното управление на полицията в Хисаря.Те са извадили безжизненото тяло на 5-годишното момче.", "date": "2017.07.14", "title": "5-годишно момченце се удави в язовир край пловдивско село"}
{"url": "https://news.bg/crime/izvanrednoto-zasedanie-na-vss-propadna.html", "text": "Провали се извънредното заседание на Висшия съдебен съвет (ВСС), свикано от правосъдния министсър Цецка Цачева. Причината пропадането на извънредното заседение е, че отново нямаше кворум.Припомняме, в края на изминалата седмица шестима членове на ВСС призоваха с писмо министъра на правосъдието Цецка Цачева да свика извънредно заседание на Висшия съдебен съвет на 13 юли.Като причина за извънредното заседание шестимата кадровици посочиха, че предишните две заседания били провалени поради липса на кворум, което не давало възможност да се разгледат точките в дневния ред в пленума на ВСС. Неразгледаните точки били наложителни, защото касаели кадрови въпроси, свързани с нормалното функциониране на съдилища и прокуратури.Така и на пленума днес не бяха разгледани точките, които кадровиците не дебатираха в предишните два пленума.Припомняме, предишните два пленума бяха прекъснати отново заради липсата на достатъчно членове на Съвета в залата.", "date": "2017.07.14", "title": "Извънредното заседание на ВСС пропадна"}
{"url": "https://news.bg/world/arestuvaha-tiyneydzhar-sled-pet-napadeniya-s-kiselina-v-london.html", "text": "Британската полиция обяви, че е арестувала тийнейджър след пет нападения с киселина в източната част на британската столица Лондон, при което няколко души са получили наранявания на лицето, включително едната от жертвите е с \"променящи живота\" последици, съобщава \"Ройтерс\".Една от жертвите е била на мотопед, когато двама нападатели се приближили до него с друг мотопед и са хвърлили в лицето му киселината, уточняват от лондонската полиция. Един от двамата след това откраднал мотопеда на жертвата.Полицията била повикана за първата атака с киселина в 21:25 часа местно време снощи, като след това последвали още четири инцидента в рамките на следващия час и половина в източната част на Лондон, които полицията разглежда като свързани.Полицията продължава да разследва атаките, но е арестувала млад мъж.\"Тийнейджър беше арестуван по подозрение за тежка телесна повреда и грабеж. В момента той е задържан в полицейски участък в източната част на Лондон\", уточниха от полицията.", "date": "2017.07.14", "title": "Арестуваха тийнейджър след пет нападения с киселина в Лондон"}
{"url": "https://news.bg/health/protest-i-kontraprotest-v-razgradskata-bolnitsa.html", "text": "Пред МБАЛ\"Св. Иван Рилски\" в Разград се състояха протест и контрапротест, съобщават от БГНЕС.Контрапротестиращите, организирани от анестезиолога д-р Кулишев, настояват да се изпълни решението на държавата за смяна на ръководството на болницата.Встрани пък протестираха, подкрепящите сегашният изпълнителен директор д-р Марин Керчев.Обстановката в болницата е силно конфликтна и това влияе на микроклимата.Сестри и лекари, напуснали здравното заведение, поради недоволство от управлението му.Припомняме, че в началото на юни лекари и медицински сестри от болница МБАЛ \"Сввти Иван Рилски\" в Разград подадоха масови оставки. В знак на съпричастност със сегашното ръководство на болницата, оглавявано от д-р Марин Керчев, и в знак на протест в управата на заведението бяха депозирани 40 молби за напускане.", "date": "2017.07.14", "title": "Протест и контрапротест в разградската болница"}
{"url": "https://news.bg/int-politics/gyokche-preduprezhdava-che-organizatsiyata-na-gyulen-e-i-u-nas.html", "text": "Случилото се в Турция преди една година не бе военен преврат, а добре организирана тайна организация от терористичен характер. С тези думи турският посланик Сюлейман Гьокче започна пресконференцията по повод годишнината от опита за неуспешен преврат в Турция.\"Това може да се случи също във вашата страна, затова ви съветвам да бъдете изключително бдителни\", предупреди Гьокче.Посланик Гьокче определи опита за преврат като \"пуч, организиран от хунта\". По думите му той в никакъв случай не се свеждал до деянията на авантюристи с униформи. \"Сега знаем, че Фетуллах Гюлен извърши заговор\", посочи турският посланик и допълни, че случилото се в Турция е: \"едно отрезвяване за това, на което е способна организацията на Гюлен - ФЕТО\".\"Ние сме решени да укрепим своите демократични устои, защото сме убедени, че това е единственият начин да се борим с тероризма във всичките му форми\", увери посланик Гьокче.По думите му ФЕТО, която извършила този \"нагъл акт\", не е \"някаква благовидна организация за образование\".\"Гюлен не е мирен ислямистки изследовател, както много хора се опитват да го представят. Аз съм готов да коментираме по-подробно това. Тази организация има последователи - ученици на това лице. Това е една глобална организация с глобални амбиции за власт и господство\", обяви посланик Гьокче. Той визира структурите на организацията не само в училища, но и в неправителствени организации, лобистки организации, банки, бизнес организации, медии.В изложението си той посочи, че ФЕТО разполага със свои организационни структури в 150 държави по света, включително и в България и изтъкна, че турската държава разполага с доказателства за това. Така организацията на Гюлен разполагала с 300 училища в САЩ, университет в Албания и Румъния.Той бе категоричен, че членовете на ФЕТО имат идеология, която се развива потайно въз основа на гледната точка на едно лице, с религиозен уклон. \"Няма изискване последователите и учениците да са от една и съща религия.Училищата са разпръснати в целия свят. В някои страни са изключително силни и са в състояние да оказват политически и икономически контрол. Много от момичетата и момчетата, които са завършили тези училища, заемат политически постове, някои от тях - министерски. Има такива в някои страни, където училищната система е твърде слабо развита\", коментира Гьокче.На въпрос, защо Турция все още не е убедила САЩ за екстрадицията на Гюлен от Пенсилвания, където той живее в момента, Гьокче посочи, че отговорът, който получават от американска страна е, че се води разследване. Относно връзката на Гюлен с ПКК, Гьокче заяви, че това се доказва от разпитите на задържаните лица по време на преврата.Относно връзките между терористичните организации, Гьокче припомни, че Турция е издала ограничителна заповед за достъп на 53 хиляди чуждестранни бойци терористи. По думите му почти всички са граждани на страни от ЕС. Така са били заловени и депортирани близо 6 000 души, сред които и атентаторите от Брюксел, тези които извършиха терористичния акт в метрото в Санкт Петербург, както и терористите от Париж.Гьокче, коментира, че все още човекът, който е снабдил атентаторът в клуб \"Рейна\" с оръжие, е свободен гражданин на страна от ЕС. По думите му и в момента той се разхожда свободно, а е член на групировката ДАЕШ.\"Преди година преживяхме една ужасяваща ситуация. Нека да изясня от самото начало, че това не беше военен преврат, а добре организирана тайна организация от терористичен характер, която дълбоко е проникнала в институциите на Турция\", посочи посланикът в своето експозе.\"Нашата държава бе атакувана и както много добре знаете това се случва на фона на нашата постоянна борба срещу ПКК и ДАЕШ\", коментира още турският посланик у нас.Относно равносметката за случилото се през тази една година, властите в Турция били провели разследване срещу 169 хиляди души, от тях 50 хиляди са били задържани и арестувани. Образувано е съдебно производство, повдигнати са им обвинения.Гьокче изтъкна, че останалите лица са били освободени, тъй като се сметнало, че срещу тях няма достатъчно доказателства за повдигане на обвинения.Така над 30 хиляди държавни служители са били върнати на работа. Броят на ангажираните с това деяние военни бил 7 600, а броят на полицейските служители, които са били ангажирани - 8 000.Турският посланик у нас очаква в обозримо бъдеще извънредното положение, обявено преди година, да бъде отменено. Но, според него, е необходимо да първо да се появят необходимите предпоставки за това.\"Турция изживява един труден период. Разбира се, че извънредното положение няма да трае вечно. Преди два дни президентът Ердоган направи изявление по този въпрос. Държавата е обявила , а срещу самата себе си, за да бъде предпазен народът от крайностите\", коментира Гьокче.Турският дипломат в София принципно възрази срещу появили се новини в българските медии, в които се твърдяло, че турската икономика е в упадък, че в Турция се нарушават основни човешки права.Във връзка с интервю за албанска телевизия, дадено от президента Ердоган, в което се посочва, че турското правителство давало интелектуално-идеологическа подкрепа за една определена партия в България, посланик Гьокче заяви, че няма такава партия. Той подчерта, че за пореден път му се задава този въпрос и той винаги отговарял по един и същ начин.", "date": "2017.07.14", "title": "Гьокче предупреждава, че организацията на Гюлен е и у нас "}
{"url": "https://news.bg/euronews/v-bryuksel-nishto-ne-se-chuvalo-za-skandala-okolo-ndk.html", "text": "В Брюксел нищо не се чувало за скандала около НДК. Това обяви новият български еврокомисар Мария Габриел в сутрешния блок на БиТиВи.Припомняме, че НДК е основната сграда, определена за провеждането на срещите, свързани с европредседателството ни в първата половина на следващата година.\"Европредседателството не е една сграда, колкото по-бързо се концентрираме върху целите, толкова по-големи са шансовете ни за успешно председателство\", коментира еврокомисарят ни.Тя също така увери, че нямало опасност да ни бъде отнето председателството на Съвета на ЕС.Габриел коментира още, че е важно да има еднакви правила за всички в Европейския съюз, за да могат българите да разчитат на равни права в останалите страни членкиКато еврокомисар по цифровата икономика тя ще работи за придобиване на цифрови умения от максимален брой хора. Липсата на такива умения в бъдеще ще е фактор за социално изключване, уточни Мария Габриел.", "date": "2017.07.14", "title": "В Брюксел нищо не се чувало за скандала около НДК"}
{"url": "https://news.bg/crime/otkradnaha-400-radiatora-ot-uchilishta-i-detski-gradini-v-haskovo.html", "text": "400 радиатора бяха откраднати от 2 училища и 4 детски градини в Хасково. В учебните заведения се извършват основни ремонтни дейности.Общото тегло на откраднатите чугунени отоплителни тела е около 40 тона. Изяснено е, че радиаторите са били демонтирани и оставени на съхранение в общински склад по време на ремонтите в заведенията.Липсата на радиаторите е установена преди дни, съобщава БНР. По случая вече се води разследване. Предполага се, че вътрешни лица имат общо с кражбата.", "date": "2017.07.14", "title": "Откраднаха 400 радиатора от училища и детски градини в Хасково"}
{"url": "https://news.bg/crime/katastrofa-na-patya-zlatni-pyasatsi-varna.html", "text": "Катастрофа на две коли на пътя \"Златни пясъци\"- Варна. Инцидентът е станал около 16 ч. днес, 14 юни. Двама души са закарани до най-близката болница.  Полицаите правят оглед на местопроизшествието. Движението е затруднено - едната пътна лента е затворена и може да се шофира само по лявата пътна лента.От МВР призовават водачите да управляват със скорост, съобразена с пътната обстановка и да бъдат толерантни към другите участници в движението. ", "date": "2017.07.14", "title": "Катастрофа на пътя \"Златни пясъци\" - Варна"}
{"url": "https://news.bg/economics/nad-hilyada-tezhki-trudovi-zlopoluki-v-parvoto-polugodie.html", "text": "За първото полугодие на годината на работното място са станали 1089  злополуки при 1107 година по-рано, сочат данни на НОИ.27 души са загинали на работното място в първите 6 месеца на 2016 г., а 31 са загубили живота си през 2017 г.Регистрираните тежки трудови инциденти са били напълно предотвратими, показва анализ на причините за трудовите злополуки, в чието разследване участват инспекторите по труда. Злополуките били предотвратими, ако се изпълняват своевременно нормативните изисквания за осигуряване безопасност и здраве при работа.Освен липсата на оценка на риска, до трудови злополуки води и това, че често работниците не са запознати с мерките за минимализирането на риска.Главна инспекция по труда сигнализира, че повод за инциденти е и липсата на качествено организирани инструктажи и обучения.Много често мерките за контрол се отлагат във времето или изобщо не се изпълняват, допълват от Инспектората.Най-често до смърт на работното място води \"притискане, премазване, смачкване\". В дърводобива премазването от отрязани дървета е най-честата причина за смърт,а това може лесно да бъде предотвратено. Друга основна причина за злопулуки е падане от висока.С превантивно обезопасяване, това може да бъде избегнато, смятат проверяващите. Необезопасяването на конструктивните отвори на строежите, е най-често срещаното нарушение.Личните предпазни средства трябва да бъдат осигурявани от работодателя и съобразени със съответния риск.Поражение от електрически ток е третата причина за смърт на работното място. Затрупване от земни маси също довело до тежки трудови злополуки.При всички злополуки в ограничени пространства основната причина е неизвършени измервания за наличие на опасни газове, или липса на кислород,Главна инспекция по труда издава актове за спиране на необезопасени обекти, машини и съоръжения. За шестте месеца на 2017 г. са издадени 293 акта за спиране, а за същия период на м.г. те са били 259 бр.До юни 2017 г. ИА ГИТ е извършила над 23 700 проверки- констатираните нарушения са 105 840 бр.", "date": "2017.07.14", "title": "Над хиляда тежки трудови злополуки в първото полугодие"}
{"url": "https://news.bg/int-politics/trima-frenski-prezidenti-pochetoha-zhertvite-ot-atentata-v-nitsa.html", "text": "Трима френски президенти почетоха годишнината от атентата във френския град Ница, предаде \"France 24\". Един до друг застанаха настоящият държавен глава Еманюел Макрон и предшествениците му Франсоа Оланд и Никола Саркози. На церемонията присъства и принц Албер Монакски. Стотици почетоха паметта на жертвите на терора. Припомняме, че преди една година в  - прегазени и убити камион, шофиран от джихадист.Агенцията отбелязва контраста между церемонията в памет на жертвите и провелия се  с който Франция отбеляза Деня на Бастилията, официалния празник на страната.", "date": "2017.07.14", "title": "Трима френски президенти почетоха жертвите от атентата в Ница "}
{"url": "https://news.bg/crime/prokuraturata-v-peshtera-proveryava-signal-za-poboy-nad-shofyor.html", "text": "Читател на News.bg изпрати сигнал на редакционната ни поща за побой върху шофьор, описан от него като: \"поредния случай на ромска агресия случила се преди броени дни в гр. Пещера обл. Пазарджик\".Според автора на писмото, , за да не изтече информация. \"От фирма Даф Транс в Пещера е изпратен автобус да превози близки и опечалени роми от ромската махала до гробищния парк в града където има погребение на техен близък. Автобусът пристига в ромската махала в Пещера, от където се качват над 70 роми в автобуса\", пише авторът на сигнала.При потеглянето ромите започват да претендират защо автобусът който им е изпратен е без климатик и карат шофьора да отвори всички врати на автобусът и така да пътуват към гробищния парк в Пещера. По разумни съображения шофьорът им отказва като обяснява че при толкова пълен автобус не иска да рискува като отвори вратите защото хората се били наблъскали до краен предел в автобуса и има реалната опасност някой от тях да изпадне през вратите което може да доведе до фатален инцидент.При този отказ ромите спират автобуса. 10 от пътниците хващат шофьора и той е зверски пребит. Извикана е полиция. При появата на служителите на реда ромите се разбягват. След час полицията отива да арестува извършителите в ромския квартал, но бива посрещната с резачки за дърва и колове при което полицаите се оттеглят.Има подадена жалба за инцидента като пострадалия е освидетелстван с медицинско свидетелство за нанесени средни и тежки телесни повреди, пише авторът на сигнала.От полицията отказват да продължат работа по случая. До момента няма нито един задържан за зверския побой над автобусния шофьор. Също така случаят е умело прикрит и потулен от институциите в града. Смятаме, че на случилото се трябва да бъде дадена гласност и извършителите да понесат своето наказание, се казва в писмото, изпратено до редакционния ни мейл.От МВР заявиха пред News.bg, че преди месец е имало сигнал, който вече е в прокуратурата. \"Никой не е подавал жалби в полицията и не е ставало въпрос за това, което е изнесено в медиите\", заявиха от вътрешното ведомство.От прокуратурата съобщиха, че апелативният прокурор на Пловдив Иван Даскалов се самосезира и разпореди проверка по повод публикации в медиите за извършен побой на шофьор в град Пещера.Проверката трябва да приключи в тридневен срок, уверяват от местното държавно обвинение и обещават да публикуват резултатите.", "date": "2017.07.14", "title": "Прокуратурата в Пещера проверява сигнал за побой над шофьор"}
{"url": "https://news.bg/regions/tri-obshtestveni-cheshmi-v-kardzhali-sa-s-negodna-voda.html", "text": "Водата от три обществени чешми в Кърджали не е годна за пиене, съобщи БНР по информация на Регионалната здравна инспекция в Кърджали.Две от чешмите се намират в квартал \"Възрожденци\". Третата чешма е в района на кооперативния пазар в областния град.РЗИ - Кърджали обясниха, че водата не е годна за употреба, понеже тя не се обработва допълнително. Качеството на водата зависи изцяло от метеорологичните условия в района.Общината в Кърджали е сигнализирана. Очаква се скоро на чешмите да се поставят предупредителни табели.", "date": "2017.07.14", "title": "Три обществени чешми в Кърджали са с негодна вода"}
{"url": "https://news.bg/world/frantsiya-otbelyaza-denya-na-bastiliyata-pred-pogleda-na-tramp.html", "text": "Франция посрещна Деня на Бастилията, официалния празник на страната, в присъствието на американския президент Доналд Тръмп.Заедно с френския си колега Емануел Макрон, Тръмп изгледа от официалната ложа в Париж традиционния военен парад.На националния си празник французите честват щурмуването на Бастилията на 14 юли 1789 - един от най-ярките моменти в отхвърлянето на монархията, станало известно като Френската революция.Американският президент се намира във Франция по покана на Макрон още от вчера. Визитата му, както и честванията в столицата бяха придружени с безпрецедентни мерки за сигурност. Прочутият булевард \"Шан-з-Елизе\" и площад \"Конкорд\" бяха опразнени 2 часа преди началото на церемониите.Президентът Макрон най-напред мина по булеварда в отворен армейски автомобил, а впоследствие се присъедини към съпругата си Брижит и премиера Едуард Филип, които вече бяха посрещнали Доналд и Мелания Тръмп в официалната ложа.В парада, преминал между Триумфалната арка и \"Конкорд\", взеха участие над 3700 военни, 210 единици мобилна техника, 240 коня на Републиканската гвардия, 29 хеликоптера и 63 военни самолета. Сред последните бяха и 6 изтребителя F16 на американската армия.По случай 100-годишнината от американската подкрепа част от шествието бяха танкове и камиони от Първата световна война.След парада Емануел Макрон замина за Ница, където точно преди една година в  - прегазени и убити камион, шофиран от джихадист.Паралелно с празника стотици души излязоха в Париж на протест против реформите в социалната сфера на президента Емануел Макров и визитата на Тръмп. Протестиращите се събраха на площад \"Клиш\" в северозападната част на Париж.", "date": "2017.07.14", "title": "Франция отбеляза Деня на Бастилията пред погледа на Тръмп"}
{"url": "https://news.bg/crime/politsai-hvanaha-polovin-kilogram-droga-po-sofiyskite-ulitsi.html", "text": "Полицаите в столицата заловиха над 560 грама наркотични вещества в хода на специализирани операции от сектор \"Наркотици\" по противодействие на наркоразпространението.Спецоперациите са проведени на 10, 11 и 12 юли. В хода на оперативните действия полицаите са намерили и иззели 169.16 грама амфетамин, 32 грама хероин, 180. 85 грама марихуана, 15.7 грама кокаин и 1.66 грама хашиш. Предстои да излезе и резултатът от назначената експертиза относно 161.35 грама прахообразно вещество.Акциите са проведени на различни адреси в столицата. Задържани 13 мъже и жени, съпричастни към съхранението и разпространението на дрогата. След доклад по събраните материали в Софийска градска прокуратура спрямо шестима от задържаните са повдигнати обвинения. Те са с наложена мярка за неотклонение \"задържане под стража\". Останалите задържани са разпитани пред съдия и освободени.В сряда, 12 юли, на столичния булевард \"Александър Стамболийски\", след покупко-продажба на дрога са задържани 6 криминално проявени столичани - Д.В. (26 г.), Г.Л. (26 г.), С.С. (33 г.), Ц.Н. (37 г.), С.Н. (31 г.) и Х.В. (28г.). Арестувани са и други двама - Н.Р. (28 г.) и С.М. (26 г.). При последвалите обиски и претърсвания полицаите намерили различни по вид и размер хартиени и полиетиленови сгъвки, съдържащи различни вещества и 23 таблетки.Ден по-рано, на 11 юли, по получен сигнал, на булевард \"Гоце Делчев\" органите на реда задържали криминално проявените Д.Т. (31 г.), Е.Д. (44 г.). Задържан е и Н.К.(49 г.), който до момента е бил неизвестен на властите. При предприетите обиски и претърсвания полицаите намерили и иззели множество хартиени и полиетиленови сгъвки, съдържащи различни по вид вещества, мобилни телефони, боен пистолет и електронни везни. Спрямо тримата мъже са повдигнати обвинения.На сутринта на 10 юли, понеделник, след покупко-продажба на дрога в столичния квартал \"Света Троица\", спецполицаите задържат клиента К.Ч. (32 г.), дилъра И.Н. (49 г.), и приятелката му К.Д. (34г.). При обиск и претърсвания на автомобилите и жилищата на задържаните полицаите намерили и иззели множество различни по вид и форма разфасовки, съдържащи прахообразни вещества, тревиста маса, мобилни телефони и пари. Срещу И. Н. е повдигнато обвинение.", "date": "2017.07.14", "title": "Полицаи хванаха половин килограм дрога по софийските улици"}
{"url": "https://news.bg/int-politics/nova-chistka-v-turtsiya-za-godishninata-ot-opita-za-prevrat.html", "text": "Поредна чистка в Турция коства постовете на повече от 7000 полицаи, чиновници и преподаватели, предаде \"Ройтерс\".Това се случва година след опита за преврат срещу властта, при който загинаха 250 души, други 50 000 бяха арестувани, а 150 000 - уволнени. Чистка се провежда през изминалата година на всички нива в държавата, а властите въведоха веднага и удължиха няколко пъти извънредното положение. Припомняме, че Турция държи отговорен за случилото се духовника в изгнание Фетуллах Гюлен. Анкара вижда клонове на организацията ФЕТО навсякъде по света. Случилото се в Турция преди една година не бе военен преврат, а добре организирана тайна организация от терористичен характер. С тези думи турският посланик Сюлейман Гьокче започна днес пресконференцията по повод годишнината от опита за неуспешен преврат в Турция.\"Това може да се случи също във вашата страна, затова ви съветвам да бъдете изключително бдителни\", предупреди Гьокче.", "date": "2017.07.14", "title": "Нова чистка в Турция за годишнината от опита за преврат"}
{"url": "https://news.bg/int-politics/likvidiran-e-liderat-na-islyamska-darzhava-v-afganistan.html", "text": "При операция на американската армия е бил ликвидиран лидерът на местното крило на \"Ислямска държава\" в Афганистан Абу Сайед, предаде CNN. Това е станало на 11 юли в провинция Кунар. Загинали са и други джихадисти. Това гласи съобщението на говорител на Пентагона. За трети път в рамките на година групировката губи лидера си. ", "date": "2017.07.14", "title": "Ликвидиран е лидерът на \"Ислямска държава\" в Афганистан "}
