{"url": "https://news.bg/world/izrael-udari-hamas-sprya-parite-za-gaza-ot-katar.html", "text": "Израелската армия е ударила във вторник позиции на радикалното палестинско движение Хамас в Ивицата Газа. Въздушните удари са в отговор на нападение срещу израелски военни. Войник е бил ранен при стрелба в Газа. Това съобщиха израелски медии. Премиерът Бенямин Нетаняху спря пари, идващи от Катар. Това е трети транш от средства, предназначени за размирните палестински територии в Газа. Те трябва да поемат заплащането на държавните служители и разходи за гориво. Там обаче насилието е всекидневно и израелските военни често стават мишена на нападения и по време на палестински протести по границата. Тел Авив вини Хамас за размириците, а самото движение открито призовава към нападения срещу Израел. Миналата година Тел Авив не успя да прокара резолюция срещу Хамас в ООН, но обяви за успех самото гласуване на такъв документ.Припомняме, че последната вълна на насилие започна през март миналата година. Около 240 са жертвите от палестинска страна.Допълнително обтегна отношенията решението на някои държави да признаят Йерусалим за столица на Израел, след като за него спорят и палестинците.", "date": "2019.01.22", "title": "Израел удари Хамас, спря парите за Газа от Катар "}
{"url": "https://news.bg/world/iskame-miren-dogovor-s-yaponiya-obyavi-putin-sled-3-chasovi-pregovori-s-abe.html", "text": "Русия потвърждава интереса си да подпише мирен договор с Япония на базата на Декларацията от 1956 г.Това съобщи руският президент Владимир Путин след разговори с японския премиер Шиндзо Абе в Москва, информира ТАСС.\"Естествено, ние обсъдихме перспективата за сключване на мирен договор. Потвърждаваме интереса си да се подпишем под такъв документ\", обяви той.Путин припомни, че на  двете страни са се съгласили да продължат преговорите на базата на съвместната декларация между Съветския съюз и Япония от 1956 г., която преди всичко предвижда сключване на мирен договор.Той отбеляза, че по време на днешната среща са \"отделили много време\" по въпроса за мирен договор.Руският президент изтъкна, че до подписването на мирен договор между Русия и Япония има да се свърши още много работа.Всяко споразумение за прекратяване на териториалния спор с Япония трябва да бъде подкрепено от обществото, смята Путин.Пред нас все още има много работа за създаване на условията за постигане на решение, приемливо и за двете страни, поясни руският държавник и добави: \"Разбира се, решенията, предложени от преговарящите, трябва да бъдат приети от народите на Русия и Япония, подкрепени от обществата на нашите две страни\".Социологическите проучвания показват, че повечето руснаци са против идеята Русия да предаде контрола над островите, за да постигне мирен договор.Абе каза от своя страна, цитиран от \"Ройтерс\", че външните министри на двете държави ще проведат среща през февруари.Премиерът на Япония съобщи още, че страните са се договорили да развият сътрудничеството между военните министерства на двете държави. По думите му за юни 2019 г. е планирана нова среща с Путин.Двамата обсъдиха и икономическото сътрудничество. Преговорите между Путин и Абе продължиха повече от три часа.По време на разговорите се проведоха няколко демонстрации пред японското посолство в Москва в протест срещу връщането на островите. Един от протестиращите носеше плакат \"Не гласувахме, за да продаваме островите\".Според левия активист Сергей Удалцов 11 протестиращи са задържани от полицията.Москва и Токио от десетилетия провеждат консултации с цел изработване на мирен договор за прекратяване на Втората световна война между тях. Основна пречка се явява принадлежността на южната част на Курилите. След края на войната архипелагът е включен в състава на Съветския съюз. Но Япония има претенции към някои острови.Япония настоява за сключване на мирен договор с Русия, който ще сложи край на спор за Курилските острови, превзети от съветските войски през последните дни на войната.Островите са известни като Южните Курили в Русия и Северните територии в Япония. Русия заявява, че Токио първо трябва да признае руския суверенитет над островите, за да постигне напредък за провеждане на мирни преговори.", "date": "2019.01.22", "title": "Искаме мирен договор с Япония, обяви Путин след 3-часови преговори с Абе"}
{"url": "https://news.bg/economics/iskame-evropari-za-novi-10-km-na-sofiyskoto-metro-i-9-stantsii.html", "text": "България ще търси еврофинансиране за изграждането на нови 10 километра на метрото в София. Вече има изготвен проект за кандидатстване за следващия програмен период, който предвижда столицата ни да се сдобие с 9 нови метростанции. Това заяви пред журналисти в Брюксел зaм.-диpeĸтopът нa yпpaвлeниe \"Инвecтициoннa дeйнocт\" в \"Meтpoпoлитeн\" д-p Aнгeл Джopгoв, който взе участие в семинар за новата многогодишна финансова рамка на ЕС 2021 - 2027 година.В проекта е предвидено да бъдат изградени 3 метростанции по булевард \"Владимир Вазов\". Останалите 6 нови станции са планирани като отклонение на третия метролъч при квартал \"Гео Милев\" до зала \"Арена Армеец\", както и по булевард \"Цариградско шосе\", като станция е предвидена и до The Mall. Ако проектът бъде приет, строителството по тези спирки се планира да започне през 2021 година и да продължи около 4 години.Изготвен е проект и за още две метростанции в квартал \"Люлин\" - до \"Околовръстното шосе\". Финансирането на този проект е далеч от сигурно, но ако бъде осигурено, това ще се случи заедно с разширяването на булевард \"Царица Йоана\", посочи още Джоргов.Друга метростанция се предвижда в \"Младост\" - продължение на линията до \"Бизнес парка\", която да стига до Симеоновския лифт.Прогнозата на \"Метрополитен\" е, че с изграждането на трите лъча до 2027 година общата дължина на метрото ще достигне до 67 километра. За равносметка, през 2016 година дължината на метрото е била 40 километра. По този начин щели да се намалят 90 хиляди тона вредни емисии във въздуха на столичани.По думите на Джоргов третия метролъч върви в срок - станциите между булевард \"Владимир Вазов\" до \"Красно село\" ще бъдат готови и ще функционират до есента на настоящата 2019 година. Проектът е готов на 80%, като евросредствата по него са в размер на 273.52 милиoнa евро от общо 398.19 милиона евро.", "date": "2019.01.22", "title": "Искаме европари за нови 10 км на софийското метро и 9 станции"}
{"url": "https://news.bg/politics/obshtestvenitsi-podkrepyat-dzhambazki-za-oshte-edin-mandat-v-ep.html", "text": "Общественици издигнаха кандидатурата на Ангел Джамбазки за евродепутат за предстоящите евроизбори. Това стана в зала \"Овална\" на БЧК, съобщиха от ВМРО. Ангел Джамбазки е евродепутат и в сегашния ЕП. Той е и заместник-председател на ВМРО.Сред одобрилите кандидатурата на Джамбазки са: режисьорът Андрей Слабаков, експертът по национална сигурност и бивш парламентарен секретар на МО проф. Христо Смоленов, доц. Йордан Панов - човек на годината за 2017, проф. Руслан Костов, доц. д-р Александър Гребенаров, проф. Симеон Ананиев, проф. Ганчо Ганчев, ген. Радослав Пешлеевски, Явор Цаков, Сдружение \"Клъстър за зелен транспорт\", \"Национален консервативен форум\", \"Балкански център за устойчивост и екоинженеринг\" и други.На обсъждането присъстваше и Ангел Джамбазки. Той определи теми, по които има нужда от тяхната подкрепа - нулева миграция, затваряне на външните граници на ЕС, политика към новите мюсюлмански общности. През достойни преговори може да се достигне до равновесие, смята той.По думите му причината за Брекзит - излизането на Острова от ЕС е опитът на Брюксел да определя начина на живот на хората във Великобритания.По време на събитието беше прочетена декларация. \"Не забравяме принадлежността на страната си към Европейския съюз и НАТО, вярвайки, че България и Македония имат не само общо минало, но и общо бъдеще\", се казва в преамбюла на текста.Акцентира се на спиране на безконтролната миграция. Трябва да защитим страните си, трябва да попречим на Брюксел в самоубийството на Европа, трябва да спрем заличаването на националните държави, трябва да чуем гласа на народите си, да спрем разпространението на либералния фашизъм, трябва да спрем своеобразната война в Европа и циганизацията на България, се казва в декларацията.\"Възрожденският, европейски патриотизъм е бъдещето на България. Политиката на разума е бъдещето на Европа. Само така Европа все по-малко ще зависи от Изток, или от Запад, а ще разчита на собствените си сили. Защото ще се осланя не на фалшивия либерален проект, а на националните си истории и традиции\", се казва в декларацията.Според тях консервативната вълна не е антиевропейска.Европа е носител на християнски ценности и че е място на разум и солидарност, а не на социални утопии, религиозен фундаментализъм и каквито и да било политически крайности, се изтъква в документа.Авторите му акцентират на патриотизма като алтернатива за България и за Европа.\"Европа трябва да покаже един стандарт в западната и източната си част. Трябва да сложи ясна и непреодолима граница за хора и държави, които не спазват нейните ценности. И тази граница е България. Ние сме преден пост на цивилизования, правовия свят. И затова нашата отговорност е двойна\", пишат авторите на декларацията.Те очакват България да поведе Балканите към една нова Европа. Това е основният им мотив да застанат зад кандидатурата на Ангел Джамбазки.", "date": "2019.01.22", "title": "Общественици подкрепят Джамбазки за още един мандат в ЕП"}
{"url": "https://news.bg/world/asad-otmenya-vizi-za-diplomati-ot-es-iska-vrashtane-na-posolstva-v-damask.html", "text": "Сирийският президент Башар Асад отмени специалните визи за дипломати от ЕС, съобщи \"Ройтерс\", като цитира източници в ЕС. Целта му е да принуди страните от Съюза да върнат посолствата си в Дамаск, убедени са дипломати, пожелали анонимност. От началото на войната в Сирия през 2011 година, много страни използват ливанската столица Бейрут и като протест срещу властта в Сирия. С действията си Асад ще затрудни дипломатите, които често пътуват между Ливан и Дамаск. Така обаче ще бъдат затруднени и хуманитарните операции в страната, в които участие взима Европейската комисия. Цитират се предоставените от нея 800 млн. евро за хуманитарна помощ за сирийците. Все още от сирийска страна няма официален коментар защо от януари визите са отменени. Припомняме, че преди ден Съветът на ЕС .Брюксел добави в списъка 11 сирийски бизнесмени и пет организации. Те са замесени в строителството на луксозни жилища и други проекти на режима, от които печелят или оказват подкрепа на правителството.Така общо в списъка влизат 270 души и 72 компании. Наложена е забрана за пътуване и замразяване на активи. Санкциите срещу Сирия засягат петролния сектор, инвестициите, активи на Централната банка на Сирия, износ на оборудване и технологии и други.Първите рестрикции са приети през 2011 година. ", "date": "2019.01.22", "title": "Асад отменя визи за дипломати от ЕС, иска връщане на посолства в Дамаск "}
{"url": "https://news.bg/politics/ataka-kontraatakuvat-na-valeri-simeonov.html", "text": "Днешното заседание е провалено от депутатите от НФСБ, които не са присъствали. Това се посочва в прессъобщение от пресцентъра на \"Атака\" във връзка с насрочено заседание на ПГ на ОП от 17 часа.В прессъобщението се посочва, че на заседанието \"присъства ръководството на ПП \"Атака\", но нямаше нито един депутат от НФСБ, с което те провалиха кворума на заседанието\".С прессъобщението явно се  от миналата седмица, че няма как да си говори с Волен Сидеров, тъй като последният не присъства.Миналата седмица се завъртя поредният сюжет около патриотите и стабилността на т.нар. малка коалиция във връзка с евентуално предложение Симеонов да стане съпредседател на групата на ОП в парламента, след като  и се върна като народен представител.Според информации депутатите от \"Атака\" са категорично против. Това влиза в сблъсък, след като още през лятото В друго прессъобщение от \"Атака\" Волен Сидеров атакува журналист от БНР заради проведено интервю днес по националаната медия.В отворено писмо до директора на БНР Велев, Сидеров го поздравява за \"постигнатия изключителен резултата в историята на журналистиката\", тъй като журналистът Снежана Иванова била прекъснала лидера на \"Атака\" 63 пъти за 19 минути.\"Виждаме, че 44-те млн. лв., които се отделят за издръжката на БНР, не отиват напразно. Дерзайте!\", заявява Волен Сидеров.", "date": "2019.01.22", "title": "\"Атака\" контраатакуват на Валери Симеонов"}
{"url": "https://news.bg/crime/tsigani-napadnaha-lekari-i-vav-veliko-tarnovo.html", "text": "Поредно нападение над лекарски екип стана във вторник следобед. Този път инцидентът е във Великотърновската болница, в Центъра по хемодиализа, съобщи БГНЕС.От хемодиализния център е  жена в критично състояние. Докато лекарите се опитвали да стабилизират пациентката, близките на жената - двама мъже и жена от ромски произход, нахълтали в залата и започнали да нападат и заплашват медиците.Междувременно жената издъхнала. Нападателите станали още по-агресивни. На мястото веднага пристигнала полиция и се наложило мъжете и жената да бъдат изведени със сила.Очаква се от областната болница във Велико Търново да подадат жалба в съда. \"Това е недопустимо поведение в обществото ни\", заяви д-р Сибила Маренова, началник ОАИЛ МОБАЛ \"Д-р Стефан Черкезов\" - Велико Търново.Припомняме, часове по-рано  в Горна Оряховица. Медиците от Горна Оряховица заплашиха с .", "date": "2019.01.22", "title": "Цигани нападнаха лекари и във Велико Търново"}
{"url": "https://news.bg/world/kristalina-georgieva-posochi-chetiri-prichini-zashto-nyakoi-darzhavi-sa-v-losho-sastoyanie.html", "text": "Изпълняващият длъжността президент на Световната банка Кристалина Георгиева взе участие на Световния икономически форум в Давос.По време на панел за инвестирането в нестабилни държави тя отбеляза, че има четири основни причини защо някои държави са в лошо състояние: конфликт, климатичните промени, високият ръст на населението и лошо управление.Един от най-добрите начини да се подобрят нещата е като се даде власт на жените, смята тя, цитирана от \"Гардиън\". В кризисна среда вие давате чувство за сила на жените и получавате по-добър шанс за мир, поясни Кристалина Георгиева.Дейвид Милибанд, бивш външен министър на Великобритания, заяви пред същия панел, че разселването на хора се разглежда като краткосрочен проблем, който реално е дългосрочен проблем.\"По-вероятно е хората да бъдат разселени за 17 г., отколкото за 17 месеца\", подчерта той.", "date": "2019.01.22", "title": "Кристалина Георгиева посочи четири причини защо някои държави са в лошо състояние"}
{"url": "https://news.bg/health/petstepenen-e-kontrolat-na-resheniyata-na-lekarite-ot-telk.html", "text": "Лекари от териториалните експертни лекарски комисии обясниха, че внимателно защитават процента на неработоспособност, който предписват. \"Носим персонална отговорност - дори не болницата, не Лекарския съюз - лично ние като физически същества отговаряме, а не като колективен орган\", обясни лекарка от ТЕЛК.Повод за тяхната реакция е разследване на прокуратурата за неистински решения за ТЕЛК.Сами себе си ограничаваме в ТЕЛК-комисиите, допълва и нейна колежка. Тя представи многостепенния контрол, който се прилага върху решенията им - има втора проверка от РЗИ, след това - НОИ, след тях - НЕЛК, след това може да се обжалва от Административен съд и след това - от Върховния административен съд (ВАС). \"Не мога да си представя повече контрол от този\", каза лекарката.Ако отпадне нашият процент, който дава основание за отпускане на пенсия, контролните органи на НОИ ни правят персонални ревизионни актове. Ние връщаме парите, които лицето е получавало, ако се установи, че няма право на инвалидна пенсия. Събират се крупни суми от нашите заплати, каза медикът, обяснявайки, че те биха изплатили тези суми, ако са отпуснати неправилно.Нямаме механизъм, по който да открием до каква степен предоставените заболявания по документи са истина, пояснява член на ТЕЛК.\"Ехокардиография, коронарография откриват изменения на сърцето - няма как да докажа, че този документ е фалшив. Няма как да докажа, че тази коронарография описва стеснен коронарен съд, а той не е толкова стеснен\", дава пример лекарката.", "date": "2019.01.22", "title": "Петстепенен е контролът на решенията на лекарите от ТЕЛК"}
{"url": "https://news.bg/world/volvo-izteglya-200-000-avtomobili-zaradi-tehnicheski-problemi.html", "text": "Компанията Volvo изтегля 200 000 автомобили заради технически проблеми, предаде Fox. Говорител на компанията е съобщил, че е бил открита неизправност, свързан с горивото и риск то да изтича в двигателя. За момента клиенти не са съобщили за инциденти. Колите обаче се изтеглят превантивно за ремонт. Собствениците на автомобилите ще бъдат уведомени и разходите по поправката ще бъдат поети от Volvo. Компаниятапо подобен начин при констатиран проблем със свои автомобили. ", "date": "2019.01.22", "title": "Volvo изтегля 200 000 автомобили заради технически проблеми "}
{"url": "https://news.bg/world/dnk-izsledvane-razvencha-teoriya-che-rudolf-hes-e-imal-dvoynik.html", "text": "Развенчаха дългогодишна конспиративна теория, че нацисткият военнопрестъпник Рудолф Хес е сменен от двойник в затвора, пише \"Гардиън\".От години се разпространяват слухове, че затворникът, известен като Шпандау #7, в берлинския затвор \"Шпандау\" е двойник на заместника на фюрера на Третия райх.Но сега учени обявиха, че анализ на кръвни проби от Шпандау #7 и от роднина на Хес окончателно развенчават теорията - 99,9% съвпадение. Затворникът е Рудолф Хес.Изследването е направено от университета в Залцбург.Хес е заловен след полет до Шотландия през 1941 г. Той се е надявал да сключи мирен договор с Великобритания. Задържан е на няколко места преди да бъде осъден на Нюрнбергските процеси на доживотен затвор. Вкаран е в затвора \"Шпандау\" през 1947 г. и остава до 1987 г., когато се самоубива.Но изниква конспирацията, че Хес е имал двойник. Авторите на изследването твърдят, че личният му лекар в затвора е сред тези, които са вярвали в теорията.Кръвната проба за анализа от Шпандау #7 е от 1982 г.Тялото на Хес е изровено и кремирано през 2011 г., за да се избегнат неонацистки поклонения.", "date": "2019.01.22", "title": "ДНК изследване развенча теория, че Рудолф Хес е имал двойник"}
{"url": "https://news.bg/world/masovi-protesti-sreshtu-maduro-vav-venetsuela.html", "text": "24 часа, след като венецуелската опозиция призова към протести срещу президента Николас Мадуро и задълбочаващата се криза в страната, те вече са факт, предадоха световните информационни агенции. Само в столицата Каракас полицията е арестувала около 30 демонстранти. Съобщава се за сблъсъци между демонстранти и полиция. Стигнало се е до вандалски акции и палежи. Искаме Мадуро да си тръгне, са заявили протестиращи за медиите. Те бяха оглавени от Хуан Гуайдо, настоящ председател на парламента, който е спряган за новия президент на страната. Той заради призивите си за протести, но след това бе освободен. Вицепрезидентът на САЩ Майк Пенс призова венецуелците да протестират и нарече президента \"диктатор\". С вас сме, написа на испански Пенс в \"Туитър\". Ще възстановим демокрацията в страната. Припомняме, че все повече страни в региона обявяват, че не признават Мадуро за президент и го обявяват за диктатор. Те са готови да признаят Гуайдо за държавен глава. Самият той пожела да поеме властта. Мадуро, най-големият идеологически враг на САЩ в Латинска Америка, обвини Вашингтон, че стои зад атаките срещу него и се опитва да го убие.Протестите се очаква да продължат и в сряда. Припомняме, че 23 януари не е случайно избрана дата за демонстрациите. На този ден през 1958 г. във Венецуела е свален режимът на Маркос Перес Хименес.Годишната инфлация във Венецуела достигна 2 млн. процента.Около 3 лн. души са имигрирали от бедността във Венецуела от 2015 година насам.", "date": "2019.01.22", "title": "Масови протести срещу Мадуро във Венецуела "}
{"url": "https://news.bg/world/irlandiya-iska-predpazen-mehanizam-i-pri-brekzit-bez-sdelka.html", "text": "Премиерът на Ирландия Лео Варадкар заяви, че дори и Великобритания да напусне ЕС без споразумение, Лондон и Дъблин ще трябва да договорят подобен предпазен механизъм, за да се гарантира, че Белфасткото споразумение се спазва, съобщават британски медии.\"Трябва да договорим споразумение за митническите проверки и регулациите, за да няма \"твърда\" граница\", подчерта министър-председателят. Той добави, че такова споразумение вече съществува във формата на предпазен механизъм.\"Имаме предложение, което работи. Трябва да го подкрепим\", поясни Варадкар.", "date": "2019.01.22", "title": "Ирландия иска предпазен механизъм и при Брекзит без сделка"}
{"url": "https://news.bg/world/sayuznik-na-farazh-chernokozhite-mazhe-sa-svarzani-s-nasilie-zaradi-visokiya-testosteron.html", "text": "Бивш активист от Партията за независимост на Великобритания, който си партнира с Найджъл Фараж в кампания за създаване на нова политическа партия в подкрепа на Брекзит твърди, че престъпленията и липсата на баща в семействата сред чернокожите мъже е заради високи нива на тестостерон. Катрин Блейклок също твърди, че по-ниските постижения на чернокожите в образованието могат да имат биологична основа, пише \"Гардиън\".Тя също така изрази безпокойството си от \"мюсюлмански анклави\". Блейклок смята, че хранителните банки трябва да бъдат премахнати, защото създават \"зависимо и затлъстяло население\".Блейклок е бивш кандидат за депутат и говорител по икономически въпроси на Партията за независимост на Великобритания.Фараж се закани да участва на парламентарни, местни и европейски избори с нова партия, ако Брекзит бъде спрян.Блейклок напусна Партията за независимост на Великобритания през декември. Тя последва Фараж, след като настоящият лидер на партията ", "date": "2019.01.22", "title": "Съюзник на Фараж: Чернокожите мъже са свързани с насилие заради високия тестостерон"}
{"url": "https://news.bg/regions/3000-lv-globa-za-otglezhdane-na-diva-kotka-vkashti.html", "text": "До 3000 лв. е глобата за отглеждане на дива котка вкъщи, припомни bTV. Поводът е скандалът, който гръмна тези дни около каракала, който  из Пловдив. Снимки от разходката се появиха в социалните мрежи. До инциденти не се стигна. Собственичката му твърди, че животното е много кротко, а тя не знаела, че отглеждането му в домашни условия е незаконно в страната ни. Тя е представила и документи за закупуването на каракала, но според законите няма право да го притежава. Нено Димов, министър на околната среда и водите, трябва да отговори за разхождащия се из Пловдив каракал. Това заяви по-рано днес Явор Гечев от \"Четири лапи\" за Нова телевизия.Гечев посочи, че женските от този вид котки стигат 13-14 кг, а мъжките и до 20 кг. Той бе категоричен, че отглеждането на такива животни в домашни условия е опасно.От РИОСВ Пловдив засега отказват коментар.", "date": "2019.01.22", "title": "3000 лв. глоба за отглеждане на дива котка вкъщи"}
{"url": "https://news.bg/comments/iran-sreshtu-izrael-drugata-voyna-v-siriya.html", "text": "Ако войната между Башар Асад и неговите опоненти в Сирия е на път да приключи, след осем години на опустошителен конфликт, който остави повече от 360 000 убити и милиони бежанци, и ако терористичната организация Ислямска държава загуби провъзгласения през 2014 г. халифат между Ирак и Сирия, то в Леванта набира скорост още една война. Тя противопоставя израелските военновъздушни сили на елитните части \"Ал- Кудс\" (поделението за външни операции на Иранската революционна гвардияИ наскоро преживя нов подем, коментира френското издание Le Point.В нощта срещу понеделник Израел проведе поредица от въздушни удари срещу няколко стратегически обекта на Пасдаран (Иранската революционна гвардия/)в Сирия, убивайки 11 бойци, включително двама сирийци, според Сирийската обсерватория за правата на човека, неправителствена организация с широка мрежа от местни източници. \"Въздушните сили снощи нанесоха тежък удар на иранските цели в Сирия, след като Иран изстреля ракета срещу Израел\", заяви израелският премиер Бенямин Нетаняху на церемония по откриване на ново летище близо до Червено море. \"Няма да допуснем такава агресия, както и усилията на Иран да се установи военно в Сирия.\"Твърдост след тревогатаТвърдост, която контрастира с тревогата, която предизвика в Израел изненадващото решение преди месец на Доналд Тръмп да изтегли своите 2 000 специални части от Сирия, откривайки пътя за Ислямската република и шиитските й милиции. \"Всички, които се чудеха дали Израел ще реагира срещу Иран, след изявленията на Доналд Тръмп имат своя отговор\", заяви дипломатически източник.Според израелската армия напрежението е ескалирало в неделя. Видеоклип, публикуван от акаунта на израелските въоръжени сили (ЦАХАЛ) в Туитър, показва как израелски туристи карат ски по склоновете на планината Хермон в израелски зимен курорт в анексираните Голански възвишения, когато внезапно са изненадани от светлинна експлозия в небето, последвана от втора. За ЦАХАЛ това е \"иранска ракета, изстреляна от ирански войници,\" която беше \"заловена от противовъздушната система Iron Dome\".Противно на навиците си рядко да коментира военните си операции извън граница, този път израелската армия се погрижи точно да информира в реално време в Туитър как е отговорила на провокацията. ЦАХАЛ публикува имената и снимки на всички обекти на революционната гвардия, които удари в Сирия: складове за боеприпаси, военна база, разположена на международното летище в Дамаск, обект на силите на иранското разузнаване, както и военно-тренировъчен лагер на Техеран. \"Ракетата, изстреляна по Израел, беше от район, където руснаците ни бяха обещали, че няма да има иранска военна сила. Но именно самата Пасдаран е изстреляла оръжието, казва дипломатически източник. Малко след това акаунтът на ЦАХАЛ в Туитър публикува видео, в което израелските военни самолети унищожават целева батарея на противовъздушната отбрана на Дамаск.Развоят на събитията обаче е коренно различен според версията на Русия, която заедно с Иран, е един от основните съюзници на сирийския режим. Според руското министерство на отбраната, цитирано от официалната информационна агенция \"Спутник\", именно израелските военни самолети са започнали военните действия, които според Москва са причинили смъртта на четирима сирийски войници. Според Националния център за управление към руското министерство на отбраната, ЦАХАЛ е извършил първото нападение в неделя сутринта, отблъснато от противовъздушната отбрана на Сирия (руско производство), която \"свали седем ракети в южна Сирия\". (Иранската ракета беше изстреляна в неделя следобед около 15 часа)Пак според Москва, втората израелска атака е извършена през нощта, като този път сирийската ПВО е унищожила \"повече от 30 крилати ракети и управляеми въздушни бомби\". От своя страна, официалната сирийска информационна агенция Сана заяви, че е неутрализирала \"десетки вражески цели\", излъчвайки в подкрепа на своите изявления кадри на огромни експлозии, които осветяват нощното небе над Дамаск в неделя, което според нея е било доказателство за влизане в действие на сирийската противовъздушна отбрана. Тази информация не беше потвърдена от ЦАХАЛ.Въпреки това Русия засега не реагира прекомерно на новата израелска атака в Сирия. На 17 септември се случи сериозен инцидент между двете страни, когато нахлуването в Сирия на израелските военни самолети отприщи ответния огън на сирийската ПВО, която свали руски военен самолет с петнадесет пътници на борда. Тогава Москва се съгласи да достави на Дамаск по-новата си ракетна система С-300, което усложнява задачата на ЦАХАЛ в Сирия. Оттогава израелската армия значително е намалила операциите си срещу ирански цели в Сирия.Иран беше първата чуждестранна държава, която се притече на помощ на Башар Асад, когато беше разтърсен от народния бунт през пролетта на 2011 г., като изпрати стотици военни \"съветници\" (членове на Революционната гвардия) и хиляди шиитски бойци в Сирия (ливански членове на Хизбула, афганистански, иракски или пакистански милиционери), за да се борят срещу сирийския бунт и да спасят сирийския президент. \"Иран дойде в Сирия по покана на легитимното правителство и затова присъствието му е законно, за разлика от Израел, който нарушава въздушното пространство на суверенна държава\", казва професорът по политически науки от Университета в Техеран Хамзе Сафави. Основна подкрепа на сирийския режим по суша (Русия работи предимно във въздуха), Ислямската република се възползва от възможността да се установи в Сирия. \"Основната цел на Иран е да създаде транзитен маршрут, железопътен и автомобилен транспорт, за да донесе петрол и електричество от Техеран в Средиземно море\", заявява още Сафави.Иранското присъствие на прага на Израел е казус бели за Тел Авив, особено след като Иран се възползва от сирийския конфликт, за да създаде бази в Сирия и да прехвърли прецизни ракети на своя съюзник Хизбулла. \"Башар Асад дължи оцеляването си на актьори, чийто основен интерес е конфликтът с Израел\", казва израелски дипломат. \"Хизбулла е престанала да бъде ливанска милиция, за да стане ирански инструмент\", продължава той. \"Проблемът е, че тези двама участници се възползват от сегашната слабост на Асад за заличаване на границата между Ливан и Сирия. За нас голямата стратегическа опасност е отварянето на втори фронт в Сирия, в допълнение към този в Ливан.\"Премахване на ционисткия режимИстинска \"червена линия за Израел\", рискът от устойчиво иранско внедряване в Сирия подтикна еврейската държава да вземе на мушка \" хиляди цели\" на Иран и Хизбулла в Сирия от януари 2013 г., според началника на Генщаба на израелската армия Гади Айзенкот. Ако тези удари, които са убили десетки, не са били коментирани в миналото, поради риск от отмъщение, сега те са \"прекалено медийни\". По този повод израелският премиер, който е в кампания за преизбирането му начело на правителството на парламентарните избори на 9 април, каза в понеделник в Туитър, че няма да пренебрегне \"подобни актове на агресия, докато Иран се опитва да се установи военно в Сирия и след ясните изявления на Иран, че иска да унищожи Израел, както наскоро обяви командир на иранските военновъздушни сили\" .\"Днес двете страни се борят помежду си директно в Сирия\", каза Хамзе Сафави, който е много добре запознат с дейностите на Иран в Леванта. \"Но докато Израел се базира на твърде преувеличеното медийно отразяване на ударите си, за да оправдае офанзивата си по-добре в очите на света според т. нар. превантивна доктрина, Иран предпочита да запази мълчание и да изпрати послание до израелците: няма да толерира да бъде едностранно атакуван от Израел, без да отговаря. \" В понеделник Техеран изпрати ясен отговор на израелските предупреждения. В изявление бригаден генерал Азиз Насирзаде, човекът, ръководещ военновъздушните сили на Иран, избухна: \"Младежите във военновъздушните сили са готови и искат да се изправят срещу ционисткия режим и да го изтрият от земята.\"", "date": "2019.01.22", "title": "Иран срещу Израел - другата война в Сирия"}
{"url": "https://news.bg/bulgaria/nfsb-ot-ataka-podvezhdat-mediite-za-zasedaniyata-na-patriotite.html", "text": "От \"Атака\" подвеждат медиите за заседанията на Парламентарната група на Обединени патриоти. Това твърдят в изявление от НФСБ. Заседанията на парламентарната група не са редовни, а се организират епизодично по решение на прeдседателя на групата Волен Сидеров. От партия \"Атака\" не е присъствал никой - за кратко е дошъл Десислав Чуколов с екип на телевизия \"Алфа\", като е напуснал стаята на групата ОП веднага след приключване на снимките.НФСБ определя  като некоректно и подвеждащо медиите. За съжаление, проблемите в организацията и ръководството на парламентарната група видимо очакват своето решаване. Това се казва в декларацията, разпространена до медиите. Повод за него станаха твърдения на лидера на \"Атака\". Според тях, днешното заседание на групата е провалено от депутатите от НФСБ, които не са присъствали. В прессъобщението се посочва, че на заседанието \"присъства ръководството на ПП \"Атака\", но нямаше нито един депутат от НФСБ, с което те провалиха кворума на заседанието\"Явно се  от миналата седмица, че няма как да си говори с Волен Сидеров, тъй като последният не присъства.Миналата седмица се завъртя поредният сюжет около патриотите и стабилността на т.нар. малка коалиция във връзка с евентуално предложение Симеонов да стане съпредседател на групата на ОП в парламента, след като  и се върна като народен представител.", "date": "2019.01.22", "title": "НФСБ: От \"Атака\" подвеждат медиите за заседанията на Патриотите "}
{"url": "https://news.bg/health/nova-aparatura-za-hemodializa-ochakva-bolnitsata-v-dobrich.html", "text": "Седем нови хемодиализни апарата очаква многопрофилната болница в Добрич, предаде БНР. Апаратурата трябва да пристигне до месец.Здравното заведение е обявило обществена поръчка и за нов скенер. Тя обаче се обжалва пред Комисията за защита на конкуренцията.Припомняме, в края на миналата година  в общ размер на 770 000 лв. за закупуването на хемодиализната техника.По думи на директора на многопрофилната болница д-р Светозар Байчев договорът за новата апаратура вече е подписан и тя се очаква до средата на месец февруари.Общо 600 000 лева от отпуснатата субсидия са предназначени за закупуването на 32-срезов компютърен томограф. Обществената поръчка за него обаче в момента се обжалва пред Комисията за защита на конкуренцията.Остатъкът от целевите средства в размер на 40 000 лева ще отидат за специализирано медицинско оборудване на патологията.", "date": "2019.01.22", "title": "Нова апаратура за хемодиализа очаква болницата в Добрич"}
{"url": "https://news.bg/crime/prokuraturata-obvini-elena-joncheva-v-prane-na-pari.html", "text": "Прокуратурата повдигна обвинения на Елена Йончева за пране на пари, разследват я за финансови операции със средства, присвоени от КТБ, съобщава НоваТВ. Главният прокурор Сотир , сред които бяха Елена Йончева и Веселин Марешки.Веднага след оповестяването на информацията депутатът от БСП Георги Михайлов заяви в кулоарите на парламента, че се отказва от имунитета си. , която пък определи действията на прокуратурата като политическо преследване.\"Няма нито един факт, който да сочи, че от мен са били извършвани незаконни действия\", коментира Йончева през през ноември, в своя позиция относно .Твърденията за \"вероятно пране на пари са само два дни, след като аз и мои колеги настояхме за  - вземане на вертикални ядки и анализ в лицензирани европейски лаборатории\", обясни още Йончева.В позицията бе посочено още, че през последната една година Йончева е внесла в ДАНС и прокуратурата документи, свързани с .Във връзка с Йончева, говорителят на главния прокурор Румяна Арнаудова обясни тогава, че става въпрос за образувано досъдебно производство на 31 август по .Малко след това, Йончева припомня и изнесения от нея сигнал по случая \"\".Йончева отхвърли обвиненията и заяви, че е била заплашвана, като всички несъгласни с правителството. Обвинението, че работейки в периода 2012-2014 г в Тв7 съм била финансирана по престъпен начин, е абсурдно. Това е периодът, в който заснех поредица от документални филми за войната в Сирия и действията на ислямистките организации в Алепо, за Турция и пълзящата ислямизация, за Украйна и началото на гражданската война. Филмите са излъчени, а техниката за тяхното заснемане и монтаж, както и за репортажите в пряк ефир, е налична.Правителството и Б. Борисов започнаха да използуват създадената и контролирана от тях Специализирана прокуратура за сплашване, за заплаха, за публично унижение на своите противници. Опитват се да смажат тези, които показват как Шайката - тази организирана престъпна група, разграбва България. Това няма да ни спре., написа Йончева във \"Фейсбук\".", "date": "2019.01.22", "title": "Прокуратурата обвини Елена Йончева в пране на пари"}
{"url": "https://news.bg/crime/obviniha-39-godishniya-kradets-prebil-pensionerka-v-doma-y-v-gurkovo.html", "text": "Обвиниха 39-годишния крадец в старозагорското село Гурково, съобщиха от прокуратурата. От Окръжна прокуратура - Стара Загора му е повдигнато обвинение за грабеж в условията на опасен рецидив. Нападателят остава в ареста до 72 часа.По информация на БГНЕС нападателят се казва Кольо Рашков.Припомняме,  и се опитал да удуши възрастната жена, за да я обере. Тя се сборила с нападателя си, но той успял да отмъкне всичките й пари - 35 лева.Сигналът за бита и ограбена в дома й 83-годишна жена от гр. Гурково е подаден на 20 януари към 23.30 часа. Нападателят е открит след два часа в дома си. При разпита е направил пълни самопризнания и върнал отнетите вещи. Мъжът е с множество криминалистически прояви, с 10 присъди за кражби, част от които - ефективни, информират от обвинението.Работата по документирането на случая продължава.", "date": "2019.01.22", "title": "Обвиниха 39-годишния крадец, пребил пенсионерка в дома й в Гурково"}
{"url": "https://news.bg/world/zabravete-za-klimatichnite-promeni-do-davos-predpochitat-s-chastni-samoleti.html", "text": "Елитът на Световния икономически форум в Давос твърди, че е повече от всякога обезпокоен за климатичните промени. Но това не му пречи да чупи рекорди по използване на частни самолети, съобщава АФП в репортаж.Комфортното летене с частни самолети вместо с пътнически изглежда, че не безпокои елита за увеличаващите се нива на парникови емисии, което може да се потвърди от данните на Air Charter Service (ACS).Предвиждат се близо 1 500 частни полета до летищата край Давос в Швейцария по време на Световния икономически форум през тази седмица. Това е увеличение спрямо миналата година, когато до форума са летели повече от 1 300 самолета, въпреки че климатичните промени са определени като основен рисков фактор за световната икономика в проучване, проведено като част от форума.Сайтът privatefly.com прогнозира повече частни полета до Давос тази седмица - около 2000 до местните летища.И докато много хора се придвижат до Давос с кола или с влак след кацането си на летища като това в Цюрих, което е на разстояние около 2-3 часа, някои директори на компании и правителствени лидери наеха хеликоптери, за да спестят време.Търсенето на частни полети за Давос надмина други събития, които са отбелязани в календара на частната авиация, такива като Супербоул или финала на Шампионската лига, коментира Анди Кристи от Air Charter Service.Той поясни, че имат резервации от Хонконг, Индия и САЩ и че няма друго събитие с подобно световно отражение.И тенденцията е към по-скъпи и по-големи частични самолети като Gulfstream GV и Global Express.Организаторите на форума в Давос твърдят, че правят събитието екологично устойчиво като предлагат инициативи, за да компенсират изгорените въглеродни емисии от частната авиация.", "date": "2019.01.22", "title": "Забравете за климатичните промени, до Давос предпочитат с частни самолети"}
{"url": "https://news.bg/disasters/v-rusiya-se-razbi-bombardirovach-tu-22m3-trima-zaginali.html", "text": "Руски бомбардировач Ту-22М3 се е разбил в Мурманска област, съобщиха от руското военно министерство, цитирани от руските медии.Инцидентът е станал на летище \"Оленя\" в с. Высокий. Според руските военни по време на плановия полет самолетът е попаднал в снежна буря, направил е твърдо приземяване и се е разрушил.Загинали са двама членове на екипажа. Още двама души са пострадали, те са били откарани в болница в тежко състояние.По-късно стана известно, че един от ранените е починал.Руските военни уточниха, че самолетът не е носил боеприпаси.По време на катастрофата е имало разлив на гориво.От пресслужбата на завода \"Туполев\" уточниха, че разбилият се Ту-22М3 е построен в самолетния завод в Казан през 1986 г. За последен път той е бил ремонтиран през 2012 г.", "date": "2019.01.22", "title": "В Русия се разби бомбардировач Ту-22М3, трима загинали"}
{"url": "https://news.bg/crime/otkradnaha-pochti-ton-hrani-ot-sklad-na-bchk-v-lom.html", "text": "Почти тон хранителни продукти са откраднати от склад на Българския червен кръст в Лом. Най-голямо е количеството на изчезналата захар, съобщи БНР.Откраднатите храни са доставени по Оперативната програма за материално подпомагане на най-нуждаещи се лица, която се съфинансира от Европейския съюз. Обикновено на пакетите на тези храни пише, че не са за продажба, а са помощ от ЕС.Продуктите са били складирани в помещение, предоставено от община Лом. Това е бивш ОФ клуб, в района на болницата. Липсват общо 900 кг захар, леща, грах и зелен фасул.Стоките са застраховани и вече са доставени нови продукти. В програмата за подпомагане на нуждаещи се са включени 1440 души от град Лом. В крайдунавския град от БЧК раздават храни от 2008 година, но за първи път се установява кражба.", "date": "2019.01.22", "title": "Откраднаха почти тон храни от склад на БЧК в Лом"}
{"url": "https://news.bg/crime/otneha-balgarskoto-grazhdanstvo-na-sponsora-na-kseniya-sobchak.html", "text": "Отнеха българското гражданство на руския милиардер Сергей Адониев от списъка на списание \"Форбс\" след сигнал от Антикорупционния форум (АКФ) и партньори на ДАНС, съобщиха от Антикорупционния форум.След сигнала на АКФ имало и писма от партньорски служби на ДАНС. При получаването на българско гражданство Адониев укрил, че има осъдителна присъда в САЩ през 1998 г. по обвинение за пране на пари, измама и нарушаване на търговско ембарго спрямо трети страни. Той получил българско гражданство \"за особени заслуги\" през 2008 година. 10 години българските институции не знаели за осъдителната присъда в САЩ на руския милиардер.Състоянието на Сергей Адониев, който е известен бизнесмен и филантроп в Русия и извън нея, се оценява през 2018 г. на около 800 млн. долара.През 2018 г Андониев беше официално обявен като спонсор на Ксения Собчак като кандидат за президент на Русия, както и като спонсор на популярния в Русия вестник \"Новое время\".\"Множество публикации и разследвания в руските медии свързват неговия телекомуникационен бизнес с директната протекция на президента Владимир Путин. Той е един от 30-те бизнесмени, канени в Кремъл от руския президент на важни дискусии относно икономическата стратегия на Русия. Известен е и с производството на \"руският отговор на iPhone\" - мобилният телефон Yotaphone\", пишат от АКБ.Дори след отмяната на натурализацията Адониев ще може да пребивава в ЕС, тъй като неговата съпруга и деца продължават да са с българско гражданство.Информацията за отнетото гражданство беше публикувана днес, 22 януари 2018 г. от \"Свободна Европа\". Тя е потвърдена от ресорния заместник министър на правосъдието по въпросите на българското гражданство.От АКФ потърсили съдействие на журналисти, тъй като в преписката имало лични данни и това спирало нейното публикуване.\"Казусът \"Адониев\" и най-вече липсващото становище на ДАНС по преписката повдигат много сериозно въпроса за ефективността на агенцията като институция със специални функции на надзор и проверка в процедурите за натурализация по Закона за българското гражданство\", информират от Антикорупционния форум.Те припомнят, че всички американски съдебни архиви са в интернет, включително и по делото United States vs. Serguei Adoniev. Проверката отнема минути. Информацията за присъдата в САЩ е и на официалната страница на Адониев в Wikipedia.Антикорупционистите очакват от вътрешната комисия в парламента и  да отговори на въпроса кой, кога и къде не е извършил необходимите проверки както при процеса на натурализация. Те питат и защо подобна проверка не е правена в продължение на десет години след това. ", "date": "2019.01.22", "title": "Отнеха българското гражданство на спонсора на Ксения Собчак"}
{"url": "https://news.bg/world/usd34-mlrd-sa-neobhodimi-na-sasht-da-prekvalifitsirat-rabotnata-raka.html", "text": "Преквалифицирането на работниците в САЩ ще струва на правителството десетки милиарди долара.Световният икономически форум в Давос има лоши новини за американското правителство, пише \"Гардиън\" - преквалифицирането на работната ръка в новата технологична ера ще струва 34 милиарда долара. Вашингтон ще трябва да плати повечето от средствата.Форумът е калкулирал, че ще е полезно за компаниите, ако преквалифицират около 25% от близо 15 милиона работници, които ще бъдат изтласкани от пазара на труда зарази автоматизацията през следващото десетилетие.Останалата тежест трябва да бъде поета от държавата.Новото проучване на пазара на труда в САЩ е установило, че 86% от сумата 34 милиарда долара за преквалифициране на около 1,4 милиона души, които ще останат без работа вследствие на Четвъртата индустриална революция и други фактори през следващото десетилетие, ще трябва да бъдат платени от правителството. Частният сектор може да спечели, ако преквалифицира 25% от всички работници и 45%, ако бизнесът сътрудничи.Партниращите компании на форума се ангажираха да преквалифицират 17 милиона работници по света. Целта през 2018 г. беше 10 милиона работници до 2020 г.", "date": "2019.01.22", "title": "$34 млрд. са необходими на САЩ да преквалифицират работната ръка"}
{"url": "https://news.bg/int-politics/rusiya-zasyakla-voenen-raketen-dron-na-izrael-nad-sredizemno-more.html", "text": "Руските военни са засекли пускането на ракетен безпилотен самолет от Израел над Средиземно море като част от изпитания на противоракетна отбрана, съобщиха от руското военно министерство.По-рано днес израелски медии съобщиха, цитирайки израелското министерство на отбраната, че израелските военни заедно с Националната агенция за противоракетна отбрана на САЩ са провели изпитание на противоракетната система Arrow 3.\"Днес в 7:35 часа московско време (6:35 българско), руските въздушно-космически сили засякоха пускането на ракетен безпилотен самолет над Средиземно море\", посочиха от руското военно министерство.Според изявлението траекторията на дрона е била от централната част на Средиземно море към източното крайбрежие.\"Експертите на Националния център за отбранителен контрол класифицираха целта като ракетен дрон, използван за изпитания на система за противоракетна отбрана на израелските военновъздушни сили\", добавят руските военни.", "date": "2019.01.22", "title": "Русия засякла военен ракетен дрон на Израел над Средиземно море"}
{"url": "https://news.bg/health/gripna-epidemiya-e-obyavena-i-v-sliven-i-haskovo.html", "text": " РЗИ - Сливен обявява грипна епидемия на територията на област Сливен. На началника на РУО - Сливен е направено предложение за преустановяване на учебните занятия в училищата на територията на областта за периода от 23.01.2019 г. до 27.01.2019 г., съобщиха от Министерството на здравеопазването.РЗИ - Хасково обявява грипна епидемия от утре на територията на област Хасково. Издадено е предписание за прекратяване на учебните занятия в училищата в областта за периода от 23.01.2019 г. до 28.01.2019 г. включително. До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.Припомняме, вчера  на територията на област Варна и в . Грипна епидемия е обявена и .Все още са в сила грипните епидемии в в областите ,  (до 22 януари), а до 23 януари - , ,  и .Над 1000 .", "date": "2019.01.22", "title": "Грипна епидемия е обявена и в Сливен и Хасково"}
{"url": "https://news.bg/world/deyvid-atanbaro-predupredi-za-unishtozhenieto-na-tseli-ekosistemi.html", "text": "Експертът по естествознание Дейвид Атънбъро предупреди за заплаха от унищожение на цели екосистеми.Сега хората са толкова много и толкова силни, че ние можем да унищожим цели екосистеми дори и без да забележим, предупреди той по време на започналия днес Световен икономически форум в Давос.Според него хората трябва да са наясно с това. Той посочи като сериозен проблем пластмасовите отпадъци в океаните.Атънбъро обясни, че индустриалната революция е отдалечила хората от природата и сега човечеството не осъзнава реалното влияние на човешката дейност върху околната среда.Хората гледат на природата като нещо, което могат да завладеят, а не като нещо, за което трябва да се грижат, смята той.По думите му Парижкото споразумение признава \"първостепенната важност\", че човешката дейност води до увеличаването на температурата по света и че трябва да се установи контрол.По време на форума принц Уилям интервюира Атънбъро.", "date": "2019.01.22", "title": "Дейвид Атънбъро предупреди за унищожението на цели екосистеми"}
{"url": "https://news.bg/world/v-davos-bolsonaru-obyavi-voyna-na-levitsata-v-latinska-amerika.html", "text": "Бразилия е рай. Това обяви президентът на латиноамериканската държава Жаир Болсонару по време на реч на Световния икономически форум в Давос.Няма друга страна в света, която да има толкова много гори като нашата, подчерта той по време на първата си голяма международна реч от встъпването си в длъжност в началото на годината.Болсонару е критикуван от природозащитници, тъй като има опасения, че новото правителство ще навреди на Амазония. Едно от беше да предаде контрола над регулациите и създаването на резервати на земеделското министерство, което е под контрола на агробизнеса.Посланието на новия президент е ясно - иска икономическо развитие в Амазония.\"Сега нашета мисия е да постигнем напредък в хармонизирането на запазването на околната среда и биоразнообразието с така необходимото икономическо развитие\", подчерта бразилският лидер.Президентът говори за нова Бразилия, която той ще изгради. Той разкритикува предшествениците си, че е поел управлението на страната на фона на голяма етническа, морална и икономическа криза.\"Ангажиран съм да променя историята ни\", закани се той и обяви, че правителството ще се бори с корупцията и прането на пари.Ние също отделяме повече средства за сигурност, изтъкна Болсонару и добави, че елитът в Давос трябва да се чувства безопаснo да посети Бразилия.Запитан как ще създаде новата Бразилия, той отговори, че ще намали размера на бюрократичния апарат с реформиране на данъците, на социалното осигуряване и вдигане на \"голямата тежест\" над държавата.Искам свободен, мирен и демократичен свят, обяви президентът.Жаир Болсонару се закани също, че \"лявото крило няма да надделее\" в Латинска Америка.По време на предизборната си кампания Болсонару обеща да намали данъците, да либерализира бразилската икономика и да победи социализма.", "date": "2019.01.22", "title": "В Давос Болсонару обяви война на левицата в Латинска Америка"}
{"url": "https://news.bg/society/maya-manolova-zashtiti-v-ep-petitsiyata-sreshtu-dvoynite-standarti-pri-hranite.html", "text": "Омбудсманът Мая Манолова защити в Брюксел петицията срещу двойния стандарт при храните и напитките в Европейския съюз, съобщиха от администрацията на националния обществен посредник. Това стана по-рано през деня.Омбудсманът и гражданите настояха да спре производството и разпространението на храни от една и съща марка, но с различни съставки и качество в страните-членки на ЕС. Това да стане чрез промяна в европейското законодателство, включително в Директивата за нелоялните търговки практики.Манолова определи участието си като огромен успех. \"Комисията по петиции в Европейския парламент прие за абсолютно основателна, внесената от нас петиция и я остави отворена, за да може ЕП да наблюдава този процес до окончателното приключване с обидната практика на двойните стандарти при храните\", каза Мая Манолова.По същото време на заседание на Комисията по вътрешен пазар в ЕП бе одобрен единодушно \"потребителския пакет\" на еврокомисаря Вера Юрова - еврокомисар по правосъдие, права на потребителите и равенство на половете. Одобрението бе с 19 гласа \"за\" и 1 \"въздържал се\". Пакетът бе огласен в София по време на българското европредседателство.Манолова заяви, че е дадена зелена светлина за придвижване на \"потребителския пакет\" от комисията към ЕП. Тя се надява, че до края на мандата ЕП ще има време да приеме промените, които . Тя заяви, че промяната засяга още 100 млн. европейски граждани.По-късно Мая Манолова и еврокомисар Юрова се срещнаха и препотвърдиха позицията, че пътят срещу двойния стандарт при храните трябва да бъде извървян докрай.Единственият български евродепутат, гласувал разпоредбите днес, бе Ева Майдел. Тя поясни, че новите правила предоставят повече прозрачност при онлайн пазаруването. Различното качество не създава различно качество европейци, а по-скоро второ качество Европа, заяви тя.Евродепутатите от ГЕРБ няма да позволим да има две категории европейци в Европейския съюз, каза Майдел.По думите й една храна, една напитка, козметика или бебешко мляко, продадени с една и съща опаковка в различни държави членки, но с различни съставки подронва не толкова авторитета на самата марка, а подронва институциите като цяло. Тя е оптимист, че проблемът може да бъде решен.По думите й вече да не бъде възможно закупуване на шоколад или перилен препарат от Гърция, Германия и България, който да има една и съща опаковка, но с различни съставки.", "date": "2019.01.22", "title": "Мая Манолова защити в ЕП петицията срещу двойните стандарти при храните"}
{"url": "https://news.bg/society/sotsialnite-mrezhi-ne-sa-zaplaha-za-demokratsiyata-ubedeni-v-ep.html", "text": "Социалните мрежи влияят на изборния процес, а българското бюро на Европейския парламент вече се е сблъсквало с целенасочени опити за подкопаване на доверието в ЕС, в демокрацията, в участието на изборите.Според председателя на българското бюро на ЕП Теодор Стойчев зависи изцяло от гражданите дали да вярват на лъжи, които се тиражират в интернет пространството.\"Лошото е, че заглавията привличат погледа на потребителя\", но, по думите му, читателят, ако тръгне по пътя в търсене на истината, може да види опровержението.Тепърва започват да набират сила инициативите на ЕС срещу дезинформацията, обясни още Стойчев. Целта на семинара, организиран от Бюрото на ЕП, е да насочи вниманието към съществуващите проблеми, да служи като обмен на добри практики от други държави.\"Вече има и други източници на информация, които непрекъснато ни заливат, затова по-скоро трябва да насочим вниманието и към себе си и нашата медийна култура\", заяви Стойчев.Дезинформацията винаги е съществувала, подчерта Стойчев и даде пример с последната страница на френски вестник от Първата световна война, на която е отпечатана карикатура как български селянки колят ранените румънски войници в Добруджа.Пропагандата тогава е съществувала в условията на война, днес обаче масовите комуникации дават възможност всяка секунда да получаваме всякакви новини. Важно е да проверяваме и да отсяваме външната пропаганда с външна намеса, изтъкна Теодор Стойчев.Това ще бъде основната насока на бюрото на ЕП, тъй като най-вероятно този проблем ще е налице и при изборния процес за ЕП тази година.\"Социалните мрежи не са заплаха за демокрацията, зависи как ги използваме\", категоричен бе Стойчев.По същия начин и книгите биха могли да бъдат определени като застрашаващи демокрацията, тъй като там авторът представя своята гледна точка.Анели Ахонен от Оперативната група за стратегическа комуникация с Източното съседство в Европейската служба за външна дейност, посочи, че подобряването на комуникацията в европейските държави е в корените на противодействието срещу дезинформация.Оперативната група за стратегическа комуникация с Източното съседство сондира данни от анализи на медиите в последните три години.Работата няма за цел да разиграва информационна война с Русия, но тя се вижда в постоянна конфронтация в сферата на информация.Използването на дезинформацията е част от военната доктрина на Руската федерация, но се използват и в мирни времена - хибридна война, като целта е разединение на населението, влияние върху взимането на решения от страна на политиците.Мащабът на дезинформацията, идваща от Кремъл, е различен в различните държави. Годишно се използват 1 млрд. евро за официални офиси и парите отиват за медии като Спутник, Тасс, Арти, Русия днес, като Русия оперира в различни държави на 33 езика.В Армения се публикуват ясни послания, които съдържат дезинформация и са свързани с външната и вътрешната политика на страната.Засечени са и послания, свързани с гласуването за независимост на Каталуния. Разследването на изборите в САЩ е свързано с  от Кремъл.Методите на руската пропаганда основно са хакване, изтичане на информация, използване на армия на ботове и тролове, фалшиви акаунти, като целенасочена кампания има и срещу германския канцлер Ангела Меркел, която в руски медии се среща като \"дъщеря на Хитлер\".Злият Запад - Добрата Русия, която спасява Крим от геноцид, Украйна са основните теми за руската дезинформация все още. Пример за дезинформация по казуса е новината, че Украйна заразява Азовско море с холера.Основните врагове на Русия са САЩ, Украйна и Европа, според проследени данни.Предстои създаване на платформа за бърз обмен на информация между държавите членки, както и комуникация със социалните медии и технологичните гиганти по отношение на доклади за реклами, свързани с изборите.Ще се изследва дали политическите реклами са използвани правомерно или не.", "date": "2019.01.22", "title": "Социалните мрежи не са заплаха за демокрацията, убедени в ЕП"}
{"url": "https://news.bg/world/pompeo-tramp-brekzit-i-makron-pokazaha-che-svetat-se-promenya.html", "text": "Доналд Тръмп, Брекзит и Еманюел Макрон показаха, че светът се променя.Това заяви държавният секретар на САЩ Майк Помпео пред Световния икономически форум в Давос, пише \"Гардиън\".Помпео говори пред форума от Вашингтон чрез сателитна връзка, тъй като президентът на САЩ Доналд Тръмп реши да\"Живеем в интересни времена. Избирателите се обърнаха срещу политиците и политическите съюзи, които не работят в полза на интересите им\", смята той.Помпео посочи като доказателство Брекзит, избирането на Еманюел Макрон във Франция, влизането на Движение \"Пет звезди\" в правителството на Италия и победата на Доналд Тръмп през 2016 г.\"Хората задават въпроси, на които не е отговорено или не са вземани под внимание от ужасно дълго време\", продължи той и изброи няколко въпроса: икономическият растеж в моя полза ли е, политиците защитават ли ме от терористите и работят ли за моите национални интереси в чужбина.Той призова присъстващите на форума да използват модела на Тръмп - \"ниски данъци, икономическа либерализация и търговски реформи\".\"Изправени сме пред много нови заплахи, някои не са толкова нови\", коментира Помпео геополитическата ситуация и посочи ядрената програма на КНДР, \"авантюризма\" на Иран в чужбина, \"централизирания икономически модел, войнствената риторика към съседите си и тоталитарната държава у дома\"от страна на Китай, ислямския тероризъм и други.По отношение на китайско-американската търговска война Помпео вярва, че двете страни могат да се отправят заедно към светло бъдеще. Той повтори, че трябва да се защити интелектуалната собственост на американските компании в Китай.Запитан дали САЩ и Русия са обречени да започнат нова Студена война, той отговори, че двете държави \"не са обречени на съперничество като през Студената война\", но подчерта, че Русия трябва да \"промени поведението\" си, за да се подобрят двустранните отношения. Според него двете държави трябва да разговарят за предотвратяване разпространението на ядрени оръжия. Той разкритикува действията на Москва към Украйна и намесата на Русия на американските избори и други страни.\"Ние не сме орисани да бъдем противници\", смята Помпео и изрази надежда, че администрацията на Владимир Путин ще се върне към спазването на върховенството на закона.По време на 30-минутната си реч той отрече, че САЩ са изолирани на световната сцена.", "date": "2019.01.22", "title": "Помпео: Тръмп, Брекзит и Макрон показаха, че светът се променя"}
{"url": "https://news.bg/society/kak-da-se-vaksinirame-sreshtu-dezinformatsiyata.html", "text": "\"Ако наистина искаме да разберем как работи дезинформацията, трябва да се научим да произвеждаме такава.\" Това обясни Марйе Аренце, съосновател на Инициативата за прозрачен референдум на семинар за влиянието на дезинформацията в изборния процес.Bad news game е игра за създаване на фалшива новина, чиято цел е създаване на много последователи и използване привичните за дезинформацията техники. Аренце смята, че по този начин хората надскачат етичните си граници и изграждат устойчивост към фалшивите новини.Как да се ваксинираме срещу дезинформацията?Идеята за \"ваксиниране\" е разработена съвместно с Университета в Кеймбридж. Резултати от анкета показват, че участниците в играта стават по-устойчиви и могат да разпознават фалшиви новини. Инициативата организира консултации, отправя препоръки към долната камара на британския парламент, работи с образователните институции.Аренце е основател и на първата армия от тролове в Холандия. ЕС е изправен пред заплаха от такива тролове и не е трудно Съюзът да бъде дискредитиран. Идеята е хората да бъдат агитирани да бойкотират изборите и в основата на дезинформацията стои това, че ЕС е корумпиран. Людмила Савченко е руска журналистка, която е обяснила в детайли работата на кампанията. Фалшиви акаунтите и цели отдели за клониране на уеб страници създават фалшиво съдържание. Резултатите от нетрадиционното изследване са споделени в Брюксел.Заедно с Комитета по регионите и страните от Източното партньорство Инициативата организира фалшиви кампании за разбиране на фалшиви новини, с които практически да образова гражданите. \"Не трябва да се страхуваме от дезинформацията, хуморът помага, сарказмът помага\", каза още Аренце.Холандия е страна с високо доверие в правителствените органи и тази \"шокова терапия\" работи, допълни лекторът.", "date": "2019.01.22", "title": "Как да се ваксинираме срещу дезинформацията?"}
{"url": "https://news.bg/int-politics/salvini-napadna-frantsiya-nyamala-interes-da-stabilizira-libiya.html", "text": "Италианският вицепремиер Матео Салвини, продължавайки войната на думи между Рим и Париж, заяви, че Франция не е заинтересована да донесе спокойствие на раздираната от насилие Либия заради енергийните си интереси, съобщава \"Ройтерс\".\"В Либия, Франция няма интерес да стабилизира положението, вероятно защото има петролни интереси, които са в противовес с тези на Италия\", коментира Салвини пред италианска телевизия.Вчера външното министерство на Франция привиха посланика на Италия, след като другият италиански вицепремиер Луиджи ди Майо обвини Париж в създаването на бедност в Африка и генерирането на масова миграция към Европа.", "date": "2019.01.22", "title": "Салвини нападна Франция, нямала интерес да стабилизира Либия"}
{"url": "https://news.bg/crime/zadarzhaha-shofyor-na-avtobus-ot-panagyurishte-sled-upotreba-na-narkotitsi.html", "text": " Полицията задържа шофьор на автобус от Панагюрише, след употреба на наркотици. В превозното средство са пътували 12 души.37-годишният мъж е арестуван вчера следобед при рутинна проверка на автобус, който кара работници по линията Пазарджик - Панагюрище, съобщава БТВ. Направен тест на водача отчита положителна пробра за употреба на наркотици, като е открито и пакетче с бял прах, който реагира положително на кетамин.Припомняме, на . На главен път Е-79 в района на разклона за Кочериново полицаи спрели за проверка 17-местен микробус, шофиран от 36-годишен мъж. Той превозвал ученици на екскурзия в Банско.", "date": "2019.01.22", "title": "Задържаха шофьор на автобус от Панагюрище, след употреба на наркотици"}
{"url": "https://news.bg/world/piyan-retsidivist-pohiti-ruski-patnicheski-samolet.html", "text": "Извънредно кацане на руски пътнически самолет в сибирски град, след като мъж на борда е поискал самолетът да се насочи към Афганистан, съобщават руски медии.Един от пътниците на полет на Аерофлот от сибирския град Сургут до Москва поиска самолетът да бъде насочен към Афганистан, обяви източник от въздушния контрол, цитиран от Интерфакс.Специализираният сайт за въздушен трафик Flight Radar информира за инцидент по време на полета.По предварителна информация на борда на самолета има мъж с психически проблеми. Рен ТВ информира, че един от пътниците - 41-годишният Павел Шаповалов, е въоръжен и е поискал промяна на маршрута на полета. Преди мъжът е бил съден за кражби, наркотици и хулиганство. Източник разказа пред Интерфакс, че заподозряният е задържан многократно в пияно състояние.Властите все още не са потвърдили самоличността на похитителя. На борда на самолета Boeing 737 има 69 пътници и 7-членен екипаж. Самолетът е кацнал в град Ханти-Мансийск. Boeing 737 е излетял от Сургут и рязко е променил маршрута си над Югорск.Заподозряният е задържан.Източници разкриха, че самолетът е кацнал, след като екипажът убедил мъжа, че е необходимо зареждане на самолета.Според други източници 41-годишният гражданин на Сургут е бил пиян.", "date": "2019.01.22", "title": "Пиян рецидивист похити руски пътнически самолет"}
{"url": "https://news.bg/int-politics/sadat-v-rusiya-ostavi-v-aresta-obvineniya-v-shpionazh-amerikanets.html", "text": "Съд в Москва постанови, че бившият американски морски пехотинец Пол Уелан, който е арестуван в Москва по обвинения в шпионаж, може да остане в ареста до края на февруари, както беше постановила по-долната съдебна инстанция, съобщават руските медии.Уелан, който беше арестуван от руската Федерална служба за сигурност (ФСБ) на 28 декември и чието семейство твърди, че е невинен, обжалваше ареста си, като настояваше за освобождаване под парична гаранция.Той беше държан в стъклена клетка в съдебната зала и не е разговарял с журналисти. Шпионажът в Русия се наказва с до 20 години затвор.  Междувременно адвокатът на Уелан заяви, че клиентът му е получил флашка, съдържаща руски \"държавни тайни\", преди да бъде арестуван, но не е знаел, че ги е притежавал и не се е запознал с тях.По думите на адвоката Владимир Жеребенков, когато неговият клиент е бил задържан в хотел в Москва в края на декември, той имал нещо с него, което съдържа \"държавни тайни\". Според адвоката Уелан често е посещавал Русия и той помолил неназован човек да му изпрати имейл с различни подробности за пътуване из страната. Уелан не успял да изтегли информацията и след това помолил този човек да я качи на флашка. Арестът на Уелан в Русия предизвика спекулации, че той може да бъде разменен за един от руснаците, задържани в САЩ, като например Мария Бутина, която се призна за виновна, че е действала като чуждестранен агент в САЩ.", "date": "2019.01.22", "title": "Съдът в Русия остави в ареста обвинения в шпионаж американец"}
{"url": "https://news.bg/politics/dvukamaren-parlament-koyto-da-izbira-prezident-i-glaven-prokuror-predlaga-sds.html", "text": "В момента ролята на президента Румен Радев е на регистратор. Това заяви на брифинг лидерът на СДС Румен Христов по отношение правомощията на президента и припомни 12-те неуспешни указа за отмяна на закони.От партията изразиха мнение, че президентът е натоварен с голямо доверие, което не може да оправдае, защото неговите функции са силно ограничени. Радев използва почти всички лостове на президентската институция, но неговият най-силен лост е само обръщението.Или увеличаване на правомощията като форма на президентско управление, или по примера на Италия и Германия, президентът да бъде избиран от Народно събрание, са възможностите според СДС.Демократите предложиха промени в Конституцията, които да положат основите на нов модел на управление. Сред стъпките за това са мерки за ускорение на растеж на икономиката и инвестициите, справедлив изборен процес и правосъдна реформа.Според Румен Христов \"ние сме свидетели на парадокса \"България е република с парламентарно управление, но от друга страна е премиерската република\". От СДС целят засилване ролята на гражданите.Трябва да се свика Велико народно събрание и да се разпусне институцията, която Христов определи като анахронична. Той счита, че по-голям контрол по отношение на законодателството ще има двукамерен парламент с горна и долна камара от 62 души и от 120 души с мандат, съответно за горната от 5 години , за долната - 4 години.Президентът да има повече правомощия или да се избира от двете камари на парламента, настояват още от СДС. Според тях длъжността вицепрезидент трябва да отпадне.Изборът за главен прокурор да става с 2/3 гласове на двукамерния парламент също е сред предложенията за смяна на управленския модел според демократите.\"Искаме категорична промяна на подхода на държавните чиновници спрямо чуждестранните инвеститори, защото бизнес средата става непредвидима и голяма част от инвеститорите я напускат\". Христов е убеден, че това се дължи на утежнените административни и лицензионни мерки.Председателят на партията отбеляза като наложителни реформи равнопоставеността на страните в съдебния процес и справедлив изборен процес. Машинно и електронно гласуване трябва да бъдат въведени, смятат от партията.Финансова децентрализация и оставане на част от данъците в общините за нуждите на съгражданите, подчерта друго предложението на СДС Христов и се обяви за намаляване броя на общините.Важно е коалиция за предстоящите евроизбори да бъде с проевропейци, уточни Христов. Все още има време за коалиции, според него и допълни, че не само Демократична България е възможния партньор за партията на предстоящите избори. Христов се надява на широко дясно обединение. Към момента се водят преговори.", "date": "2019.01.22", "title": "Двукамарен парламент, който да избира президент и главен прокурор, предлага СДС"}
{"url": "https://news.bg/regions/stroezhat-kray-plazh-severno-ot-sozopol-ima-ekosavmestimost.html", "text": "След разораните дюни на \"Смокиня\" поредният сигнал, който се проверява от екип на Регионалната инспекция по околната среда и водите, е за строителство в близост до плажа на къмпинг \"Градина\", предаде bTV. По-късно от РИОСВ-Бургас и от Министерството на туризма опровергаха информацията, че сигналът се отнася до плажната ивица.Според проверката на МТ става дума за изкопни работи в частен имот навътре към сушата. Теренът не е на територията на морския плаж, където се простират законовите компетенции на Министерството на туризма.Предвижда се върху площ от 5,5 декара да се построят ресторант, магазини и паркинг към тях. Въпреки че теренът попада в защитената зона за птици \"Бакарлъка\" и граничи с още една защитена зона, строителството е съгласувано с институциите, става ясно от сайта на РИОСВ-Бургас.Техническият ръководител на обекта увери, че има необходимите разрешителни и всички документи са изрядни.Проектът е одобрен в Общия устройствен план на Община Созопол.От екоинспекцията вече са извършили оглед на място, при който е било установено, че строежът не засяга дюни.Строителството засяга частни имоти с проведени процедури по екологичното законодателство.Строителният обект не е обозначен, но по местоположението му става ясно, че се касае за съгласувано скоро инвестиционно предложение за изграждане на ресторант, бар, магазини, обслужваща улица и паркинг в частен имот на площ от 5,5 дка.Имотът попада в границите на защитена зона \"Бакърлъка\" - защитена зона за опазване на дивите птици, и граничи със защитена зона \"Плаж Градина - Златна рибка\" - за опазване на природните местообитания и на дивата флора и фауна. РИОСВ-Бургас е провела процедура по реда на чл. 31 от Закона за биологичното разнообразие, чрез изискан доклад за оценка на съвместимостта на инвестиционното предложение с предмета и целите на опазване на защитените зони. Процедурата е приключила с решение №БС-2-ОС/14.03.2018г., с което инвестиционното предложение е съгласувано.Припомняме, днес министърът на туризма Николина Ангелкова обеща, че за да се гарантира опазването на дюните по Черноморието,  за юридически лица.До тези мерки се стигна, след като преди седмици стана ясно, че над декар дюни По случая бяха задържани  на нерегламентираните действия. Срещу единия от работниците и собственика на терена бяха , като им беше наложена мярка за неотклонение \"парична гаранция\" в размер съответно на 2 000 лева и 10 000 лева.", "date": "2019.01.22", "title": "Строежът край плаж северно от Созопол има екосъвместимост"}
{"url": "https://news.bg/world/evroskeptitsite-parizh-i-berlin-se-opitvat-da-sazdadat-super-es-v-ramkite-na-evropeyskiya-sayuz.html", "text": "Крайнодесни политици от Германия и Франция разкритикуваха сключения между двете държави Аахенски договор за приятелство, съобщават световни агенции.По-рано днес канцлерът Лидерът на френския \"Национален сбор\" Марин льо Пен обвини Макрон в \"акт, който граничи с държавна измяна\".Един от лидерите на германската крайнодясна партия \"Алтернатива за Германия\" Александър Гауланд коментира, че Париж и Берлин се опитват да създадат \"супер-ЕС\" в рамките на Европейския съюз.\"Ние като популисти настояваме първо да се погрижим за собствената си държава. Но ние не искаме Макрон да възстанови държавата си с германски пари\", подчерта той.Френското президентство защити договора. Според Париж договорът ще надгради \"здравата основа\" на ЕС, тъй като ще служи за подсилване на европейския проект.Няколко месеца преди европейските избори вътрешният министър на Италия Матео Германското списание \"Шпигел\" пише, че докато от една страна договорът е \"пълен с добри намерения, много изостава от това, което е необходимо\".\"След всички кризи и сътресения през последните месеци Меркел и Макрон не успяха да запалят пламъка на европейския ентусиазъм\", пише списанието.Бизнес всекидневникът \"Ханделсблат\" нарича съдържанието на договора \"плахо и нерешително\".Евроскептиците определят договора като безсъдържателен жест от двама значително отслабени лидери.Крайната десница и левица във Франция атакува договора, тъй като смята, че Париж продава националния си суверенитет. В публичното пространство дори се разпространяват теории, че Макрон планира да предаде контрола над Елзас и Лотаргиния, които бяха под контрола на Германия след Френско-пруската война през 1871 г. и извоювани от Франция след Първата световна война. Друга теория е, че Франция възнамерява да споделя постоянното си място в Съвета за сигурност на ООН с Германия.Марин льо Пен смята, че Макрон е решен да \"събори властта на нашата страна\".", "date": "2019.01.22", "title": "Евроскептиците: Париж и Берлин се опитват да създадат „супер-ЕС” в рамките на Европейския съюз"}
{"url": "https://news.bg/politics/do-31-dekemvri-da-se-udalzhi-podmyanata-na-kasovite-aparati-iskat-ot-db.html", "text": "От Демократична България искат удължаване до 31 декември 2019 г. на срока за подмяната на касовите апарати. Те искат и преразглеждане на изискванията към софтуера на Наредба № Н-18 за свръхрегулацията на данни и процеси във фирмите, които често представляват чувствителна бизнес информация.Предложението им е във връзка с изискването до 31 март всички регистрирани по ДДС фирми да обновят касовите апарати и софтуера, който използват, с апарати и софтуер, одобрени от НАП.Според демократите новата Наредба № Н-18 е в ущърб на бизнеса не само заради цената, която трябва да се плати (над 200 млн. лв.), но и поради допълнителните изисквания, които се въвеждат за всички фирми, използващи търговски софтуер.Ако срокът за подмяна на касовите апарати и софтуера не бъде удължен, много фирми, болници, обществени заведения, градският транспорт няма да са изпълнили изискванията на Наредба № Н-Изборът пред тях ще бъде да работят в разрез със закона и да рискуват глоба от НАП или да спрат работа, смятат демократите.Без удължаване на срока за подмяна на софтуера и на касовите апарати сервизните фирми няма да успеят да обновят фискалните устройства на фирмите качествено и в срок.Софтуерните разработчици няма да успеят да предоставят качествени версии на програмите си, рискувайки загуба на информация и неправилна работа на софтуерните продукти, инсталирани във фирмите. Разходите на бизнеса за нови версии на използвания софтуер, коригиращи несъответствия с Наредба № Н-18, ще се увеличат, ако не бъде удължен срока за подмяната.Това ще доведе до хаос в цели сектори на икономиката. Преждевременната подмяна на софтуера може да доведе до допълнителни загуби за фирмите, свързани с неправилното му функциониране.От дясната коалиционна формация предлагат промяна на изискванията с предоставяне на алтернатива за фискализация чрез каса или електронни документи подавани към НАП.Демократите предлагат и Наредба № Н-18 за фискалните устройства да се превърне в закон и изискванията в него да са непроменими поне за 5 години.От ДБ смятат, че новата Наредба № Н-18 е в ущърб на бизнеса не само заради цената, която трябва да се плати (над 200 млн. лв.), но и заради допълнителните изисквания за всички фирми, използващи търговски софтуер. Според тях срокът за подмяната е нереално кратък.Мотивът им е, че наредбата е приета в края на септември 2018 г. За малките и средни компании е предизвикателство до 31 март 2019 г. да обновят софтуера, който използват за работата си.- Самите софтуерни компании, които актуализират и регистрират софтуера си в НАП, тепърва публикуват синхронизирани с изискванията на наредбата версии. Към 20 януари само 6 софтуерни разработчици са готови със софтуер в съответствие с изискванията на НАП.- Към 20 януари готови за продажба са недостатъчен брой модели касови апарати. Голяма част от производителите все още не са приключили сертификацията на фискалните си устройства в Българския институт по метрология.- Дори да приемем, че към началото на февруари всички фискални устройства са готови за продажба, то времето до 31 март е крайно недостатъчно за обучение на сервизните фирми и замяната на над 250 000 касови апарати.- Всички големи вериги заведения, супермаркети, магазини ще имат затруднения да обновят софтуера и фискалните си устройства до крайния срок, поради специфики на използването им.- Софтуерните интегратори няма да успеят в този срок да обслужат всички свои клиенти, за да не бъдат в нарушение на закона от 1 април.- Изискването софтуерът да бъде задължително с интерфейс на български език е удар срещу компаниите (в по-голямата си част международни), опериращи с чужди софтуерни продукти.Демократична България подкрепя усилията за намаляването на дела на сивия сектор в икономиката, но не искат това да става за сметка на коректните фирми, нито да затруднява работата на бизнеса или да го принуждава да плаща висока цена, нито да увеличава административните му разходи.\"Считаме, че рискът на 1 април голяма част от бизнеса и обществените услуги да бъдат принудени да работят в разрез със закона е голям и призоваваме НАП и МФ за намиране на балансирано решение. Настояваме НАП спешно да поднови диалога с браншовите асоциации, за да промени Наредба № Н-18 във вид, удовлетворяващ бизнеса и МФ\", се казва в позицията на ДБ.", "date": "2019.01.22", "title": "До 31 декември да се удължи подмяната на касовите апарати искат от ДБ"}
{"url": "https://news.bg/world/stotitsi-protestirat-sreshtu-sporazumenieto-mezhdu-germaniya-i-frantsiya.html", "text": "Стотици хора участваха в протести по време на  между канцлера на Германия Ангела Меркел и френския лидер Еманюел Макрон, съобщава ДПА.Церемонията се проведе в западния германски град Аахен.Германската полиция обяви, че са организирани четири демонстрации, включително една със 120 поддръжници на френското движение \"Жълтите жилетки\" и други 200 членове на проевропейската група \"Пулсът на Европа\".Според полицията повечето от протестиращите от \"Жълтите жилетки\" са граждани на Германия.Един от недоволните коментира пред местната телевизия ntv, че Меркел и Макрон са отговорни за дълбокото социално разделение в Европа.\"Искам ясно да подчертая, че ние не сме нито крайнолеви, нито крайнодесни - ние сме хората в средата, които са изправени пред икономическо бреме\", оплака се протестиращият и добави, че пенсията му ще бъде значително по-ниска от това, което му е било обещано преди десетилетия.Договорът е ", "date": "2019.01.22", "title": "Стотици протестират срещу споразумението между Германия и Франция"}
{"url": "https://news.bg/int-economics/germaniya-nastiga-yuzhna-koreya-kato-nay-inovativna-strana-v-sveta.html", "text": "Южна Корея запазва световната си корона в индекса на \"Блумбърг\" за най-иновативни страни през 2019 г., въпреки че развитието на Германия в областта на научните изследвания и образованието доведоха най-голямата европейска икономика до почти равенство в годишното класиране.САЩ се изкачват на осмо място, година след като пропуски в образователните резултати ги изтласкаха от топ 10 за първи път. Първите 10 за 2019-та са 1.Южна Корея, 2.Германия, 3.Финландия, 4.Швейцария, 5.Израел, 6.Сингапур, 7.Швеция, 8.САЩ, 9.Япония, 10.Франция.Годишният индекс за иновации на \"Блумбърг\" за седма поредна година анализира десетки критерии, като използва седем показателя, включително разходи за научни изследвания и развитие, производствени възможности и концентрация на високотехнологични публични компании.Класацията е на фона на ежегодния Световен икономически форум в Давос, Швейцария, където се обсъжда бъдещето на глобализацията, ролята на държавата и начина, по който иновациите стимулират страните.В индекса, Германия почти настига шестикратния шампион Южна Корея по силата на добавената стойност от производствена и изследователска интензивност, голяма част от която е изградена около индустриални гиганти като Volkswagen AG, Robert Bosch GmbH и Daimler AG. Въпреки че Южна Корея печели и тази година, водещата и позиция намалява заради по-ниски резултати в патентната дейност.Швеция, подгласникът през 2018 г., пада на седмо място. Патентната дейност повишава резултата на Китай и Израел, като Израел печели пет точки до пето място. Страната от Близкия Изток задминава Сингапур, Швеция и Япония.Южна Корея се нуждае от свежи инвестиции в стратегически технологии и регулаторна програма, която насърчава стартиращите фирми, според Кун Го, ръководител на проучването в Австралия и Нова Зеландия в Сингапур. \"Иновациите стават все по-важни за икономическите резултати, особено в азиатските икономики с по-високи доходи, където вече няма демографски дивидент, а производството на по-висока добавена стойност се прехвърля към по-евтини страни в региона\", коментира Го.Повишаването на рейтинга на Германия изглежда предсказуемо, след като най-големият износител в Европа започва борба с недостига на квалифицирани работници и променя имиграционната си политика, според Юрген Микелс. Страната трябва да усъвършенства стратегията си в високотехнологичните сектори, включително индустрии като дизелово гориво, цифрови комуникации и изкуствен интелект, допълва той.Великобритания пада до 18-то място и губи от Китай за първи път. Китай се нарежда на второ място по патентна активност на базата на научноизследователската и развойна дейност от Huawei Technologies Co. и BOE Technology Group, но все още изостава от най-иновативните в общата производителност.САЩ скочиха с три места и стигнаха до 8-ма позиция, след като за пръв път миналата година изпаднаха от първите 10 места. По-бързите продуктови цикли и засилващата се конкуренция променят начина, по който мениджърите трябва да работят, според презентация на биофармацевтичната компания Pfizer Inc.\"Трябва да сме сигурни, че ще променим начина, по който работим, за да можем да премахнем бюрократичните процеси. Иновациите и бюрокрацията, са като водата и петрола, не се смесват добре заедно\", коментира Албер Бурла, главен изпълнителен директор на фармацевтичната компания, базирана в Ню Йорк, на конференцията на J.P. Morgan.Сред най-губещите икономики са Тунис и Украйна, като и двете отпадат от топ 50. Обединените арабски емирства дебютира на 46-то място. Бразилия се присъединява към индекса на 45-то място, след като не е класирана миналата година. Сред новите участници са и някои от най-големите нововъзникващи икономики в света: Индия, Мексико, Виетнам и Саудитска Арабия.Процесът на класиране през 2019 г. започва с повече от 200 икономики. Всяка от тях е отбелязана по скала 0-100, базиран на седем равностойни категории. Държавите, които не са съобщили данни за най-малко шест категории, са елиминирани, като общият списък е съкратен до 95.България запазва 41-то си място от общо 60 икономики, публикувани от \"Блумбърг\".", "date": "2019.01.22", "title": "Германия настига Южна Корея като най-иновативна страна в света "}
{"url": "https://news.bg/int-politics/izrael-izbil-12-iranski-voynitsi-ot-obshto-21-dushi-pri-atakata-v-siriya.html", "text": "Двадесет и един души са били убити при масираните удари на Израел в Сирия вчера сутринта, съобщиха от Сирийския център за наблюдение на човешките права, като добавиха, че най-малко 12 от тях са членове на Революционната гвардия на Иран.Според информацията на центъра, чието седалище е в Лондон, шестима от убитите при нападението са били сирийски войници и членове на милиции, а останалите са били \"чужденци\".Израелската армия уточни, че е ударила сирийски и ирански позиции в Сирия, включително обекти на иранската революционна гвардия, в отговор на ракета земя-земя, изстреляна към северната част на Израел ден по-рано. Според израелските въоръжени сили мишените са включвали складове за съхранение на боеприпаси, разузнавателен обект и военно-тренировъчен лагер, както и редица сирийски противовъздушни батареи.Руските военни и сирийските военновъздушни сили не задействаха своите по-модерни противовъздушни системи С-300, нито още по-модерната С-400, с които работят само руски военнослужещи.Израел заяви, че ударът е бил в отговор на ракетната атака, която според него е била разпоредена от Иран и извършена от ирански сили в Сирия. Ракетата към Израел е била прихваната от израелската противовъздушна система \"Железен купол\".Междувременно израелските власти смятат, че Иран ще отговори по-агресивно на последните израелски удари, след като гражданската война наближава своя край и страната е разпределена на области на контрол.Оценката е, че макар икономическото положение на Иран и участието му във войната в Йемен да го накараха да ограничи присъствието си в Сирия, той не се е отказал от желанието си да укрепи контрола си там.", "date": "2019.01.22", "title": "Израел избил 12 ирански войници от общо 21 души при атаката в Сирия"}
{"url": "https://news.bg/world/brekzit-bez-sporazumenie-oznachava-tvarda-granitsa-potvardi-es.html", "text": "Европейският съюз съобщи, че \"нищо ново\" не е чул от Лондон за Брекзит, пише \"Гардиън\".В Брюксел говорителят на Европейската комисия Маргаритис Схинас призова Обединеното кралство да изясни намеренията си възможно най-скоро.\"На този етап няма нищо ниво да каже Брюксел, защото няма нищо ново от Лондон\", подчерта той.Схинас добави, че Лондон трябва да съобщи на ЕС какво иска, \"какво наистина, наистина иска\".Комисията приветства решението на британското правителство да отмени таксата от , които подават документи за уседнал статут, но Брюксел отново поиска пояснения.Говорителят предупреди, че ще има \"твърда\" граница с Ирландия в случай, че Великобритания напусне ЕС без споразумение.", "date": "2019.01.22", "title": "Брекзит без споразумение означава „твърда” граница, потвърди ЕС"}
{"url": "https://news.bg/regions/otbelyazvame-svetovniya-den-na-snega-s-vitosha-zimen-fest.html", "text": "Тази неделя, 27 януари, пред хижа Алеко започва Витоша зимен фест. Спортният празник се провежда за четвърта поредна зима и отново е посветен на Световния ден на снега.Глобалната инициатива се организира за осми път и обединява близо 500 събития в общо 46 държави.Целта ни е да видим повече хора в планината, на чист въздух сред природата, обясни днес Анатоли Илиев - организационен секретар на София - евростолица на спорта.Участниците във Витоша зимен фест ще могат да се възползват от карти на символична цена от 1 лв., предоставени от Витоша ски. Освен това в неделя всички деца под 14 години ще могат да ползват лифт карти на цена 1 лв.И тази година програмата включва планинско колоездене - зимно спускане за време ще се организира за трети път в България, след като дебютът му за страната бе на Витоша зимен фест през 2017 г.Шоуто в планината ще започне в 11.30 часа със старт на плаца през х. Алеко. Трасето с дължина 800 метра и финишира пред долната станция на Романския лифт.На плаца пред х. Алеко ще бъде нареден и паралелен слалом, по който децата да могат да изпробват уменията си, като всеки победител в двойките ще получи награда. За децата ще има и безплатни ски учители.Председателят на Сдружението на Витошките ски и борд училища Марина Тепавичарова съобщи, че тази година ще се проведе състезание между училищата, които ще имат по 10 представители в паралелния слалом. Тя обаче не пропусна да подчертае, че липсват достатъчно съоръжения, където подрастващите да се учат на ски и борд.Думите й бяха подкрепени и от Иво Рангелов от Мотен спорт, който също настоя за по-добра инфраструктура.\"Нужни са лифтове, системи за изкуствен сняг, водни резервоари, детски влекчета. А за направата им има законодателни спънки. Проблемите са известни от години и дано най-накрая се решат\", заяви той.Тази година ски бягането е на писта \"Универсиада\". Съвместно с БФ Ски ще се организира състезание за Купа Витоша, което е Мемориал \"Георги Зографов\". То ще бъде в пет възрастови групи с четири масови старта, а най-дългата дистанция е 10 км. Като част от Витоша зимен фест след старта на ски бегачите е предвидено масово пробягване на любители по писта \"Универсиада\".Състезанието по ски алпинизъм ще бъде със старт-финал пред хижа Алеко. ПРЕДВАРИТЕЛНА ПРОГРАМА:10.00 - 11.00 ч. Записване на участниците - регистрация пред хижата10.30 - 12.00 ч. Ски алпинизъм10.30 - 12.00 ч. Ски бягане за Купа \"Витоша\" на писта Универсиада11.00 - 11.30 ч. Алпийски ски - паралелен слалом11.30 - 12.15 ч. Спускане с колела по сняг за време12.12 - 12.45 ч. Ски бягане за любители на писта \"Универсиада\"13.00 - 13.30 ч. Награждаване на призьорите, викторина с награди и закриване В неделя всеки участник ще може да ползва кабинковия лифт от Симеоново до х. Алеко срещу лифт карта на цена 1 лв. и депозит 5 лв., като качването трябва да е до 10.30 ч. от долна станция.", "date": "2019.01.22", "title": "Отбелязваме Световния ден на снега с \"Витоша зимен фест\""}
{"url": "https://news.bg/world/izrael-uspeshno-izpita-nay-modernoto-si-pro.html", "text": "Израел съобщи, че успешно е изпитал най-модерната си система за противоракетна отбрана, която е способна да защитава страната от балистични ракети извън атмосферата, информира АП.Министерството на отбраната поясни, че успешното изпитание на прехващач към системата \"Стрела\" (Arrow-3) е \"много важно събитие\" като част от възможностите на еврейската държава да се защитава от \"настоящи и бъдещи заплахи в региона\".Преди няколко дни \"Стрела\" е сегмент от тристепенен израелски щит. Той включва успешно разгърнатия \"Железен купол\" (\"Iron Dome\"), който поразява ракети и мини с малък обсег на действие и \"Прашката на Давид\" (\"David's Sling\") със среден обсег на действие, и система Arrow-2.САЩ и Израел развиват Arrow от 1988 година. \"Стрела\" е оперативна от януари 2017 г.", "date": "2019.01.22", "title": "Израел успешно изпита най-модерното си ПРО"}
{"url": "https://news.bg/politics/zaharieva-ubezhdava-libiyskiya-si-kolega-che-kazusat-s-tankera-e-chastno-praven.html", "text": "Вицепремиерът и външен министър Екатерина Захариева разговаря в Брюксел със своя либийски колега Мохамед Тахер Сиала. Двамата обсъдиха подготовката на предстоящата визита на премиера на Либия Файез Сарадж в България, съобщиха от Министерския съвет.Либийският министър заяви изрично, че няма заповед за задържане на български кораби в либийски териториални води и че всички морски съдове под български флаг са добре дошли в техните пристанища.Според информацията на правителството, либийският първи дипломат благодари още веднъж за бързата и своевременна реакция на българските власти по казуса с кораба \"Бдин/Бадр\". Министър Захариева изтъкна, че въпросът е частноправен, но българското правителството се ангажира с него, за да не се отрази на двустранните отношения. Готови сме да решим въпроса по начин, взаимно устройващ и двете страни, каза Захариева.Припомняме, на 7 януари стана ясно, че , които плават под наш флаг. Това предупреждение бе в отговор на замяната на либийския флаг на танкера \"Бадр\" с панамски и предаването на управлението на кораба на украински екипаж. Действието е извършено от частен съдебен изпълнител. То е продиктувано от , Панама също е въвлечена в спора.Действията са извършени с помощта на Българската морска администрация и граничната полиция. Междувременно Панама алармира, че документите, свързващи кораба с панамската страна, са фалшиви. Това е причината ..Едното досъдебно производство е на Окръжна прокуратура в Бургас срещу . Той бе обвинен, че е превишил правата си. Припомняме, съдебният изпълнител  в България.Има и друго, което засяга европейска заповед за разследване относно договор за морска ипотека. Разследва се дали договорът е фалшив.По информация на журналиста . Тогава танкерът е задържан на пристанище Бургас по искане на българска частна фирма, която твърди, че има стари вземания от Либия.Двамата министри се договориха посещението на либийския премиер у нас да бъде съпътствано от бизнесфорум. Тогава се очаква да бъде обсъдено възобновяването на българския износ. Министър Сиала прояви интерес към доставки на агнешко месо и българско кисело мляко. \"Преди години у нас кацаха два самолета дневно с месо от България\", каза либийският дипломат.По време на срещата двамата министри обсъдиха и политическите процеси в Либия. Сред тях е и провеждането на избори до края на годината.Припомняме, преди седмица . Либийският премиер прие отправената от българския си колега покана. Покани за визити в страната ни са отправени и към министрите на външните и на вътрешните работи.\"Спомняме си с добро работата на много български компании в нашата страна. Трябва да възстановим връзките си на предишното ниво - заяви министър Сиала на срещата си с вицепремиера Захариева.Той припомни, че всички стадиони в Либия са строени от български компании и са все още в отлично състояние. \"Вашите работници са много трудолюбиви\", каза либийският министър.В отговор българският му колега заяви желанието си да бъдат засилени двустранните връзки, особено в областта на икономиката. \"Нашите инженери и лекари играха важна роля в обществения и икономически живот на Либия\", каза министър Захариева.", "date": "2019.01.22", "title": "Захариева убеждава либийския си колега, че казусът с танкера е частно-правен"}
{"url": "https://news.bg/world/desetki-ministri-plashat-mey-s-ostavka.html", "text": "Премиерът на Великобритания Тереза Мей е под натиск от министри да им позволи свободно да гласуват поправка за блокиране на Брекзит без споразумение.Вестник \"Таймс\" пише, че до 40 министри заплашват с оставка, ако Мей не им позволи.До 40 министри ще подадат оставка през следващата седмица, ако депутатите от Консервативната партия им забранят да гласуват план за спиране на Брекзит без споразумение, отбелязва изданието.Амбър Ръд, министър на труда и пенсиите, е поискала всички тори да позволят свобода при гласуването на планове, които могат да открият пътя за отлагане на Брекзит.Междувременно правителствени източници заявиха, че ще бъдат \"много изненадани\", ако Мей позволи свобода при гласуването на поправката, която цели предотвратяване на Брекзит без сделка.Преди дни \"Дейли телеграф\" писа, че  ще бъде изправена пред масови оставки, ако на депутатите им се попречи да се опитат да спрат Брекзит без споразумение.", "date": "2019.01.22", "title": "Десетки министри плашат Мей с оставка"}
{"url": "https://news.bg/int-politics/korbin-sas-zavoy-kam-nov-referendum-za-es.html", "text": "Лидерът на британската опозиционна Лейбъристка партия Джереми Корбин направи още една стъпка за павиране на пътя за провеждането на нов референдум за членство в Европейския съюз, като се опитва да използва парламента за изземване на контрола над процедурата по Брекзит от премиера Тереза Мей, съобщава \"Ройтерс\".След като до датата за Брекзит 29 март остава малко време, Великобритания е в най-дълбоката си политическа криза от половин век, докато се бори с това как, или дори дали да излезе от Европейския съюз, към който се присъедини през 1973 г.След като споразумението на Тереза Мей с ЕС за Брекзит беше  от парламента през миналата седмица, най-голямото поражение за премиер от измислянето на британския парламент преди повече от 3 века, някои депутати се опитват да поемат контрола над Брекзит от отслабеното правителство на малцинството на Мей.Вчера Тереза Мей предложи промяна в споразумението си, опит да спечели на своя страна несъгласните депутати от нейната Консервативна партия, както и тези от северноирландската Демократична юнионистка партия, която подкрепя правителството ѝ, но от Лейбъристката партия заявиха, че Мей е отрекла съкрушителното поражение за плановете ѝ.Лейбъристите предложиха изменение, целящо да принуди правителството да даде на парламента време да обмисли и да гласува варианти за предотвратяване излизането от ЕС без споразумение - курс, който Мей многократно отказа да изключи.Сред вариантите, посочиха от Лейбъристката партия, трябва да бъде постоянен митнически съюз с ЕС и \"гласуване на обществеността за споразумение\" - две предложения, които Мей изключи.Докато британският парламент се опитва да избегне това, което повечето депутати смятат за безреден Брекзит без одобрено споразумение, все още няма ясно мнозинство за алтернативен вариант.", "date": "2019.01.22", "title": "Корбин със завой към нов референдум за ЕС"}
{"url": "https://news.bg/politics/problemat-s-bolnichnite-slozhen-kato-telk-ovete.html", "text": "За социалния министър Бисер Петков темата с болничните е сложна като фалшивите ТЕЛК-ове.На брифинг той коментира идеята на бизнеса за равно разпределение на вноските. Това е стара идея, подчерта той. Все още не е достигнат този паритет, изтъкна Петков и посочи, че това е една от темите на социалния диалог, макар и скоро тя да не е поставяна.Бизнесът смята, че върху него пада по-голямата тежест на вноските. Факт е, че все още по-големият дял е от работодателите, които не искат да плащат първите три дни от болничните, обясни Петков. Министърът припомни, че при въвеждането на тази мярка тя е представена като временна. Ако се приеме искането на бизнеса да плати само първия ден, това щяло да е допълнителен разход за НОИ. И при болничните има много злоупотреби, призна той на фона на  за издаване на фалшиви ТЕЛК решения. Имало преразход, но темата е многоаспектна, обясни министър Петков, според когото въпросът е да се намери ефективното решение, за да се спрат злоупотребите.Трябва да се търсят ефективни мерки за прекратяване на злоупотребите с болничните, убеден е социалният министър. Проблемът бил сериозен като ТЕЛК-овете. За да се намери решение, темата трябва да се обсъди с работодателите.", "date": "2019.01.22", "title": "Проблемът с болничните - сложен като ТЕЛК-овете"}
{"url": "https://news.bg/politics/biser-petkov-obeshtava-po-visoka-finansova-pomosht-za-horata-s-uvrezhdaniya.html", "text": "От 1 януари всички хора с трайни увреждания, които са над 18 години имат право на нов вид месечна финансова подкрепа. Над 600 000 души са с и над 50% увреждания. Това стана ясно от брифинг на социалния министър Бисер Петков по изпълнението на законодателството за хората с увреждания.Размерът на финансовата подкрепа зависи от степента на увреждането и е обвързана с линията на бедността, която сега е 348 лева и всяка година ще се увеличава размерът на помощта.Помощта е процент от линията на бедност в зависимост от степента на увреждане. Хората с 50% и над 50% инвалидност трябва да подадат заявление в дирекцията за Социално подпомагане не по-късно от 31 март 2019.До 31 март подкрепата ще се отпуска без индивидуална оценка, поясни министърът. Иначе по закон ще се отпуска след индивидуална оценка. Наредбата обаче още не е готова. Това ще стане от 1 април.Бисер Петков увери, че няма да има хора, лишени от финансова помощ. Човекът, който получава до момента по-ниска подкрепа, ще получи по-висока финансова подкрепа.Тези, които пък към момента получават по-висока, ще запазят размера на помощта.50 336 лица за периода 1-21 януари са подали заявления за финансова подкрепа, стана ясно още от думите на министъра.В най-лошият случай подкрепата ще е със 134 лева повече, както обясни Петков. Изплащането ще става по избран от лицето начин-по банков път или през пощенските клонове. Огромна е работата на социалните служби, по мнението му.\"Не приемам да се обвинява администрацията за безхаберие, за мудност и бойкот\", изтъкна социалният министър, в отговор на думите на омбудсмана  за хората с уврежданията.Според Петков това категорично не отговаря на истината. Над 25 550 души ще получат подкрепа на социални асистенти и домашни помощници.", "date": "2019.01.22", "title": "Бисер Петков обещава по-висока финансова помощ за хората с увреждания "}
{"url": "https://news.bg/economics/biznesat-opashati-neistini-sa-che-na-nashata-borsa-se-prodava-evtin-tok.html", "text": "Подобряване на ефективността на енергетиката в държавните дружества. Това е един от приоритетите на Асоциацията на организациите на българските работодатели (АОБР) за 2019 година. Целите на работодателските организации бяха представени от председателите на АИКБ, БСК, КРИБ и БТПП на пресконференция в БТА.\"Пътят за повишаване на ефективността на държавните компании минава през тяхната публичност\", смята председателят на АИКБ Васил Велев. Необходим е ремонт на старата енергийна стратегия, защото \"опашати неистини са, че на нашата борса се продава евтин ток\", смятат експертите.Държавните компании следва да имат прозрачно поведение и добро корпоративно управление чрез въвеждане в листваните компании и увеличаване на капитала или чрез продажба на миноритарен дял. от АОБР посочват като един от дефектите на икономическата и политическата среда, защото създава и предпоставки за затруднение на бизнеса и на гражданите.През 2014 година за включването към електрическата мрежа на фирмите е отнемало 130 дни, а през изминалата година този срок е нараснал двойно. От 190 страни в света България се нарежда на 147-о място в класацията на Световната банка по показателя, свързан с електричество. \"Срамно положение за една държава членка на ЕС\", коментира Цветан Симеонов, председател на БСК.АОБР ще настоява пред управляващите, че е прекалено рано да влезем в еврозоната. Механизмът ERN 2 ще ни даде доверие в банковата система, както и достъп до изгодни кредити, надяват се експертите.\"Докато нямаме електронно правителство, ще има съмнения особено в инвеститорите, които сега разглеждат различните възможности\", заяви председателят на Българската търговско-промишлена палата Цветан Симеонов. ще бъде важно най-вече за българските фирми, подчерта Симеонов. То означава не само цялата сфера на услугите да бъде покрита с възможност за извършване на услугите по електронен път, но и тези, които вече са въведени, да функционират правилно. варира между 20% и 30%. Това означава коопериране с определено конкурентно предимство в сравнение с тези, които си плащат. При съвременните нива на конкуренция това е убийствено и не трябва да се допуска. Регулаторите на монополите като КЕВР и КЗК трябва да имат засилен контрол, категорични са от АОБР.Според председателя на АИКБ Васил Велев нива от порядъка на 15% на сивата икономика са приемливи. Като мерки за насърчаване на икономиката у нас той посочи, че купувайки български продукти, си помагаме като държава.Представителите на бизнеса предвиждат създаване на Национален фонд за реклама на България.Страната ни, по думите му, има незадоволителен образ пред света, а в същото време другите държави умело се рекламират не само като туристически дестинации, но и реклама на българските продукти като вина, храни, мебели, козметика, фармация, смята Велев. Качествени продукти имаме и в сферата на информационните технологии, машиностроенето, добави Велев.България се конкурира за инвестиции предимно с регионалните си съседи. С тежката регламентация на бизнеса, страната ни губи това предимство и \"няма да дойдат много на Летище София\", смята Радосвет Радев, председател на Българската стопанска камара.Целта на АОБР за 2019 година е насърчаване на дигитализацията в предприятията. Българската администрация да насърчи по фискални, целеви способи или чрез дефинирането на националните приоритети при развиването на бюджета за следващия период.От асоциацията съвместно с министъра на труда и социалната политика са намислили и промени в Кодекса на труда. Част от тях са прозрачност при определяне на възнагражденията. При 100 лв. нетна заплата, в държавната администрация се води 111 лв., в икономиката - 116 лв., брутната е 127 лева, а същата заплата в Румъния би била 153 лева, обясни председателят на АИКБ Васил Велев.Той предлага в трудовите договори да се отчита целия разход, за да е ясно кой какво получава и заплатите да имат съпоставимост. Едно от нещата, за които от АБР ще настояват за равно разпределение (50/50) между работодател и работник на дължимите осигурителни вноски, тъй като в момента отчитат, че е пълна каша. В тази връзка се обмислят промени в Кодекса на труда за нов вид трудови договори. Според бизнеса това няма да се отрази на заплатите, тъй като ще бъде компенсирано с тяхното увеличение.По отношение реформите в образователната система от АОБР предвиждат обучение по предприемачество и отделяне в Министерство на образованието и науката в отделна дирекция Професионално обучение. Негативната стъпка е увеличаване на заплатите в сектора на образованието без обвързването му с конкретни резултати. Според членовете на асоциацията, това няма да доведе до добра ефективност.От 100 пенсионери 62 влизат на пазара на труда всяка година. Трудовите ресурси намаляват с порядъка на 40 000 годишно, обясни Васил Велев. Близо 12 000 граждани на трети страна са работили за българската икономика през изминалата година, но е наложително да се направят промени, за да се увеличи техният брой.Според Велев такива могат да бъдат издаване на българска карта, активизиране на Агенцията по заетостта, която да доставя човешки ресурси за българската икономика.Данъчните измами с ДДС са също с приоритетно значение за асоциацията. Според експертите е необходимо по-широко въвеждане на обратно начисляване на ДДС. Засега у нас се прилага само при търговията със зърно. По веригата на доставките не се пускат фактури с ДДС, а само последния, който получава стоката, пуска ДДС, начислява го и ползва кредит. Това би довело до повече средства за бюджета, смята Цветан Симеонов.От асоциацията ще настояват за премахване на 5% данък от дивидента, както и на данъчната ставка, касаеща едноличните търговци. ", "date": "2019.01.22", "title": "Бизнесът: Опашати неистини са, че на нашата борса се продава евтин ток"}
{"url": "https://news.bg/finance/s-elektronna-usluga-proveryavame-dali-imame-spyashti-aktsii.html", "text": "Държавата се опитва да събуди т.нар. \"спящи акции\" от времето на масовата приватизация. Много от собствениците на бонови книжки обаче не знаят дали притежават нещо, или не.Директорът на Централния депозитар Васил Големански заяви пред bTV, че въпросът с непотърсените акции е бил повдигнат преди няколко години и Министерството на финансите е подело инициативата.Всички тези активи, които са акции, придобити с боновите книжки, към настоящия момент се водят в регистъра на Централния депозитар, обясни Големански и допълни, че дори човек да е загубил боновата си книжка, в регистъра има запис.Чрез електронна услуга всеки може да провери в Централния депозитар какви акции има.Васил Големански обаче съветва хората да изчакат, тъй като концепцията е публикувана за обществено обсъждане.Предвидено е една година да има информационна кампания, в която да бъде припомняно на хората, че имат активи и какво могат да направят с тях, посочи той.Близо 2 милиона българи притежават акции чрез тези бонови книжки за около 2 милиарда лева.Идеята е в рамките на една година всеки собственик на акции да ги прехвърли към избран от него инвеститор. Ако не го направи, спящите книжа автоматично ще отидат в специално създаден фонд. Собствеността като дял във фонда ще се пази 5 г., но ако и след това собственикът не си ги потърси, парите му ще се национализират и ще отидат в Сребърен фонд.", "date": "2019.01.22", "title": "С електронна услуга проверяваме дали имаме \"спящи акции\""}
{"url": "https://news.bg/int-politics/turtsiya-planira-mezhdunarodno-razsledvane-za-ubiystvoto-na-kashogi.html", "text": "Турция планира да започне международно разследване на убийството на саудитския журналист Джамал Кашоги и ще предприеме по-нататъшни стъпки през следващите дни, заяви външният министър Мевлют Чавушоглу, съобщава \"Ройтерс\".Чавушоглу обясни, че някои западни страни се опитват да прикрият убийството. \"Знам причините. Знаем и виждаме какви сделки се правят. Виждаме как онези, които говорят за свобода на пресата, сега покриват това, след като им замириса на пари\", добави той.\"Ние обаче ще отидем до края. В следващите дни правим подготовка за международно разследване и ще предприемем необходимите стъпки\", коментира външният министър. Въпреки съвместното разследване със саудитски служители, които претърсиха саудитското консулство в Истанбул, и няколко други места, все още не е известно местонахождението на останките на Кашоги.Турският президент Реджеп Ердоган обяви, че убийството е наредено от най-високо ниво в саудитско ръководство, но Рияд отхвърли обвиненията, че принц Мохамед бин Салман е замесен.Саудитските , задържани заради убийството, което причини международно недоволство и повлия отрицателно на репутацията на 33-годишния принц.Припомняме, Кашоги, колумнист на \"Вашингтон пост\", . Рияд твърди, че престолонаследникът Мохамед бин Салман .Американските разузнавателни агенции заключиха, че , разкри американски източник.Американският президент , след като въпреки доклада на ЦРУ по случая, той отказа да обвини открито саудитския престолонаследник.Финансовото министерство на  срещу 17 души за ролята им в убийството на журналиста.  предложението, направено от Турция за международно разследване на убийството на Джамал Кашоги. и разпространиха . Анкара обяви, че високопоставени лица в Рияд са свързани с убийството. , но се появява в пълния си вид.По-рано Рияд отказа да предаде на Турция  на известният критик на режима в Кралството. Отказът бе направен на .", "date": "2019.01.22", "title": "Турция планира международно разследване за убийството на Кашоги"}
{"url": "https://news.bg/world/tsipras-kam-gartsite-nastapi-vremeto-da-se-nauchi-istinata-za-prespanskata-sdelka.html", "text": "Премиерът на Гърция Алексис Ципрас излезе с видеопослание към гръцкия народ преди ключовото гласуване на Преспанското споразумение с Македония.Ципрас отбелязва в посланието си, че е настъпило времето да се изнесат фактите за сделката на Македония и да се \"научи истината\".\"Ние защитаваме нашета провинция Македония с Преспанското споразумение. Превъзмогнахме страха и инерцията със самоувереност и откриваме път за мир и икономически растеж\", отбелязва Ципрас във видеото, качено във \"Фейсбук\" със заглавие \"Истината за Преспанското споразумение\".Според него това споразумение е основополагащ камък на приятелство, сътрудничество и братство на народите на Балканите.\"Нашите съседи различават своята идентичност, признавайки, че техният език е славянски и тяхната култура по никакъв начин не е свързана с древното гръцко наследство. Чрез Преспанския договор признаваме гражданството, а не етническите групи. Няма да има иредентистки намеци в техните учебници. Те променят наименованията на паметници, инфраструктура и обществени места\", подчертава още гръцкият премиер, цитиран от \"Ал Джазира\".Видеото включва кадри от, както и извадки от реч на гръцкия премиер в Атина.Споразумението предвижда Скопие да преименува страната на Република Северна Македония.Вчера гръцкото правителство внесе ", "date": "2019.01.22", "title": "Ципрас към гърците: Настъпи времето да се научи истината за Преспанската сделка"}
{"url": "https://news.bg/health/d-r-stoycho-katsarov-preuvelicheni-sa-chislata-za-falshivite-telkove.html", "text": "Преувеличени са числата за фалшивите телкове, според председателя на Центъра за защита правата в здравеопазването д-р Стойчо Кацаров.\"Дори да се приеме, че става дума за десетки, стотици милиони лева, те не са загубени заради корупцията. Не мисля, че корупцията е в такива мащаби. Това, което чух от изявленията на прокурора за  и 7 прокурорски следствия - няма как това да обясни милионите\".Това заяви пред БНР д-р Стойчо Кацаров за разследването на прокуратурата за измами с ТЕЛК-решения и хора, които ползват инвалидни пенсии, без да имат право на това.Според него основната причина за загубите не е в корупцията, а в неправилната организация на цялата система на медицинската експертиза, което води до неправилно насочване на парите.Парите не се дават на най-нуждаещите се, а се дават средства на други, които не са толкова нуждаещи се, поясни той. \"Вместо системата да доведе до това тежко болният до получи голяма подкрепа, а другият да получи малка или изобщо да не получи - те биха получили еднакво, защото са оценявани по едни и същи начин\", каза д-р Кацаров.Според него \"разковничето\" е в Наредбата за медицинската експертиза- в начина, по който се извършва оценката. Ние трябва да преминем от оценка на . В момента не е така, ние по-точно оценяваме заболяването, а не възможността да се работи. И това води до тези изкривявания\", допълни още д-р Кацаров.Относно мнението на зам.-главния прокурор Иван Гешев, че ТЕЛК-овете трябва да преминат към НОИ, за да може НОИ да ги контролира, д-р Кацаров изрази скептицизъм.\"Не виждам защо министерство на здравеопазването да не може да контролира, а към НОИ да може\". Мотивът му е, че не е правилно този, които изплаща възнаграждението, той и да прави оценката, допълни още Кацаров.", "date": "2019.01.22", "title": "Д-р Стойчо Кацаров: Преувеличени са числата за фалшивите телкове"}
{"url": "https://news.bg/int-politics/kitay-nastoya-sasht-da-se-otkazhat-ot-iskaneto-si-za-ekstraditsiya-na-shefa-na-huawei.html", "text": "Китай настоя САЩ да се откаже от искането си Канада да екстрадира ръководен кадър на китайския технологичен гигант Huawei, хвърляйки вината върху Вашингтон за казус, който сериозно обтегна отношенията на Пекин с Отава, съобщава \"Асошиейтед прес\".Говорителката на китайското външно министерство изтъкна, че казусът с Мън Ванчжоу е необичаен, а договорът на Канада за екстрадиция със САЩ нарушава \"безопасността и законните права и интереси на китайските граждани\".Говорителката подчерта, че Китай настоява САЩ да отмени заповедта за арест на Мън и \"да не отправя официално искане за екстрадиране към канадската страна\".Коментарите от страна на Китай идват, след като повече от 100 учени и бивши дипломати подписаха писмо, с което призоваха Китай да освободи двама канадци, арестувани в очевидно отмъщение за ареста на Мън.Позицията на Китай идва след информация на канадския вестник Globe and Mail, че САЩ планират официално да поискат екстрадирането на Мън, за да бъде обвинена в извършването на измама чрез заблуждаване на банки за бизнес отношенията на Huawei в Иран.Китай задържа бившия канадски дипломат Майкъл Ковриг и канадския предприемач Майкъл Спейвър на 10 декември в очевиден опит да окаже натиск върху Канада да освободи Мън, която беше арестувана на 1 декември по искане на американските власти.Мън Ванчжоу е главен финансов директор на Huawei и дъщеря на основателя на компанията. Huawei имат тесни връзки с китайската армия и са смятани за едно от най-успешните международни предприятия на страната, работещи в областта на високите технологии, където Китай се надява да установи господство.В писмото, подписано от учени и бивши дипломати, се казва, че арестите на двамата канадци ще доведат до \"по-малко диалог и по-голямо недоверие и подкопава опитите за справяне с разногласията и намиране на общи основи. Както Китай, така и останалата част от света ще пострадат в резултат\".Повече от 20 дипломати от седем страни и повече от 100 учени и преподаватели от 19 страни са подписали писмото.Мън Ванчжоу живее под домашен арест в имението си във Ванкувър, докато делото ѝ се разглежда от канадските власти. Ковриг и Спейвър са задържани в китайски затвори и все още не са получили достъп до адвокатска защита.", "date": "2019.01.22", "title": "Китай настоя САЩ да се откажат от искането си за екстрадиция на шефа на Huawei"}
{"url": "https://news.bg/world/zapochva-svetovniyat-ikonomicheski-forum-na-fona-na-ikonomicheski-i-politicheski-problemi.html", "text": "Започва Световният икономически форум в Давос на фона на икономическо и политическо безпокойство, съобщава ДПА.3000 политици и бизнесмени се събират за ежегодната среща в швейцарския курорт Давос, за да се опитат да намерят решения на световни предизвикателства, въпреки че на форума няма да присъстват ключови световни лидери.Новият бразилски президент Жаир Болсонару ще изнесе първата ключова реч по време на четиридневното събитие днес следобед. Това е и първата поява на Болсонару на международно събитие, откакто пое управлението на Бразилия по-рано този месец.Бразилският президент зае мястото на американския лидер  си заради вътрешнополитическите проблеми, които оставиха правителството без бюджет вече един месец. и  заради политически кризи в страните си.Германският канцлер Ангела Меркел, японският премиер Шиндзо Абе и генералният секретар на ООН Антонио Гутериш ще присъстват на събитието.Забавеният световен икономически ръст, популизмът, политическото напрежение, търговските войни и неясният път на Великобритания са сред темите, които ще бъдат обсъдени от световните лидери.Тази година официалната тема е \"Глобализация 4.0\" - визия за свързан свят, който се бори с икономическото неравенство чрез глобализиране на търговията и производството.", "date": "2019.01.22", "title": "Започва Световният икономически форум на фона на икономически и политически проблеми"}
{"url": "https://news.bg/crime/dvama-advokati-se-otkazaha-ot-zashtitata-na-joan-matev.html", "text": "Двама от адвокатите на Йоан Матев - Иван Томов и Виктор Попов - се отказаха да защитават обвинения за убийството на 15-годишния Георги Игнатов в Борисовата градина през лятото на 2015 г. Йоан Матев.По този начин единственият адвокат на Матев остава Стоянка Маркова.Днешното съдебно заседание срещу Йоан Матев продължи с разпит на свидетели.Съдът разпореди и да се издири свидетел по делото за убийството в Борисовата градина - Мариан Тодоров.Разпореждането на съда е за общодържавно издирване без задържане. Свидетелят не може да бъде открит на настоящия му адрес, за да бъде призован.От девет призовани свидетели по време на съдебното заседание, седем не се явиха. В залата не се явиха и гражданските ищци по делото - Албена и Валентин Игнатови, родители на убития през юни 2015 г. Георги Игнатов.По време на свидетелските показания в съдебната зала съучениците описаха Матев като умен, добър и спокоен човек, с когото са се познавали от училището и са излизали в обща компания.Съдът насрочи следващото съдебно заседание за 20 март, когато трябва да се явяват свидетелите, които не бяха в зала днес.Припомняме, Марсел Матев, , въпреки че според информация на разследващите именно Марсел е завел полицията до доказателства по производството.Йоан Матев е обвинен за у през юни 2015 г. Убийството на Георги беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан, е успял да се обади по телефона на приятелката си. Тя подала сигнала към тел. 112. и нееднократно призоваваше гражданите за съдействие. година и половина след самото престъпление със сериозно променен външен вид и След края на съдебното заседание прокурорът заяви пред журналисти, че следващите съдебни засения също ще продължат с разпит на свидетели.От държавното обвинение не казаха колко още свидетели има и бяха лаконични, че \"не могат да говорят наизуст, тъй като трябва да погледнат в списъка по делото\".Съдът наложи и глоба от 100 лева на трима от неявилите се свидетели.", "date": "2019.01.22", "title": "Двама адвокати се отказаха от защитата на Йоан Матев"}
{"url": "https://news.bg/health/patsienti-s-pnevmonii-prepalniha-umbal-plovdiv.html", "text": "Пациенти с пневмонии препълниха Многопрофилната болница в Пловдив, предаде БНТ.В момента в отделението по пулмология няма нито едно свободно болнично легло, но постоянно идват нови пациенти. По тази причина началникът на отделението д-р Илияна Вълканова е направила временно искане базата да бъде увеличена с 9 легла и те да станат общо 47.Тя посочва, че болните, които са приети за лечение, са с бронхопневмонии и с обострена дихателна недостатъчност при пациенти с Хронична обструктивна белодробна болест. С усложнения от респираторните заболявания са и астматици.По думи на д-р Вълканова случаите започнали драстично да нарастват по Коледа и от тогава досега през отделението са преминали над 170 болни на възраст между 20 г. и 90 г. Най-засегнати са обаче пациентите в диапазона от 55 до 70 г., защото имат придружаващи заболявания.Заболелите пролежават в отделението 5-7 дни, но понякога остават и по 15, посочва д-р Вълканова и допълва, че в момента трима пациенти с пневмония са в по-тежко състояние и са поставени на апаратна вентилация в Отделението по анестезиология и интензивно лечение.По информация на началника на отделението до момента трима души са починали заради усложнения от съдово естество. Всички те са били на възраст на 80 години и са имали придружаващи заболявания.", "date": "2019.01.22", "title": "Пациенти с пневмонии препълниха УМБАЛ-Пловдив"}
{"url": "https://news.bg/world/marin-lyo-pen-zakleymi-provaliliya-se-v-evropa-multikulturalizam.html", "text": "Крайнодесният френски лидер Марин льо Пен осъди \"провалилото се навсякъде в Европа подчинение на мултикултурализма\" и призова за запазване на \"наследството на Йерусалим, Рим и Константинопол\", информира АФП.\"Ние сме европейци, защото споделяме наследството на Йерусалим и Рим, Атина и Константинопол. Това наследство определя кои сме и вписва нашите различни и постоянно еволюиращи култури в една цивилизация...Не може да прахосваме това наследство в името на едно подчинение на мултикултурализма, което се е провалило навсякъде\", обяви лидерът на крайнодясната партия \"Национален сбор\" на конференция, организирана от фондация \"Спиноза\" в Женева.Според нея по целия свят мултикултурните общества са носител на най-голямо насилие, най-много престъпления и най-голямо разделение. Тя посочи като пример ситуацията в Мексико и Бразилия, където броят на убийствата е като при гражданска война.Тя смята, че ЕС ще изпадне в хаос, ако не се укрепят външните граници.", "date": "2019.01.22", "title": "Марин льо Пен заклейми провалилия се в Европа мултикултурализъм"}
{"url": "https://news.bg/int-politics/v-ispaniya-osadiha-ronaldo-na-2-godini-uslovno-i-19-mln-evro-globa.html", "text": "Португалската футболна икона Кристиано Роналдо е приел предварително уговорена глоба в размер на 18,8 млн. евро и условна присъда в размер на 23 месеца за данъчни измами в Испания, съобщават световните информационни агенции, уточнявайки, че обвиненията са свързани с времето, в което той беше футболист на Реал (Мадрид).Настоящ футболист на италианския Ювентус, Роналдо пристигна в испанския съд заедно с приятелката си Джорджина Родригес, хванати за ръце.По-рано съдия отхвърли молбата му да влезе в сградата на съда с кола, за да избегне папараците, което означаваше тълпа от журналисти около 33-годишния футболист, който намери време да даде автограф по пътя си към съда.Това стана само часове след победата на Ювентус над Киево с 3:0 в Серия А, където той пропусна да вкара от дузпа.Очакваше се Роналдо да се признае за виновен за измама на испанската хазна и да сключи споразумение с испанските власти относно присъдата и глобата.Заради ненасилствения характер на престъплението на Роналдо, както и заради испанското законодателство, което определя, че срок от две години лишаване от свобода може да бъде изтърпян от нарушители за първи път като пробация, 5-кратният носител на \"Златната топка\" няма да влиза зад решетките.", "date": "2019.01.22", "title": "В Испания осъдиха Роналдо на 2 години условно и 19 млн. евро глоба"}
{"url": "https://news.bg/int-economics/mrachna-prognoza-za-globalno-razdelenie-i-dalgove-ot-davos.html", "text": "Докато бизнесмените и политическите лидери пристигат в швейцарските Алпи за годишната среща на Световния икономически форум, влиятелен инвеститор изпрати писмо с предупреждение, съобщава \"Ню Йорк Таимс\".Писмото е от Сет Кларман, инвеститор милиардер, известен със задълбочените си анализи на инвестиционния свят и в него той светва голяма червена лампа за глобалното социално напрежение, увеличаващите се нива на дълга и оттеглянето на американското ръководство.61-годишен инвеститор управлява група за около 27 милиарда долара. Неговото писмо, е значително по-мрачно от предишните му анализи и се приема като предупредителен изстрел, че нарастващото чувство за политическо и социално разделение по света може да завърши с икономическо бедствие.\"Не може да се прави нормален бизнес както обикновено, на фона на постоянни протести, бунтове, шътдаун и ескалиращо социално напрежение\", пише той.Сред неговите инвеститори и дарители са Харвард и Йейл и някои от най-богатите семейства в света. Кларман изразява разочарованието си от това как инвеститорите често пренебрегват избухванията на президента Тръмп в Туитър и отстъпващата американска роля в света през последната година.\"Тъй като международният ред след Втората световна война продължи да се разпада, пазарите пренебрегваха дългосрочните последици от една по-изолирана Америка, един свят, който все повече се отклонява от световната лидерска позиция,\" пише той.Цитирайки \"жълтите жилетки\" във Франция, Кларман добави: \"Социалните напрежения остават предизвикателство за демокрациите по света и ние се питаме кога инвеститорите биха могли да обърнат повече внимание на това. Социалната кохезия е от съществено значение за тези, които имат капитал за инвестиции\".Кларман, наричан понякога оракулът от Бостън, е един от малкото финансисти, хвален някога от Уорън Бъфет. Кларман подробно описва начина, по който почти всяка развита страна е поела нарастващ дълг след финансовата криза през 2008 г., тенденция, която според него може да доведе до финансова паника. Той цитира нарастващото съотношение на държавния дълг към брутния вътрешен продукт от 2008 до 2017 г., което е над 100% в Съединените щати и се приближава до тази цифра във Франция, Канада, Великобритания и Испания.\"Семената на следващата голяма финансова криза (или тази след това) може да се намерят в днешните нива на държавния дълг\", обясни той. Кларман е особено обезпокоен от дълговото натоварване в Съединените щати, статута на долара като световна резервна валута и как тя може в крайна сметка да повлияе на икономиката на страната.\"Няма начин да се знае колко дълг е твърде много, но Америка неизбежно ще достигне точка на инфлексия, след което внезапно по-скептичен дългов пазар ще откаже да ни дава заеми на цени, които можем да си позволим. По време на такава криза най-вероятно ще е твърде късно да подредим нашата къща.\"Той вярва, че обществото почти ирационално е станала прекалено слабо за всички тези рискове и инвеститорите са успокояват, и поемат все по-голям риск.\"Хората, професионалните инвеститори и финансистите са склонни да представят своите собствени скорошни преживявания в бъдещето. Така че, когато липсват трудности, инвеститорите стават самодоволни. Предполагат, че добрите времена ще продължат и стават безгрижни по отношение на риска, възприемайки го през розови очила\".През 2017 г. Кларман върна част от своя фонд на инвеститорите си, като обясни, че не вижда достатъчно добри инвестиционни възможности. Но в писмото си признава, че дори и да очаква евентуална криза, \"тъй като най-лошото не се случва често, не можеш да оставиш страха от чудовищна буря напълно да те парализира\".Кларман подкрепя републиканците от години, но е критик на Тръмп и сега иска демократи, за да го неутрализират. Той пише в писмото си, че е особено обезпокоен от социалните и икономически последици от усилията на Тръмп да изопачава точна информация като \"фалшива новина\". \"Този момент с истината е доста опасен\", допълва той.Независимо дали кризата е зад ъгъла или има още няколко години, Кларман изглежда относително убеден, че идва и ще се прояви не само в условията на пазарен спад, но и потенциално с повече насилие.\"Не е трудно да си представим влошаване на социалните вълнения сред едно поколение, което изостава икономически и се чувства предадено от огромен държавен дълг, който е възникнал без очевидна полза за тях\", коментира Сет Кларман.", "date": "2019.01.22", "title": "Мрачна прогноза за глобално разделение и дългове от Давос"}
{"url": "https://news.bg/politics/koyto-iska-balgarsko-grazhdanstvo-da-znae-ezika-i-da-raboti-u-nas.html", "text": "Министерството на правосъдието предлага мерки за затягане на контрола по придобиване на българско гражданство. На 30 януари ще бъде обсъден Проектът за промени на Закона за българското гражданство.Част от мерките, които се предвиждат в законопроекта, включват отпадането на възможността за получаване на българско гражданство на основание инвестиции, съкращаването на сроковете и прецизирането на критериите за предоставяне на българско гражданство.Предвижда се да се въведе и изискване кандидатите за гражданство да владеят български език и да имат работа и доход в страната.Промените в проектозакона включват:Предложението за отпадане на възможността за получаване на българско гражданство на основание инвестиции се дължи на анализ, който показва, че не е постигната целта за увеличаване на привлечените реални чуждестранни инвестиции и икономическо развитие. По тази причина не са били разкрити нови работните места.Работната група беше сформирана със заповед на  на 15 февруари 2018 г. За предприетите мерки от Министерството на правосъдието е уведомен и еврокомисарят на правосъдието, защита на потребителите и равнопоставеността на половете Вера Йоурова.Съобщението от Министерството на правосъдието идва часове, след като \"Ройтерс\" разкри  от страна на България, Кипър и Малта. Според доклада в това се крият рискове за корупция, пране на пари и укриване на данъци. Официалният доклад на ЕК се очаква по-късно днес.Припомняме, че от 02 януари 2019 г. Министерство на правосъдието въведе  за българско гражданство. Кандидатите вече резервират само по електронен път дата и час за подаване на молби и провеждане на интервю. Това се случи два месеца, след като на 29 октомври  по разследване на схеми за продажба на българско гражданство. Зам.-главният прокурор Иван Гешев заяви, че Държавната агенция за българите в чужбина Първоначално бяха арестувани над 20 служители на агенцията. Обвинения обаче бяха повдигнати на четирима, включително и на председателя на Агенцията Петър Харалампиев и главният секретар на Агенцията. Делото все още не е влязло в съда.Президентът Румен Радев потвърди, че са  и те са били предадени в прокуратурата.", "date": "2019.01.22", "title": "Който иска българско гражданство - да знае езика и да работи у нас"}
{"url": "https://news.bg/int-economics/f-16-za-balgariya-mozhe-da-sa-proizvedeni-v-indiya.html", "text": "Програмата на Индия за превъоръжаване на своите военно-въздушни сили и ренесансът на изтребителя Ф-16 принуждават \"Локхийд Мартин\" да измести производствени мощности в Азия, съобщи \"Ройтерс\".Американската компания води преговори с Делхи за спечелването на договор за $15 млрд. За целта от \"Локхийд Мартин\" са се съгласили да изнесат производството на своя изтребител Ф-16 в Индия.Така местната компания ще бъде натоварена да отговаря за доставките в чужбина. В момента Бахрейн и Словакия са избрали да закупят Ф-16 Блок 70. Към модела проявява интерес и България.Американската компания се конкурира с изтребителя F/A-18 на Boeing, Gripen на Saab, Rafale на Dassault Aviation, както и с Eurofighter Typhoon и руските МиГ-ове, за доставката на 114 изтребители за индийските ВВС.В момента не е известно на какъв етап е сделката на \"Локхийд Мартин\" с Делхи. През последните месеци президентът Доналд Тръмп води активна протекционистична политика.", "date": "2019.01.22", "title": "Ф-16 за България може да са произведени в Индия"}
{"url": "https://news.bg/disasters/silen-trus-v-indoneziya.html", "text": "Земетресение със сила от 6 по Рихтер беше регистрирано на индонезийския остров Сумбава, съобщава Ройтерс.Епицентърът на земетресението се намира на дълбочина 25 км, на 219 км южно от град Раб, разположен на остров Сумбава. След вторичните трусове не се съобщава за заплахата от цунами. Според агенцията не е имало съобщения за разрушения и убити.През септември 2018 г., при земетресение от 7,5 по Рихтер и последвалото цунами, бяха убити повече от 2 хиляди души на индонезийския остров Сулавей, други 10,6 хиляди са ранени.", "date": "2019.01.22", "title": "Силен трус в Индонезия"}
{"url": "https://news.bg/int-politics/bivsh-shef-ot-starbaks-se-pritseli-v-beliya-dom.html", "text": "Бившият шеф от \"Старбъкс\" Хауърд Шулц, който се оттегли от компанията през юни 2018 г., може да стане един от кандидатите за президент на САЩ на изборите през 2020 година. Това разкри Си Ен Ен.Телевизията се позовава на пожелал анонимност източник. Според Си Ен Ен Шулц проучва възможността за номинация за президент. Окончателното решение все още не е взето. Шулц може да се яви на изборите като независим кандидат, който не е номиниран от Републиканската или Демократическата партия.В момента само опозиционни демократи се кандидатират.Републиканската партия смята да заложи на президента Доналд Тръмп за втори мандат.", "date": "2019.01.22", "title": "Бивш шеф от \"Старбъкс\" се прицели в Белия дом"}
{"url": "https://news.bg/world/irakski-uchen-pravel-iprit-za-islyamska-darzhava.html", "text": "Иракски учен е правел иприт за Ислямска държава, съобщава в. \"Вашингтон поуст\".Става дума за Сюлейман ал Афари. Той се присъединява към ислямистите през 2014 г., след като правителствените сили се изтеглят от родния му град Мосул.52-годишният геолог е в затвора в иракския Кюрдистан в очакване на смъртната си присъда.Ученият признава, че не знае много за това, но въпреки това се съгласява да работи за терористи и в продължение на 15 месеца упражнява контрол върху производството на иприт.Сюлейман ал Афари каза, че бойците му предложили \"да помогне за създаването на химическо оръжие\". Ислямска държава вече използва иприт срещу цивилни. Освен това експерти посочват, че групировката има вещества и оборудване за производство на химическото оръжие.Сюлейман ал Афари признава, че е получавал пари за работата си. Той не е бил измъчван от ислямистите.", "date": "2019.01.22", "title": "Иракски учен правел иприт за Ислямска държава"}
{"url": "https://news.bg/int-politics/v-aahen-merkel-i-makron-podpisvat-sporazumenie.html", "text": "Германският канцлер Ангела Меркел и френският президент Емануел Макрон ще подпишат във вторник в западногерманския град Аахен ново споразумение за двустранно сътрудничество, което е предназначено да бъде допълнение към Елисейския договор, подписан през 1963 г. от Конрад Аденауер и Шарл де Гол. Този документ се превърна в крайъгълен камък в развитието на отношенията между двете страни след Втората световна война.Документът, наречен Аахенско споразумение, регулира сътрудничеството между страните в областта на външната политика, отбраната и сигурността, осигурява икономическа интеграция, насърчаване на германско-френските интереси, засилване на конкурентоспособността на Германия и Франция, укрепване на взаимодействието между гражданските общества на двете страни. Точките от дневния ред са изброени в седем раздела, които са разделени на 28 члена. В немската версия текстът е 16 страници.За първи път лидерите на Германия и Франция обявиха необходимостта от допълване на Елисейския договор през януари миналата година. Те подчертаха, че 56-годишното споразумение \"остава основа за широко сътрудничество, основано на доверие\" между двете държави, но изрази желание \"да се задълбочи още повече взаимодействието между Франция и Германия\".Новият договор подчертава желанието на двете страни да задълбочат сътрудничеството по външнополитически въпроси. В текста се споменават редовен обмен на служители на посолства, консулства и мисии в международни организации. Като цяло Берлин и Париж искат \"внимателно да координират позициите си\" по международните въпроси и да действат в интерес на Европа.Един от ключовите моменти в споразумението е желанието на Берлин и Париж Германия да получи постоянно място в Съвета за сигурност на ООН. \"Приоритетът на германо-френската дипломация ще бъде приемането на Германия като постоянен член на Съвета за сигурност на ООН\", се казва в договора.Голямо значение придава новото споразумение на взаимодействието в областта на отбраната и сигурността. В нея се посочва взаимната готовност за реагиране на военната агресия от трета страна - аналог на петия член на статута на НАТО и на член 42 от Договора за Европейския съюз. Освен това двете страни се ангажират да координират по-тясно проектите в областта на отбраната и разработването на нови оръжия, като се планира създаването на общ Съвет за сигурност и отбрана като управителен орган.Предвижда се веднъж годишно да се провеждат междуправителствени консултации, чийто дневен ред ще бъде определен от германско-френския съвет на министрите. Веднъж на тримесечие, според плановете на Берлин и Париж, един от министрите ще бъде поканен като гост на заседанието на кабинета на министрите на друга държава.Елисейският договор разглежда и въпроса за взаимното признаване на дипломите за висше образование, но сега Париж и Берлин искат да продължат и да работят за признаване на сертификати за училище. Планирано е да се увеличи броят на двуезичните училища и гимназии, в които ще бъде възможно да се получи сертификат за зрялост както в немската система, така и на френски език. Страните искат също така да създадат повече индустриални и научни обществени клъстери в граничните региони.Германия и Франция искат да подобрят железопътната и пътната комуникация в граничните райони и възнамеряват да задълбочат сътрудничеството в областта на здравеопазването, например планира да позволи на германските линейки да карат пациентите във френските болници и обратно.Отделна глава е посветена на взаимодействието в областта на науката, иновациите и дигиталните технологии за използването на изкуствен интелект.Франция и Германия подчертават ангажимента си към Парижкото споразумение за климата и искат да използват повече възобновяеми енергийни източници.", "date": "2019.01.22", "title": "В Аахен Меркел и Макрон подписват споразумение"}
{"url": "https://news.bg/world/denyat-na-saedinenieto-na-ukrayna.html", "text": "\"Заедно по собствена воля от 1919 година\" - под такъв лозунг Украйна празнува стогодишнината от Акта на Съединението на 22 януари.Преди 100 години Украинската народна република и Западно-украинската народна република се обединяват в една държава, която през следващите три години не спира борбата за собственото си съществуване. Украинците успяват да установят държавни граници, език, пари, символика (герб, химн и знаме), да изградят национална боеспособна армия, да получат признание от световната общност.Обединението на украинските земи става по инициатива и по собствена воля на украинците, а не е насилствено насадено от външни фактори. Актът на Съединението през 1919 г. отрича тезата на съвременната руска пропаганда за това, че единството на Украйна е резултат от политиката на Ленин или Сталин.Националното единство е задължителна предпоставка за успешна съпротива срещу външната агресия. Недостигът на единство по време на Украинската революция през 1917-1921 година доведе до загуба на държавност, която в дългосрочна перспектива довежда до милионни загуби от Голодомора през 1932-1933 година, репресиите и войните.Комунистическият тоталитарен режим се опита да изкорени от историческата памет събития, свързани с провъзгласяването на независимостта на УНР и обединяването на УНР и ЗУНР в една държава. Паметта за обединяването на УНР и ЗУНР в единна Украинска държава е запазена от жителите на Западна Украйна и украинската политическа емиграция в страните на Западна Европа и Америка.Денят на Съединението е знаково събитие в историята на създаването на държавата Украйна. Съвсем логично е, че идеята за съединението продължава да живее. На 22 януари 1990 година милиони украинци се нареждат на жива верига от Киев до Лвив, отбелязвайки Деня на Съединението.На 22 януари 2014 г. по време на Революцията на достойнството загиват борци, които отстояват конституционните принципи на демокрацията, човешките права и свободи, които се борят за независима и обединена Украйна и които дават живота си за тази кауза. Ето защо, ние не само си спомняме за видни исторически личности, но и се прекланяме пред героите на Небесната сотня и войната за независимост в борбата срещу руските агресори.Съвременната руско-украинска война за украинците е продължение на вековната освободителна борба. Украинските военнослужещи, както и техните предшественици преди 100 години, защитават не само независимостта, но и единството на Украйна.100-годишнината на съединението на Украйна е повод да напомним за единството и неделимостта на украинските земи и че окупираните Крим, Донецка и Луганска области са Украйна.", "date": "2019.01.22", "title": "Денят на Съединението на Украйна"}
{"url": "https://news.bg/weather/ot-zapad-zapochvat-valezhi-na-dazhd-sas-snyag.html", "text": "Днес ще е облачно. Слаби валежи от дъжд и сняг ще има в Северозападна България, докато в югозападните райони ще вали слаб дъжд. В останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. преобладаващите максимални ще са от 2° до 7°. Това съобщават от НИМХ.Над планините ще е облачно, в масивите в Западна България и Родопите със слаби валежи от сняг, под около 1200 метра - от дъжд и сняг. Ще духа умерен до силен югозападен вятър. Максималната температура на височина 1200 метра - около 2°, на 2000 метра - около минус 4°.Над Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4°-6°. Температурата на морската вода е около 6°. Вълнението на морето ще бъде 3 бала, в заливите - 2 бала.", "date": "2019.01.22", "title": "От запад започват валежи на дъжд със сняг"}
{"url": "https://news.bg/bulgaria/neno-dimov-tryabva-da-otgovarya-na-vaprosi-za-karakala.html", "text": "Нено Димов, министър на околната среда и водите, трябва да отговори за разхождащия се из Пловдив каракал. Това заяви Явор Гечев от \"Четири лапи\" в интервю по телефона за Нова телевизия.Вчера във фейсбук групата Забелязано в Пловдив се появиха снимки на животното, което върви по ограда в центъра на града.Гечев не се запознава сега с каракала, тъй като и друг път животното се е оказвало на свобода. От организацията са засичали също така и други снимки на стопанката с животното по улиците, но на София. По информация на Явор Гечев каракалът е регистриран и живее в София.Законът напълно забранява отглеждането от граждани на всички видове котки, освен домашната котка. Причината е, че тези животни не са опитомени, не се подават на пълно опитомяване и в тях може да се събуди дивия инстинкт много бързо. Няма изключения в закона, затова и Гечев заяви, че всички въпроси трябва да бъдат обърнати към МОСВ и директно към министър Нено Димов.Ако остане на свобода, т.е. ако избяга, този каракал би се хранил с гризачи, с други бозайници, например котки и дори кучета, птици. Най-вероятно би се научил да ползва и кофите за боклук. Гечев посочи, че женските от този вид котки стигат 13-14 кг, а мъжките и до 20 кг. Той бе категоричен, че отглеждането на такива животни в домашни условия е опасно.", "date": "2019.01.22", "title": "Нено Димов трябва да отговаря на въпроси за каракала"}
{"url": "https://news.bg/disasters/sblasak-mezhdu-avtobus-i-tsisterna-vze-27-zhertvi-v-pakistan.html", "text": "Най-малко 27 души загинаха при сблъсък между пътнически автобус и цистерна в южен Пакистан, съобщава Sputnik по информация на местните медии.Автобусът, който превозвал над 40 дущи от провинция Панджгур към Карачи, се сблъскал с цистерна, движеща се в обратната посока.Разразилият се пожар изпепелил автобуса напълно.По данни на Световната здравна организация през 2016 г. жертви на пътно-транспортни произшествия в Пакистан са станали близо 27 600 души.", "date": "2019.01.22", "title": "Сблъсък между автобус и цистерна взе 27 жертви в Пакистан"}
{"url": "https://news.bg/politics/jotova-iska-da-vidi-ekspertite-za-f-16-na-svetlo.html", "text": "Вицепрезидентът Илияна Йотова призова членовете на комисията,  за българските военновъздушни сили, да излязат с имената си на светло. Йотова посочи, че иска това от гледна точка на данъкоплатец и това искат българските граждани.Става въпрос за промяната на процедурата и критериите за избор, което е станало, по думите на Йотова, без санкция на парламента, както би трябвало. \"Нека ги видим на светло. Как така се променят изведнъж без решение на народното събрание\", попита Илияна Йотова. Иначе тя няма идея кой самолет е по-добър и не желае да става експерт по изтребители за една нощ.\"Нямам основания \", заяви обаче Йотова по отношение на позицията на президента Радев, който разкритикува като .С интервюто с вицепрезидента Нова телевизия отбеляза две години от встъпването в длъжност на президента Румен Радев.Йотова защити позицията на президентството по отношение на законодателната дейност държавата, като посочи, че всичките пъти, когато е налагано вето, включително и последния път - за промените в Наказателния кодекс, , мотивите и аргументите за вето са разглеждани изключително внимателно от екипа на президента. Йотова заяви, че очаква въпросът със  отново да бъде преразгледан с оглед на това, че предстои гласуване на закони за правата на децата. Според нея е въпрос на време отново тази част от законодателството да се прегласува. \"Всеки един закон се гледа много внимателно и всяко едно вето е показателно и издържано.\"Иначе според вицепрезидента няма напрежение по принцип между Дондуков 1 и 2, а несъгласие по различни теми: \"Няма политика и конфронтация по принцип. Има несъгласие по определени теми.\"Според Илияна Йотова сега отново се чува гласът на институцията, а не е \"както дълги години тази институция беше патерици на изпълнителната власт\". Според нея президентството има много ограничения, поставени от Конституцията и разделението на властите, но \"никой не може да ни отнеме правото на глас и становище\". Йотова се противопостави на твърденията от страна на ГЕРБ, че президентът разделя народа и всява омраза: \"С много лека ръка хвърляме обвинения.\"По актуалната тема за  вицепрезидентът посочи, че тя е работила дълги години по темата, но в рамките на този Европейски парламент и тази Европейска комисия не очаква да се промени нещо. Според нея комисар Вера Йоурова, въпреки че е запозната с проблемите, няма да вземе становище да коря на мандата си. У нас обаче предстои промяна в закона, съобщи Илияна Йотова, тъй като работи комисия, в която участват е представители на президентството. Според нея ще има доста сериозни ограничения.Йотова съобщи и че в рамките на изминалата година , за която тя е отговорна, е предоставила помилване за 11 души, като на част от тях по хуманитарни причини. Има много осъдени със сериозни психични проблеми и за тях пребиваването в затвора е по-сигурното място, тъй като излизайки на свобода, те не попадат в никакъв регистър и под никакъв контрол, но и без грижа, обясни Йотова. В затвора поне получават лекарствата си. Вицепрезидентът потвърди, че администрацията й действително е затегнала режима. В края на месеца предстои да се оповести и доклада с отчета за работата й. Тя поиска да се проведе в обществото и между институциите отделен разговор по темата за помилванията.По , Йотова посочи, че ежегодният доклад на изпълнителната власт е еднакъв всяка година и се позова на студентско изследване, което констатира, че щом има разбити къщи, идват избори. Според Йотова  нищо няма да стане.", "date": "2019.01.22", "title": "Йотова иска да види експертите за Ф-16 на светло"}
{"url": "https://news.bg/politics/sledvashtiyat-ni-evrokomisar-da-e-po-razshiryavaneto-savetva-jotova.html", "text": "В столетницата винаги се правят номинации за листите и те се случват по демократичен път. Това увери  пред Нова тв.По отношение на кандидатската листа на БСП за предстоящите евроизбори и затова дали  трябва да я води, Йотова заяви, че \"\".Йотова посочи, че е взела позиция, но с принципната идея какво трябва да бъдат хората, които да влязат в листата, какъв трябва да бъде следващия еврокомисар на България. Според нея категорично това трябва да бъде еврокомисар по разширяването, тъй като България трябва да настоява върху силната позиция, която имаше по време на председателството си на Съвета на ЕС. Трябва да използваме влиянието, което имаме в региона по темата и да продължим тази силна политика, заяви Илияна Йотова.Аз никога не съм прекъснала или разрушавала този път (пътят към БСП, бел.ред.), заяви категорично Йотова на въпрос на водещия на Нова телевизия. Йотова потвърди, че е номинация за вицепрезидент на БСП, че е член на партията и винаги ще остане с леви позиции. По въпроса за евентуална нова партия, учредена от президента Румен Радев, Йотова заяви, че бъдещето ще покаже и не желае да коментира такива сюжети като отделянето на АБВ. Припомняме, че политическата формация АБВ бе създадена от президента Георги Първанов след изтичането на мандата му. Първанов бе член на БСП и като такъв бе издигнат за първия си мандат. Вторият си мандат спечели, издигнат от Инициативен комитет.Илияна Йотова бе категорична, че с политиката си президентът Румен Радев е показал, че е президент на всички български граждани. Между тях няма напрежение и в екип са разрушили оформилата се традиция от последните пет години за разминаване между президент и вицепрезидент, увери Йотова. С президента Радев работят добре, екипно и периодично се организират срещи. \"Създали сме традиция периодично да сверяваме часовниците си\", посочи Йиляна Йотова.Вицепрезидентът категорично отказа да коментира .По въпроса за предстоящите местни избори и  в Изборния кодекс Илиана Йотова заяви, че вече сме пропуснали всякакви срокове, но избирателния кодекс се нуждае от коренна промяна. Тя е запозната с , но не е чула никакви мотиви и аргументи, дори и защото не се знае къде са тези имоти, които се притежават от български граждани в чужбина, нито се знае доколко действително тези хора се връщат в България.", "date": "2019.01.22", "title": "Следващият ни еврокомисар да е по разширяването, съветва Йотова"}
{"url": "https://news.bg/crime/geshev-s-useshtaneto-za-tseli-sela-s-telk.html", "text": "До момента по  са разпитани над 200 души. Това заяви заместник-главният прокурор Иван Гешев пред БНТ.По думите му усещането е, че често хората не знаят от какво са болни, къде са ходили на прегледи и какви документи трябват за ТЕЛК. Положението е трагично, посочи той.Най-голям брой фиктивни инвалидни пенсии са установени в силистренска област, съобщи Гешев и посочи, че там срещу 600 лева няколко посредници предлагат решения за придобиване на ТЕЛК.Заместник-главният прокурор заяви, че се създава впечатление, че цели села са с инвалидни пенсии, тъй като до 1/3 от хората в някои силистренски села получават такива.По думи на Гешев средствата за тези пенсии са 1 млрд. и 700 млн., но щетите са много по-големи. Парите не отиват при хората, които наистина имат нужда от тях, тъй като се ползват с различни социални услуги, посочи той.Според него проблемът се дължи на  да контролира разходваните на средствата от Трудово-експертните лекарски комисии.", "date": "2019.01.22", "title": "Гешев с усещането за цели села с ТЕЛК"}
{"url": "https://news.bg/disasters/nyama-shans-za-otseleli-moryatsi-pri-pozhara-kray-kerchenskiya-proliv.html", "text": "Операцията за издирване на моряците от двата кораба, които горят в Черно море, вече не е спасителна, а издирвателна. Няма шанс да бъдат намерени оцелели моряци, съобщава ТАСС. По последни данни спасени са 12 моряци, десет са намерени загинали.По-рано бе съобщено, че съдбата на десет души е неизвестна.Припомняме, че вчера вечерта пожар обхвана корабите \"Маестро\" и \"Канди\" в района на Керченския проток извън руски териториални води. По предварителни данни огънят е избухнал при претоварване на гориво от единия на другия кораб. Общо на двата кораба е имало 32 души.Към шест сутринта местно време пожарът още не е бил угасен.Пет морски съда участваха в издирването на членовете на екипажите, като тази сутринта се включи и хеликоптер.Операцията се провежда при влошени метеорологични условия със силен вятър до 60 км/час. Очакват се и валежи от дъжд и сняг.", "date": "2019.01.22", "title": "Няма шанс за оцелели моряци при пожара край Керченския пролив"}
{"url": "https://news.bg/int-politics/frantsiya-razgnevena-ot-komentari-na-italiya-za-afrika.html", "text": "Франция привика посланика на Италия, след като италианският вицепремиер Луиджи ди Майо обвини французите в експлоатация на Африка и подхранването на миграцията.В неделя Ди Майо призова Европейския съюз да наложи санкции на Франция за нейните политики в Африка. Той изтъкна, че Франция \"никога не е спирала да колонизира десетки африкански държави\", припомня Би Би Си.Италия и Франция преди това се сблъскаха по проблеми, свързани с миграцията. Италия е дестинацията за хиляди хора, търсещи нов живот в Европа.През миналата година Франция разкритикува Италия, че не разрешава на спасителни кораби, превозващи мигранти в Средиземно море, да акостират в нейните пристанища. Италианските власти отговориха, като обвиниха самата Франция, че отказва да приема мигранти.Луиджи ди Майо, който е лидер на антиелитисткото Движение \"Пет звезди\", което управлява в коалиция с крайнодясната партия \"Лига\", направи коментарите си по време на посещение в Централна Италия през уикенда.Това се случи, докато ООН обяви, че около 170 мигранти са се удавили при два отделни инцидента с плавателни съдове в Средиземно море.\"Европейският съюз трябва да наложи санкции на Франция и всички страни като Франция, които обедняват Африка и карат тези хора да напускат, защото африканците трябва да бъдат в Африка, а не на дъното на Средиземно море\", коментира италианският вицепремиер.\"Ако хората си тръгват днес, това е защото европейски страни, преди всичко Франция, никога не са спирали да колонизират десетки африкански страни\", настоя още Луиджи ди Майо.Той подчерта, че ако не беше Африка, Франция би се класирала на 15-то място сред световните икономики, а не в първата шестица.Италианският посланик във Франция Тереза Касталдо беше привикана във външното министерство в Париж в понеделник.Френски дипломатически източници, цитирани от италианската информационна агенция АНСА, са нарекли коментарите на Ди Майо \"враждебни и безпричинни, като се има предвид партньорството между Франция и Италия в Европейския съюз\".Ала Ди Майо, който също така е министър на труда и икономиката, не се отказа от думите си. Той обвини Франция, че манипулира икономиките на африканските страни, които използват франка, валута от колониалната епоха, подкрепена от френската хазна.\"Франция е една от тези страни, които чрез печатане на пари за 14 африкански държави пречи на тяхното икономическо развитие и допринася за факта, че бежанците напускат и след това умират в морето или пристигат на нашите брегове\", коментира италианският вицепремиер.\"Ако Европа иска да бъде смела, тя трябва да има куража да се сблъска с проблема за деколонизацията в Африка\", допълни Луиджи ди Майо.Франция твърди, че франкът е гаранция за финансова стабилност, но други го атакуваха като реликт от колониалната епоха.Другият италиански вицепремиер Матео Салвини написа във Facebook след последните смъртни случаи в Средиземно море, че \"докато европейските пристанища остават отворени ... за съжаление контрабандистите ще продължат да правят бизнес и да убиват\".", "date": "2019.01.22", "title": "Франция разгневена от коментари на Италия за Африка"}
{"url": "https://news.bg/politics/vmro-ne-iska-poveche-borichkaniya-v-koalitsiyata-na-patriotite.html", "text": "Сред приоритетите на ВМРО не са личните амбиции, водещи до боричкания на база его в коалицията \"Обединени патриоти\", заявяват от партията.От ВМРО изразиха мнение, че в средата на мандата на настоящото управление трябва да се загърби политическото злободневие.Според тях през последните месеци съществуването на коалицията \"Обединени патриоти\" е преминало под знака на скандали и междуличностни противопоставяния.Това трябва да спре, категорични са от ВМРО и посочват, че трябва да се потърси единство около общи приоритети, за да се постигнат реални резултати в управлението.Според членовете на партията сред задачите, върху които трябва да се съсредоточат общите усилия на коалицията, са следните:- Изготвяне на правителствена програма за мерки срещу циганизацията, гетоизацията и произтичащите от това проблеми;- Преодоляване на чувството за безнаказаност сред представителите на маргиналните общности чрез въвеждане на административни наказания \"обществено полезен труд\" и \"задържане под стража\";- Единна база данни за социалните помощи и въвеждане на сумарен максимум на годишна база, строг контрол срещу злоупотреби със социални плащания, включително обвързване на получаването им със степента на социализация и грамотност;- Поощряване на отговорното родителство за сметка на намаляване на помощите за деца на несоциализираните групи;- Възможност за създаване на Доброволни отряди към МВР с цел охрана на обществения ред.- Финализиране на промените в Наказателния кодекс за криминализиране на проповядването на радикален ислям;- Приемане на правила за прозрачност на финансирането с източник зад граница на НПО и вероизповедания.- Закон за възрастните хора, който да регламентира социалните услуги и възможностите за трудова и творческа реализация;- Реализиране на ревизията в инвалидните пенсии и преизчисляване на т.нар. \"стари пенсии\";- Успоредно с повишаване на доходите, пренасочване на ресурси на МТСП за борба с пенсионерската бедност за сметка на социалния паразитизъм.- Държавна програма за разпространение на българския език и култура, включително създаване на институт \"Св.св. Кирил и Методий\";- Законодателни промени за улесняване на получаването на българско гражданство и създаване на \"Карта българин\", с която да се урежда правото на пребиваване и труд в България на сънародниците ни от диаспората;- Български паспорти за всеки българин по етнически произход без чакане, бумащина и корупционни схеми;- Програма за подпомагане на завръщането на българи от чужбина, като най-силна демографска мярка;- Преглед на учебното съдържание и заличаване на антинационална пропаганда в учебниците;- Въвеждане на часове по родинознание и начално военно обучение.Според ВМРО е необходимо пред управляващите да се постави и въпросът за по-справедливо данъчно облагане на имуществото на богатите - включително \"Данък лукс\". Като най-очевиден те посочват случая с крупните собственици на земя - 31 стопански субекта притежават над 3 милиона декара земя, а не плащат никакъв данък върху собствеността.Тази концентрация вреди на развитието на земеделието, обезлюдява селата и не създава принадена стойност в икономиката, смятат от партията.", "date": "2019.01.22", "title": "ВМРО не иска повече боричкания в коалицията на патриотите"}
{"url": "https://news.bg/education/nad-1000-uchilishta-v-stranata-sa-v-gripna-vakantsiya.html", "text": "Днес учебните занятия са преустановени в общо 1071 училища и детски градини.От 22 януари в грипна ваканция са 194 училища в област Пловдив, 122 училища в област Варна и 69 училища в област Добрич.По предписание на РЗИ няма занятия в 97 училища в София-област.В област Пазарджик не се учи в 122 училища, в 60 училища в област Смолян, в 43 училища в област Ямбол и в 40 училища в област Перник.Последен ден от грипната ваканция са 137 училища в Бургаска област, в 120 училища в област Стара Загора, и в 65 училища в област Шумен.В едно училище в Кюстендилска област няма учебни занятия днес - СУ \"Св. Климент Охридски\", по предписание на РИОКОЗ, не се провеждат занятия и в ДГ \"Детелина\" в с. Черно поле, Видинска област.", "date": "2019.01.22", "title": "Над 1000 училища в страната са в грипна ваканция"}
{"url": "https://news.bg/world/ek-balgariya-prodava-lesno-grazhdanstvo-na-chuzhdentsi.html", "text": "Политиката на България, Кипър и Малта да продават гражданство на богаташи от трети страни би мога на помага на чуждестранни организирани престъпни групи да проникнат в Общността и да увеличат риска от пране на пари, корупция и укриване на данъци.Това разкрива \"Ройтерс\". Агенцията се позовава на доклад на Европейската комисия, който трябва да бъде разпространен в сряда.Въпреки че лицата, които купуват гражданство и пребиваване в държави-членки на ЕС, могат да го направят по основателни причини, Комисията заяви, че схемите представляват \"рискове от проникване в организирани престъпни групи извън ЕС в икономиката, пране на пари, корупция и укриване на данъци\".Малта, Кипър и България са единствените членове на 28-членния ЕС, които управляват схеми за продажба на гражданство, а двадесет държави, включително и тези три, продават разрешения за пребиваване.В трите държави богатите чужденци могат да купуват паспорти, които им осигуряват безпрепятствен достъп до повечето страни от ЕС. Това става възможно срещу инвестиции от €1 млн. до €2 млн.Причината за безпокойството на ЕК, че България, Кипър и Малта не са изградили достатъчно механизми, които да не допускат мафиотски пари.Проблем за Брюксел са и различните правила, които позволяват на граждани от трети страни да получат разрешение за пребиваване. За Хърватия са нужни €15000, но в съседна Словения и Люксембург сумата набъбва до €5 млн.Силни критики търпи и програмата на Португалия, която е доста либерална.Европейската комисия посочва в доклада, че ще създаде група от експерти, които ще препоръчат до края на годината мерки за противодействие на рисковете, причинени от тези програми.Припомняме, че от 02 януари 2019 г. Министерство на правосъдието въведе  за българско гражданство. Кандидатите вече резервират само по електронен път дата и час за подаване на молби и провеждане на интервю. Това се случи два месеца, след като на 29 октомври  по разследване на схеми за продажба на българско гражданство. Зам.-главният прокурор Иван Гешев заяви, че Държавната агенция за българите в чужбина Първоначално бяха арестувани над 20 служители на агенцията. Обвинения обаче бяха повдигнати на четирима, включително и на председателя на Агенцията Петър Харалампиев и главният секретар на Агенцията. Делото все още не е влязло в съда.Президентът Румен Радев потвърди, че са  и те са били предадени в прокуратурата.", "date": "2019.01.22", "title": "EK: България продава лесно гражданство на чужденци"}
{"url": "https://news.bg/press/vas-sprya-gebrev-za-dunarit-sad-otmeni-zaporite-na-arabadzhievi.html", "text": "От 600 до 2500 лв. за уреждане на фалшива инвалидна пенсия \"Милиони левове отиват не при хората с увреждания, а при тези, които предпочитат да не работят, а да получават наготово пари от държавата под формата на инвалидни пенсии. Положението е ужасяващо.\"Този извод направи зам. главният прокурор Иван Гешев в понеделник при обявяването на резултати от проверка на прокуратурата на пенсиите по болест, чийто брой нараства постоянно.Уреждането на документи за фалшива пенсия по болест върви между 600 и 2500 лева в зависимост от региона, допълни главният секретар на МВР главен комисар Ивайло Иванов.София готви мащабни инвестицииСтоличната община ще отдели 6,5 млн. лв. за ремонт на бул. \"България\". Това е нов обект, включен в капиталовата програма на града, съобщи зам.-кметът на София Дончо Барбалов. Пред \"Труд\" от градската управа уточниха, че предстои да бъде решено дали ремонтът да бъде в по отсечката от НДК до бул. \"Гешов\", или в района от бул. \"Гоце Делчев\" до Околовръстния път.Проектобюджетът на София за 2019 г. ще бъде гледан в Общинския съвет на 31 януари. Сега той е 1,7 млрд. лв., а първоначално обявения беше 1,5 млрд. лв. Капиталовата програма към него нарасна с 90 млн. лв. и стана 632 млн. лв. заради доброто изпълнение на приходите на общината. 15,7 млн. лв. - с 8 млн. лв. повече от предвиденото, отиват за ремонти на улици и мостове. Отпускат допълнително и 22 млн. лв. за покупката на 10 нови метровлака. Те струват 88 млн. лв. и идват в София до 3 г. С тях влаковете за третия метролъч ще станат 30.Десетки коне умират обледенени под хижа ПаскалДесетки коне стоят обледенени на ръба на живота край пътя под хижа Паскал край Пирдоп. Това съобщи във \"Фейсбук\" Мария Дамянова.Според свидетели, видели животните от пътя, те са премръзнали, стоят неподвижни, а сред тях имало и бременни.Сигнал за бедстващите коне е получен на телефон 112 в 0,39 минути днес, съобщиха от столичната дирекцията на МВР.ВАС спря Гебрев за \"Дунарит\"Върховният административен съд спря сделката за \"Дунарит\".Петчленен състав на ВАС отмени като незаконосъобразно решението от 2016 г., с което Комисията за защита на конкуренцията (КЗК) даде зелена светлина на оръжейния търговец Емилиян Гебрев да придобие чрез фирмата си ЕМКО контрола над оръжейния завод посредством увеличение на капитала на завода.Решението на ВАС е от вчера и е окончателно. С него съдът връща делото на КЗК за ново произнасяне.Съд отмени запорите на АрабаджиевиСъс свое решение Пловдивският административен съд е отменил наложените от НАП възбрани върху имоти на Ветко Арабаджиев и запори върху негови банкови сметки, съобщи \"Фокус\", като цитира Пловдивския административен съд.Отменено е постановлението за налагане на обезпечителна мярка. Съдът е определил това решение на 14 януари. Наложеното обезпечение е било за над 606 хил. лв.Ветко Арабаджиев и съругата му Маринела, които са обвиняеми от месеци за данъчни престъпления и престъпна група, продължават да са в неизвестност. Синът им Вълчо е в ареста.Гъстата мъгла над бъдещето на магистрала \"Хемус\"\"Март месец, Цецо, искаме да направим пет първи копки по \"Хемус. И да стартираме.\" Това заяви премиерът Бойко Борисов в края на изявлението си по време Националната работна среща на ГЕРБ в неделя, 20 януари.С това изказванията по темата за строителството на \"Хемус\" стават още по-объркващи. Да започнем с това, че да се направят пет първи копки през март, тоест след два месеца, е невъзможно, ако се съди по публичната информация. Дори не е ясно къде биха били цели пет, единствената по-напреднала отсечка все още се проектира, а тепърва предстоят отчуждителни процедури. И да стигнем до още по-фрапиращото интервю, което даде шефът на компанията, която трябва да строи магистралата - държавната \"Автомагистрали\", в края на миналата седмица пред \"24 часа\", където призна че това е първият им строителен обект, но \"се чувстват готови\".Една четвърт от шофьорите са успели да си купят винеткиЕдва една четвърт от нуждаещите се от винетка шофьори са успели да закупят или да презаверят. Една пета са онези, които са опитали да сторят това, но не са успели. Данните са от проучване на агенция АФИС, свързано с новите електронни винетки и проблемите в системата от началото на годината.Повечето от анкетираните винят правителството и АПИ за хаоса с винетките. Около 19 на сто смятат, че фирмата-изпънител е отговорна за неразбориите.Проучването показва още, че 55% от пълнолетните българи шофират, а с 3 на сто повече е общият дял на притежаващите правоспособност за управление на МПС. В номинална стойност това са приблизително 3 250 000 души. От тях повече от половината твърдят, че шофират всекидневно, а всеки четвърти - няколко пъти седмично.56 на сто от домакинствата притежават по едно МПС, а 13,4 на сто - повече от едно. Сумарно това прави близо 70 на сто от българските домакинства.", "date": "2019.01.22", "title": "ВАС спря Гебрев за \"Дунарит\", Съд отмени запорите на Арабаджиеви"}
{"url": "https://news.bg/world/tsru-raztopilo-ledovete-sas-severna-koreya.html", "text": "Срещата на американския президент Доналд Тръмп с лидера на Северна Корея Ким Чен-ун е следствие на работа на ЦРУ.Това разкрива в. \"Уолстрийт джърнъл\", позовавайки се на високопоставени американски лица.ЦРУ и разузнавателните служби на КНДР са контактували през последните 10 години. Първите контакти са започнали през 2009 г. Оттогава ЦРУ и разузнавателните служби на комунистическата династия са провеждали не само редовна комуникация, но са създали и специален канал за свръзка.Всичко това е създало възможно да се проведе срещата на Тръмп с Ким Чен-ун.Двамата лидери вече планират втора среща.", "date": "2019.01.22", "title": "ЦРУ разтопило ледовете със Северна Корея"}
{"url": "https://news.bg/world/blokazh-v-ep-za-paketa-na-makron.html", "text": "Координаторите на парламентарните групи в транспортната комисия на Европейския парламент не са постигнали споразумение по поправките в пакета \"Мобилност\", съобщи БНР. Медията се позовава на отлично информиран източник в Брюксел.Това означава, че пакетът със сигурност няма да бъде внесен за гласуване в пленарната зала в Страсбург на следващата сесия на Европарламента през февруари.Очаква се той да бъде обсъден на следващото заседание на комисията, вероятно в края на месеца.Българската позиция е промените да не бъдат гласувани в този парламент. Каквото и да се реши днес обаче, то ще е само препоръчително, тъй като няма задължителен характер.", "date": "2019.01.22", "title": "Блокаж в ЕП за Пакета на Макрон"}
{"url": "https://news.bg/disasters/broyat-na-zhertvite-v-meksiko-raste.html", "text": "Най-малко 89 души са загинали при експлозията на тръбопровод в Мексико, съобщава АП.Други десетки са ранени.Властите предупредиха, че много от загиналите са тежко обгорени и тяхното разпознаване е затруднено.Трагедията е станала в централния мексикански щат Идалго. Експлозията стана в петък близо до Тлахуелилпан, който се намира на 85 км северно от столицата Мексико.Властите признаха, че убитите са хора, които са събрали незаконно гориво от тръбопровод.Кражбата на горива е сериозен проблем в латиноамериканската страна.", "date": "2019.01.22", "title": "Броят на жертвите в Мексико расте"}
{"url": "https://news.bg/int-politics/germaniya-razocharovana-ot-plan-b-na-mey-za-brekzit-predlaga-vtori-referendum.html", "text": "Германският министър на правосъдието Катарина Барли заяви, че е разочарована от плана на британския премиер Тереза Мей за излизане от безизходицата за Брекзит и предложи Великобритания да проведе втори референдум, съобщава \"Ройтерс\".Вчера Тереза Мей се опита да сложи край на парламентарната безизходица във връзка с излизането на Великобритания от Европейския съюз, като предложи да се търсят допълнителни отстъпки от Европейския съюз за плана за предотвратяване на митнически проверки на ирландската граница.\"Да, разочарована съм ... това не е пътят напред\", коментира Барли и допълни, че Мей е пропуснала възможността да събере подкрепа за споразумението за Брекзит, договорено с ЕС.Барли, която има както германско, така и британско гражданство, коментира, че проектоспоразумението няма да бъде променено. Но тя добави, че може да има свобода на действие по отношение на времето, ако се проведе втори референдум. \"Това може да успокои ситуацията\", изтъкна тя.От своя страна германският министър по европейските въпроси Михаел Рот също е изразил разочарованието си от речта на Мей в британския парламент, отбелязвайки в \"Туитър\": \"Къде е план Б? Просто питам за един приятел...\"Говорителят на германското правителство заяви късно вчера, че Германия продължава да се застъпва за организирано излизане на Великобритания от ЕС и че очаква британското правителство скоро да постигне споразумение по предложения, подкрепени от мнозинството в парламента.Германският канцлер Ангела Меркел каза в събота, че ще направи всичко възможно, за да гарантира, че Великобритания ще излезе от ЕС със споразумение.", "date": "2019.01.22", "title": "Германия разочарована от план Б на Мей за Брекзит, предлага втори референдум"}
{"url": "https://news.bg/society/do-kraya-na-mesetsa-deklarirame-dohodite-si-s-5-otstapka.html", "text": "Ако подадат декларациите си по електронен път до 31 януари 2019 г., физическите лица могат да ползват 5% отстъпка върху данъка за довнасяне по годишната си данъчна декларация, съобщават от Националната агенция за приходите. Тя обаче не може да бъде повече от 500 лв.За да ползват отстъпката, гражданите не трябва да имат и подлежащи на принудително изпълнение публични задължения. Те трябва да внесат целия размер на данъка за довнасяне до 31 януари 2019 г.Най-бързо декларацията се подава по интернет с персонален идентификационен код. Срокът за подаването на декларациите за облагане на доходите e 30 април 2019 г.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 или в сайта на НАП .", "date": "2019.01.22", "title": "До края на месеца декларираме доходите си с 5% отстъпка"}
{"url": "https://news.bg/tourism/angelkova-otricha-konflikt-na-interesi-mezhdu-savetnik-zhirardeli-i-yulen.html", "text": "Няма конфликт на интереси, когато световноизвестният скиор Марк Жирардели е съветвал министъра на туризма, а и самата тя не знае кога той е станал 100% собственик на \"Юлен\", коментира Ангелкова пред БТВ.\"Жирардели беше съветник от ноември 2014 до март 2016 г. с цел да популяризира България като туристическа дестинация навън. Участвал е в наши борси и изложения, където сме рекламирали туризма ни. Никога не е получавал възнаграждение за това\", добави Ангелкова.Тя обясни, че той никога не е имал достъп до информация, а е участвал единствено в изложенията, където е рекламирал България като туристическа дестинация и отрича Марк Жирардели да е лобирал за втори лифт на Банско.\"Важно е да има лифтове, които са най-екологичният вид транспорт във всичките ни планински курорти. Трябва обаче трябва да се случва при спазване на действащото европейско и национално екологично законодателство\", коментира министърът на туризма.За икономиката на страната е важно да се развива зимният туризъм не само на Банско, но и в Боровец, Витоша, Пампорово и курортите в Стара планина. Тя уточни, че Министерството на туризма не е ресорно ведомство за приемане на планове за управление на националните паркове, както и за провеждане на концесионни процедури в планински курорти. \"Няма как да коментирам решението на ВАС за парк Пирин, всеки е длъжен да го спазва\", добави Ангелкова.Във връзка с , Ангелкова обясни, че има повдигнати обвинения. Превенцията срещу подобни вандалски актове ще продължи и контролът ще е безкомпромисен. Независимо от режима на собственост, в Закона за защитените територии е записано, че дюните трябва да бъдат опазвани от всички. Законодателството предвижда до 3 години затвор и от 2 000 до 10 000 лв. глоба.\"За да гарантираме, че няма да се разрушават дюни на плажа, с промените в Закона за устройството на черноморското крайбрежие увеличаваме размера на санкциите и достигат до 50 000 лв. за юридически лица\", допълни тя.\"Ясно е записано, че дюните не трябва да бъдат разрушавани. Всеки един гражданин независимо от собствеността е длъжен да ги опазва и да се съобразява със закона и ако извърши нарушение, се наказва\", коментира Ангелкова.Тя благодари на всички институции, които реагираха светкавично и взеха необходимите мерки, и обеща още по-засилен контрол. Министерството вече е сформирало свои мобилни екипи, които ще правят мониторинг на Черноморието целогодишно, а не само през лятото.България става все по-разпознаваема туристическа дестинация и за първи път за 11-те месеца на миналата година имаме над 7,2 млрд. лв. приходи от международен туризъм. 5% е ръстът на зимния туристически сезон. Най-много туристи идват от Гърция, Румъния, Турция и Великобритания.Министър Ангелкова прогнозира около . \"Пловдив ще бъде центърът на културните събития през тази година и ще може да покаже многообразието на нашата страна целогодишно\", коментира Ангелкова.Тя акцентира, че през настоящата година фокус ще бъдат инвестициите в сектора и вътрешният туризъм. Ще бъдат организирани инвестиционни турове, които да запознаят бизнеса с възможностите на България като целогодишна дестинация.Припомняме, на 16 януари стана ясно, че  за евентуално извършено длъжностно престъпление. Поводът бяха коментари, които циркулираха из публичното пространство. Водещиятв социалната мрежа \"Фейсбук\" с искане да види фактурите за , издигната за събитието. Тогава той заяви, че е усетил, че \"нещо не е наред\". Кметът на Пловдив Иван .Припомняме, на 17 декември в публичното пространство бе обявено, че . До скоро се смяташе, че мажоритарният дял акции се държи от собственика на кипърската \"Дюк Номинийз Лимитид\" - Георгиус Георгиу.По-късно екологът.Информацията дойде в прессъобщение на Министерството на околната среда и водите (МОСВ) след .Правителството възложи при провеждане на преговорите министърът да се съобрази , представени с писмо до министър-председателя. Проверката си прокуратурата направи по .Препоръката на главния прокурор бе изпратено към МС преди месеци, но , че втори лифт в Банско ще има,  не бяха предприети.И самият  и това е станало още през 2001 година.В началото на декември месец също така излезе  (ВАС), с което той върна за повторно разглеждане на долна инстанция делото за екологичната оценка на новия план за управление на Национален парк \"Пирин\".Така се отменя .", "date": "2019.01.22", "title": "Ангелкова отрича конфликт на интереси между съветник Жирардели и Юлен "}
{"url": "https://news.bg/society/deklaratsii-s-barkod-ni-pomagat-da-si-smetnem-danaka.html", "text": "Годишната декларация за облагане на доходите с баркод вече е публикувана на интернет страницата на НАП - www.nap.bg.Формулярът с баркод изчислява автоматично дължимия данък след попълване на информация за получените доходи, внесените осигурителни вноски и ползваните облекчения. Това гарантира на клиентите, че няма да се допуснат технически грешкиЕлектронната декларация трябва да се изтегли на компютър от интернет страницата на Агенцията - www.nap.bg и да се попълни \"офлайн\".От НАП напомнят, че изпращането на декларация с баркод предполага по-бързо възстановяване на надвнесен данък, тъй като не се налага допълнителното обработване и попълване на данните от тези декларации ръчно - информацията директно се прехвърля от формуляра след сканирането на баркода.Подаването на декларацията с баркод става чрез изпращане по пощата или на място в някои пощенски станции, където директно се издава входящ номер. Декларацията може да се подаде и лично в офис на НАП.Срокът за подаване на годишните данъчни декларации за облагане на доходите изтича на 30 април 2019 г., като в същия срок трябва да бъде заплатен и дължимият данък за довнасяне. Повече информация за декларирането и плащането на данъци и осигуровки има на сайта на НАП www.nap.bg.", "date": "2019.01.22", "title": "Декларации с баркод ни помагат да си сметнем данъка"}
{"url": "https://news.bg/politics/sotsialnoto-ministerstvo-ne-sreshtnalo-podkrepa-za-bitkata-s-falshivite-telk-ove.html", "text": "Социалният министър Бисер Петков бе лаконичен в коментара си за схемата с фалшивите ТЕЛК-ове, разкрити от МВР и прокуратурата.МВР и прокуратурата си вършат работата, заяви той на брифинг с медиите в МТСП. Според него е разкрита публична тайна за купуване на ТЕЛК.Това ще действа дисциплиниращо и превантивно на всеки, който иска да изкарва по този начин пари, убеден е той.Министърът припомни, че преди две години МТСП внесло с НС концепция за ТЕЛК. Тази концепция не получи политическа подкрепа и на хората с увреждания, каза Петков. Затова се тръгнало към закон за хората с увреждания.Остава въпросът с медицинската експертиза, подчерта той. Изнесените данни от службите показват, че медицинската експертиза се нуждае от подобрение, според него. Прави се анализ достатъчна ли е тази стъпка.Според Бисер Петков дебатът по темата ще продължи. Всяка една система, колкото и да е съвършена, при нейното прилагане може да има дефицити, изтъкна Бисер Петков. На база на ТЕЛК-овите решение се черпят права от социалната система и НОИ, лаконичен бе той.И при болничните има много злоупотреби, призна той на брифинга в министерството и на фона на  за издаване на фалшиви ТЕЛК решения.Имало преразход, но темата е многоаспектна, обясни министър Петков, според когото въпросът е да се намери ефективното решение, за да се спрат злоупотребите.Трябва да се търсят ефективни мерки за прекратяване на злоупотребите и с болничните, убеден е социалният министър. Проблемът бил сериозен като ТЕЛК-овете. За да се намери решение, темата трябва да се обсъди с работодателите.", "date": "2019.01.22", "title": "Социалното министерство не срещнало подкрепа за битката с фалшивите ТЕЛК-ове"}
{"url": "https://news.bg/world/merkel-i-makron-zatvardiha-frensko-germanskiya-alians-s-aahenskiya-dogovor.html", "text": "Канцлерът на Германия Ангела Меркел и президентът на Франция Еманюел Макрон се подписаха под ново споразумение за двустранно сътрудничество в западногерманския град Аахен, съобщават световни агенции.С договора Франция и Германия подновяват поствоенното си приятелство с цел да покажат, че двигателят, който традиционно задвижва проекта ЕС, остава силен, докато националисти и популисти настъпват на континента.Договореностите са допълнение към Елисейския договор, подписан през 1963 г. от Конрад Аденауер и Шарл де Гол - навръх 56-ата годишнина от сключването на договора. Именно Елисейският договор се превърна в крайъгълен камък в развитието на отношенията между двете страни след Втората световна война.Новият договор, който е наречен Аахенското споразумение, предвижда важно допълнение, което според Берлин и Париж е необходимо на фона на глобалните предизвикателства през XXI век. Споразумението регулира сътрудничеството между двете държави в областта на външната политика, отбраната и сигурността, предвижда икономическа интеграция, прокарване на германско-френските интереси в световен мащаб, включително и в ООН, укрепва конкурентоспособността в Германия и Франция и засилване взаимодействието между обществата на двете държави.В същото време много предложения на Франция, включително за създаване на единна европейска армия, не са отразени в споразумението.По време на церемонията по подписването на договора Меркел заяви, че чрез развитието на обща военна култура, отбрана, създаване на правила при износ на оръжие, Германия и Франция искат да допринесат за формиране на европейска армия.Меркел подчерта, че новият френско-германски договор е стъпка към европейска армия. Тя добави, че двете държави ще се поддържат взаимно, включително и военно в случай на въоръжена атака срещу териториите им.За първи път лидерите на Германия и Франция обявиха необходимостта от допълване на Елисейския договор през януари миналата година. Те подчертаха, че 56-годишното споразумение \"остава основа за широко сътрудничество, основано на доверие\" между двете държави, но изразиха желание \"да се задълбочи още повече взаимодействието между Франция и Германия\".Предвижда се веднъж годишно да се провеждат междуправителствени консултации, чийто дневен ред ще бъде определен от германско-френския съвет на министрите. Веднъж на тримесечие, според плановете на Берлин и Париж, един от министрите ще бъде канен като гост на заседанието на кабинета на министрите на другата държава.Междувременно френският президент Еманюел Макрон разкритикува разпространяващите се \"лъжи\" относно Аахенския договор.\"Тези, които забравят стойността на мира и разпространяват лъжи, стават съучастници на престъпленията от миналото. Бих предпочел да гледам към нашата Европа и да я подсиля, за да защитя нашите народи. Това е, което направихме с Аахенския договор\", написа Макрон в \"Туитър\".", "date": "2019.01.22", "title": "Меркел и Макрон затвърдиха френско-германския алианс с Аахенския договор"}
{"url": "https://news.bg/int-politics/v-kiev-zagovoriha-za-sramniya-proval-na-ukrayna.html", "text": "Превръщането на Украйна в най-бедната страна в Европа е срамен провал на политиката на Киев. Това коментира депутатът от Върховната рада Дмитрий Добродомов пред местната телевизия NewsOne.По думите на парламентариста, украинските власти през цялото време, в което страната е независима, са се ръководили от \"срамното правило\", според което \"парите работят за политиката, а политиката работи за пари\".Той отбелязал, че това е \"път за никъде\".Украинската икономика след събитията през 2014 г. се намира в сериозна криза. Киев се опитва да извърши икономически реформи, като взема кредити от МВФ, което засяга благосъстоянието на гражданите: цените на комуналните услуги продължават да се увеличават, докато заплатите и социалните придобивки остават на ниско равнище.", "date": "2019.01.22", "title": "В Киев заговориха за \"срамния провал\" на Украйна"}
{"url": "https://news.bg/politics/izborniyat-kodeks-dava-instrument-na-politicheskite-brokeri-skochi-abv.html", "text": "АБВ настоява всички населени места с жители над 150 души да избират кмет. Сегашното изискване ще попречи на над 3000 населени места да си избират кмет. Това заяви лидерът на партията Румен Петков на брифинг за Изборния кодекс. Според него слабост на институциите е да се разреши  в деня на избора и в деня за размисъл, каквото предложение внесоха от ГЕРБ миналата седмица. Това, че не се спазвал законът, не означавало, че трябва да го променим, по думите му.Да се разрешат наркотиците, проституцията и да не се преследват убийците в такъв случай, както иронично предложи той.След като имало медии, които нарушават изборните правила, да им се взема лиценза и да се закриват,предлага Петков.Партията е против да отпадне забраната за оповестяване на социологически проучвания в деня за размисъл и на вота. Това можело да повлияе на избирателите.Десет допълнителни предложения към Изборния кодекс има внесени преди второ четене с обем от над 30 страници. С такива промени обаче проблемите с Изборния кодекс не се решават, според АБВ.Не се решавал проблемът с видеонаблюдението.С промените се създава инструмент в полза на политическите брокери, коментира Георги Илчев от АБВ. Освен това този Биг Брадър, по думите му, ще спомогне за наблюдение на посещаемостта. Обособяване на областни преброителни секции е по-евтин вариант.АБВ е за машинен вот. Във всички предложения няма решение на мъртвите души в избирателните списъци. За партията решението е в активната регистрация.", "date": "2019.01.22", "title": "Изборният кодекс дава инструмент на политическите брокери, скочи АБВ"}
{"url": "https://news.bg/regions/stolichani-hodyat-na-rabota-s-avtomobil.html", "text": "Най-много столичани отиват на работа с автомобил. Това показва онлайн изследване Визия за София и Зелена София на Столична община сред мениджъри и служители в големи компании в София. То изследва нагласите към устойчивата мобилност и готовността да бъдат използвани устойчиви алтернативи на автомобила.Изследването оценява общата ситуация в компаниите по отношение на транспорт, включително вид използван транспорт, начин и продължителност на придвижване от и до работното място, както и удовлетвореност или проблеми, свързани с него.Според интервюираните мениджъри около 60% от служителите се придвижват с коли. В някои компании делът им е значително по-голям. На второ място са ползващите градски транспорт, които са между 35 и 38% от запитаните. Най-малко служители идват на работа пеша или с велосипед - до 5%, особено през есенния и зимния сезон.Използването на комбиниран транспорт се случва много по-често, дори в рамките на един ден. 10% от анкетираните посочват, че работят близо до дома си - или на разстояние до 2 км от работното място. Други 37% от изследваните служители ежедневно изминават между 3 и 6 км, около една пета пътуват между 7 и 10 км, а значителен дял от 27% изминават разстояние между 11 и 20 км., за да стигнат до работното си място.Почти половината от анкетираните прекарват до половин час в пътуване в една посока от или до работа. На отиване към работното място около 44% отделят от половин до един час, а на връщане същото време отделят вече 50% от запитаните. Близо една десета от участниците в изследването пътуват над един час от и към работното си място.Работниците, които избират автомобила за идване на работа, живеят най-далеч. Те изминават между 3 и 20 км в една посока. Пътуващите с велосипед най-често изминават между 3 и 4 км. Ходенето пеша е по-предпочитано при по-кратки разстояния - до 3-4 км. С увеличаване на отдалечеността на работното място се увеличава и използването на градски транспорт, гласи проучването.Най-натоварените сутрешни часове са 8:00-8:59. Пикът на тръгващи към работното място е 8:00-8:29. Вечер времевият интервал с най-голямо натрупване на придвижващи се в посока от работното място към дома е между 18:00 и 18:30.Задръстванията, времето на придвижване, необходимостта от прекачване, нередовен градски транспорт и липса на места за паркиране са основните проблеми при пътуването до и от работното място. Сутрин проблем е намирането на паркомясто, вечер времето за прибиране е по-продължително. Повече от половината анкетирани смятат, че пътуването до и от работното място причинява стрес, като това важи най-вече за пътуването с автомобил, градски транспорт и такси.По силата на навика много хора имат твърдо установени навици да се придвижват с кола и дори не помислят да сменят транспорта. 68% от шофиращите, признават, че пътуват сами в колата си от и до работа, 27% споделят пътуването с член на семейството си или познат и само 5% - с колеги. Цели 92% ползват личен автомобил, 5% - на приятел или познат и 3% - служебен.По отношение на паркирането 40% ползват свободна зона за паркиране, 31% подземен служебен паркинг, 22% наземен служебен паркинг, 1% платен паркинг и 1% паркират в Зелена зона.69% от работниците, които идват с градския транспорт, ползват автобус, 48% - трамвай, 41% - метро и 8% - тролей. За 21% от тях причината да ползват градски транспорт е, защото нямат автомобил,. За 18 и за 12% от анкетираните разстоянието е най-дълго и имат удобен градски транспорт19% - защото им е най-евтино.32% от ползващите градски транспорт си купуват годишна абонаментна карта за всички линии, 23% - месечна и 11% - тримесечна за всички линии и 9% ползват месечна карта за една линия на наземния транспорт. 15% от пътуващите с градски транспорт не използват абонаментна карта.Три пъти по-малко служители идват на работа пеша в сравнение с хората, които идват с кола или с градския транспорт. Пътят на 80% от пешеходците преминава през улици и едва на 20% през паркове или градини. Най-честата причина за идването пеша на работа е физическата тренировка.Транспортните предимства и улеснения са все по-важен фактор за привличане на нови и задържане на настоящи кадри. Много компании предлагат мерки за облекчаване на служителите си.Някои от по-популярните и конвенционални прилагани мерки са:гъвкаво работно време; предоставяне на карти за градски транспорт, паркоместа и/ или служебни автомобили; електромобили за споделено ползване; субсидирано гориво;осигуряване на велосипеди, велостойки, душове и съблекални за велосипедистите. В унисон с последните тенденции някои компании предвиждат дори колонка за зареждане на електромобил или поддържат приложение за споделено пътуване със собствен или служебен автомобил.Някои компании осигуряват паркоместа. Други стимулират служителите си да ходят пеша като ги стимулират с награди за изминато разстояние и успяват да променят навиците на някои от тях.В три от изследваните високотехнологични компании е въведено и приложение за споделено пътуване . Еда от компаниите е предоставила и 20 електромобила за целта. През разработена от компанията платформа автомобилите могат да се заявяват за превоз от работещите там, но при условие, че се регистрират поне трима служители за един автомобил. Същото приложение може да се използва не само за служебно предоставените електромобили, но и за личните.В повечето компании има дори специално отредени бюджети и назначени служители, които прилагат устойчиви практики и инициативи, проследяват ефекта на инициативите и ги подпомагат. В част от изследваните компании се отделя ресурс и за грижа за здравословното състояние на служителите.От друга страна служителите са високомотивирани и биха предпочели по-устойчив начин на придвижване. Работодателите и служители, близо половината са на възраст между 25 и 35 г.Организаторите на проучването обясняват, че са направени дълбочинни интервюта сред мениджърите на седем големи компании в София: VMware, Telenor, Telus, SAP, Porsche Leasing, Porsche Import, Нewlett Packard.Проведени са близо 300 анкети със служители в сградите на Expo 2000 Office park, Vertigo Business Tower, Sofia Airport Center, Business Park Sofia, Progress, SAP. Количественото изследване не е представително и се базира на онлайн анкета, в която е използван методът на отзовалите се. Въпреки че за представителност е необходимо по-всеобхватно изследване, резултатите от проучването показват генерални тенденции и дават добри насоки за работа занапред.", "date": "2019.01.22", "title": "Столичани ходят на работа с автомобил"}
{"url": "https://news.bg/regions/lekari-ot-speshna-pomosht-plashat-s-kolektivna-ostavka-sled-agresiya.html", "text": "В готовност за колективна оставка се обявиха медиците от Спешна помощ в Горна Оряховица, предаде БНР. Причината е поредният случай на физическа агресия срещу тях.Тази нощ жена с бебе нападнала фелдшерка. 35-годишната майка отишла в спешното отделение заради болното си дете. То било с висока температура и се налагало да бъде откарано в болницата във Велико Търново. Докато лекарите го преглеждали, жената се развикала и ударила с телефона си фелдшерката през лицето. По случая е образувано съдебно производство за причиняване на лека телесна повреда.Нападнатата фелдшерка е в отпуск по болест. Тя вече е подала предизвестие за напускане.Началникът на Спешна помощ в Горна Оряховица д-р Виолета Пашова посочи, че лекарите от отделението обмислят колективно напускане на работа.Не може да отиваш на работното си място, за да помагаш на хората, и да не си сигурен дали въобще ще се върнеш и в какъв вид ще се върнеш, подкрепи ги тя.", "date": "2019.01.22", "title": "Лекари от Спешна помощ плашат с колективна оставка след агресия"}
{"url": "https://news.bg/crime/hvanaha-burgazliya-predlagal-stai-za-seks-uslugi-v-sofiya.html", "text": "Арестуваха бургазлия, предоставял помещения за платени сексуални услуги, съобщиха от Областната дирекция на МВР в София.На 18 януари столични полицаи задържали 56-годишния мъж. Той бил криминално проявен и осъждан.Било установено, че задържаният системно предоставял помещение в центъра на София с видео зали и индивидуални сепарета за платени сексуални услуги. До помещенията се стигало през сексшоп.Преди няколко години мъжът бил осъден и за разпространение на порнографски материали.На 56-годишния мъж е наложена постоянна мярка за неотклонение \"задържане под стража\".", "date": "2019.01.22", "title": "Хванаха бургазлия, предлагал стаи за секс услуги в София"}
{"url": "https://news.bg/int-economics/bryuksel-globi-mastercard-s-570-mln-evro.html", "text": "Европейската комисия наложи глоба на Mastercard в размер на 570 млн. евро за това, че е попречила на търговците да търсят по-добри условия за картови разплащания в банките в цяла Европа, съобщава \"Франс прес\".Комисията, която следи за нормалното протичане на конкуренцията, уточни, че правилата на Mastercard преди 2015 г. са принудили търговците на дребно да плащат определени банкови такси в страната, в която се намират, вместо да ги оставят да търсят по-добри условия.Mastercard, които също така контролират бранда Maestro, са втората по големина програма за кредитни карти в Европа.Еврокомисарят за конкуренцията Маргрет Вестагер заяви, че \"като възпрепятства търговците да избират по-добри условия, предлагани от банки в други страни членки, правилата на Mastercard изкуствено са повишили разходите за картови разплащания, нанасяйки вреди на потребителите и търговците в ЕС\".Когато клиент плаща на търговец с кредитна карта, банката на магазина заплаща такса на банката на картодържателя. Банката на търговеца след това прехвърля тази такса на магазина, което увеличава разходите на клиентите.Преди 2015 г. равнището на тези \"обменни такси\" варираше в широки граници в Европа, но правилата на Mastercard по това време са изисквали банките, получаващи картови плащания, да прилагат таксата, определена в тяхната страна на произход.\"Това доведе до по-високи цени за търговците и потребителите, до ограничаване на трансграничната конкуренция и до изкуствено сегментиране на единния пазар\", посочиха от Европейската комисия.\"Въз основа на това Комисията заключи, че правилата на Mastercard са попречили на търговците да се възползват от по-ниските такси и са ограничили конкуренцията между банките в различните страни, което е в нарушение на антитръстовите правила на ЕС\", добавиха от ЕК.Комисията отбеляза, че нарушението е приключило, след като Mastercard са променили правилата си след въвеждане на регламента за таксите за обмен.Глобата щеше да бъде по-висока, но Брюксел намали сумата с 10 процента, за да благодари на Mastercard за сътрудничеството.", "date": "2019.01.22", "title": "Брюксел глоби Mastercard с 570 млн. евро"}
{"url": "https://news.bg/crime/uslovna-prisada-za-kreditna-konsultantka-unishtozhila-chuzhdi-dokumenti.html", "text": "Условна присъда получи кредитен консултант за длъжностно присвояване и унищожаване на чужди документи, съобщи прокуратурата.След споразумение между Районна прокуратура - Перник и защитата на подсъдимата Ц.М. тя получава седем месеца затвор с тригодишен изпитателен срок.Към март 2015 г. Ц.М. работила като кредитен консултант в търговско дружество в Перник. Нейното задължение било да събира седмични погасителни вноски от клиенти по потребителски кредити, като ги съхранява и отчита. В периода от 24 март 2015 г. до 13 април 2016 г. тя присвоила 2699.75 лева чужди пари.Служителката съставяла приходни квитанции, в които имало данни за конкретна дата, имена на клиент и определена парична сума, представляваща вноска по договор за заем. В подготвените от нея официални документи имало неверни обстоятелства.Успоредно с това Ц.М. унищожила чужди документи (квитанции), принадлежащи на компанията, в която работила, за да се облагодетелства.", "date": "2019.01.22", "title": "Условна присъда за кредитна консултантка, унищожила чужди документи"}
{"url": "https://news.bg/world/timoshenko-se-kandidatira-za-prezident-na-ukrayna-1.html", "text": "Бившият министър-председател на Украйна Юлия Тимошенко официално обяви кандидатурата си за президент на държавата, съобщава АФП.\"Кандидатирам се за президент\", заяви тя на среща на партията й \"Баткивщина\".\"Допускала съм грешки\", каза Тимошенко, която е спорна фигура в украинската политика.Кандидатът за президент отбеляза, че \"днес ние навлизаме в нова ера - ера на успех, щастие и просветление...днес поставяме началото на пътешествие на Украйна към истинско и могъщо величие\".Според последните социологически проучвания Тимошенко е фаворит за поста. Изборите за президент ще се проведат на 31 март.58-годишната е подкрепяна от 16% от украинците. Очаква се да отиде на балотаж с настоящия държавен глава Петро Порошенко, който получава поддръжката на 13,8% от украинците. Трети е Владимир Зеленски - комедиант, който е играл ролята на президент на страната в телевизионно шоу, но той обещава да промени политическата система на Украйна.Тимошенко е водеща фигура в политическия живот на Украйна през последните две десетилетия. Тя придоби международна известност с ролята си в Оранжевата революция през 2004 г. Заема поста на премиер два пъти при Виктор Юшченко. Но животът й претърпя рязка промяна след победата на Виктор Янукович на президентските избори през 2010 г. На следващата година тя беше осъдена на седем години затвор, от които излежа три. През 2014 г. излезе от затвора, което съвпадна с антиправителствени протести, довели до падането на Янукович. ", "date": "2019.01.22", "title": "Тимошенко се кандидатира за президент на Украйна"}
{"url": "https://news.bg/crime/sdvr-do-tuk-s-liberalnoto-otnoshenie.html", "text": "От СДВР искат отсега нататък пътните полицаи стриктно да си изпълняват полицейските задачи, задълженията, както е по всички инструкции и както е във всички развити европейски държави.Затова настоя комисар Борислав Муеров на брифинг, посветен на Той подчерта, че досега органите на реда са имали доста либерално отношение с цел безконфлитно разрешаване на такива ситуации. Това вече трябвало да бъде променено.\"Няма свидетели на самото пътно-транспортно произшествие\", изтъкна той.Полицията си е свършила работата, увери Муеров.Оформени са всички документи на нарушителя и той е задържан за 24 часа. Случаят е предаден на Софийската районна прокуратура.На въпрос нарушен ли законът от това, че на записите се вижда само патрулката, но не и лицата на пътните полицаи, Муеров отбеляза, че не вижда нарушение на закона.Няма свидетели по случая. Единствените свидетели са хората от отсрещната страна на улицата, които са потвърдили агресивото поведение от ответната страна, заяви Муеров.Той припомни, че на 20 януари, е бил получен сигнал в \"Пътна полиция\" и е насочен екип в столичния квартал \"Дружба\" за катастрофа. Пристигналият полицейски екип на място установил инцидента, след което са започнали обработката на документите на едно от лицата.Тогава са били заснети от непосредствена близост от един от участниците в катастрофата действията на полицейските служители. По разпореждането на полицесйките служителите, той не се е стреснал от направената забележка от полицаите, а се е обърнал и с лакът е ударил полицая.При падането на земята полицаят си е наранил дланта и пръстите на ръката. Лицето е задържано в Осмо районно, а полицейският служител има лека телесна повреда. Освидетелстван е, че инцидентът е станал по време на изпълнение на задълженията си.", "date": "2019.01.22", "title": "СДВР: До тук с либералното отношение"}
{"url": "https://news.bg/euronews/badeshteto-na-es-zavisi-ot-parvite-evroizbori-sled-brekzit.html", "text": "Това ще бъдат най-важните избори за Европейски парламент (ЕП) от десетилетия. Това заяви директорът на дирекция \"Комуникации\" и говорител на ЕП Джуаме Дук по време на семинар в европарламента в Брюксел, свързан с бюджета на ЕС и.Предизвикателствата пред ЕС този път са много. До голяма степен бъдещето на Съюза зависи от вота на гражданите на ЕС, поради което е изключително важно те да бъдат информирани и да гласуват, посочи Дук пред журналистите. Той призова именно представителите на различните медии да бъдат обективни в мисията си да информират колкото може повече от всичките 500 милиона граждани на ЕС, особено в контекста на разпространението на фалшиви новини и дезинформация онлайн.По думите на говорителя на ЕП евровотът, който ще се проведе , е от изключително значение поради няколко причини. Една от най-важните такива - това ще бъдат първите избори за европарамент след излизането на Великобритания на ЕС, въпреки събитията от последните седмици, които могат да наклонят везните в другата посока, както Дук се изяви.Освен това този евровот ще бъде първият след избирането на Доналд Тръмп за президент на САЩ, акцентира отново Дук и допълни - това ще са и първите избори за ЕП, след като се случиха много международни събития с държави като Русия, Турция, Близкия Изток и други.Като друга причина за важността на тазгодишния евровот Дук посочи това, че ЕС се намира в парадоксална ситуация - в много от различните държави членки мнозинството се противопоставя на задълбочаването на интеграционните процеси.\"Тази година изборите ще бъдат и много интересни, защото ще има истинска битка между тези, които подкрепят задълбочаването на европейската интеграция, и тези, които искат да спрат тези процеси. Те не са за излизане от ЕС, след като видяха какво се случва около Брекзит, но не искат повече евроинтеграция\", каза Дук.Той акцентира и върху предизвикателствата, пред които ще бъдат изправени гражданите на ЕС в контекста на разпространението на фалшиви новини. По думите му това вече е много мащабен проблем и стои на дневен ред постоянно през последните месеци и години.Говорителят на ЕК завърши с това, че не е важно само кой ще събере мнозинство в ЕП, а от това зависи и кой ще бъде  като председател на Европейската комисия (ЕК).", "date": "2019.01.22", "title": "Бъдещето на ЕС зависи от първите евроизбори след Брекзит"}
{"url": "https://news.bg/world/varhovniyat-sad-na-sasht-potvardi-zabranata-na-tramp-za-transpolovi-v-armiyata.html", "text": "Върховният съд на САЩ позволи да влязат в сила ограниченията на президента Доналд Тръмп за служенето на транссексуални в армията на страната, съобщават Си Ен Ен и други американски медии.С решението си съдът позволи забраната на Тръмп да влезе в сила. През юли 2017 г. американският лидер обяви в \"Туитър\" политиката си - забранява на транссексуални да служат в армията.Това е голям удар върху активисти от ЛГБТ общността, които определят забраната като жестока и безразсъдна.Решението беше прието от петима съдии срещу четирима. Четирима либерални съдии във Върховния съд се обявиха против политиката на администрацията да се забрани на повечето трансполови да служат в армията.Официално политиката беше разкрита от тогавашния военен министър Джеймс Матис през 2018 г.Според данни на правителството от 2016 г. в армията на САЩ има 8 980 транссескуални.Случаят все още се разглежда на по-долни съдебни инстанции. Планът на администрацията за пълна забрана беше блокиран от федерален съдия преди днешното решение.", "date": "2019.01.22", "title": "Върховният съд на САЩ потвърди забраната на Тръмп за трансполови в армията"}
{"url": "https://news.bg/int-politics/salvini-pozhelava-na-frantsiya-da-se-otarve-ot-uzhasniya-makron.html", "text": "Министърът на вътрешните работи на Италия влоши допълнително напрегнатите отношения между Рим и Париж, като заяви, че се надява французите скоро да се освободят от \"ужасния президент\", Еманюел Макрон, съобщава АФП.\"Надявам се, че французите ще могат да се освободят от този ужасен президент\", заяви Матео Салвини.\"Възможността ще дойде на 26 май (европейските избори), когато най-накрая френският народ ще може да си възвърне контрола над бъдещето, съдбата и гордостта си, които са слабо представени от лицето Макрон\", коментира той.Салвини, който е и заместник министър-председател обясни, че се чувства \"близо, с цялото си сърце ... до френския народ, милионите мъже и жени, които живеят във Франция под ужасно правителство и ужасен президент\".Новата атака срещу , е след серия от изказвания на другия вицепремиер на Италия Луиджи ди Майо.Ди Майо обвини вчера Париж, че продължава да колонизира Африка и кара хората да мигрират от континента.Франция призова посланика на Италия в знак на протест срещу коментарите на Ди Майо, че ЕС трябва да санкционира Франция и всички държави като Франция, които взимат ресурсите на Африка и карат тези хора да напускат.Ди Майо и Салвини скоро подкрепиха и протестиращите \"жълти жилетки\", които от ноември са срещу политиките на правителството на Макрон.", "date": "2019.01.22", "title": "Салвини пожелава на Франция да се отърве от \"ужасния\" Макрон"}
{"url": "https://news.bg/politics/neno-dimov-zapita-srabskiya-si-kolega-za-ekosastoyanieto-na-reka-dragovishtitsa.html", "text": "Екоминистър  пред сръбския си колега Горан Триван въпроса за река Драговищица. Срещата на двамата бе в Димитровград, съобщиха от МОСВ.Това става след няколко протеста и представяне пред обществото на екологичните проблеми, които са на границата с България.\"Министър Димов постави въпросите за  на трансграничната река Драговищица от дейността на мина на територията село Караманица, Република Сърбия, както и за проекти за ВЕЦ, които може да се строят в района\", обясниха от ведомството му.Димов поиска информация за заявените инвестиционни намерения за развитие на дейността на мината. Той декларира, че България ще настоява да участва в трансгранична оценка на въздействие на околната среда (ОВОС).Подобна процедура трябва да преминат и проектите за ВЕЦ, защото засягат и двете страни. Българският министър поиска данни за състоянието на водите в река Драговищица на сръбска територия.Пред медиите Нено Димов обясни, че неговият сръбски колега не отговаря пряко за състоянието на водите. Триван бил изпратил запитване до я, и двамата очакват официална информация.По време на срещата е предложено създаване на работна група за търсене решение на . Тя да бъде председателствана от двама зам.-министри на околната среда от двете страни. Групата може да анализира дали са аналогични методите на изследване на водите, защото България вече изпълнява европейски норми и методи.\"От двете страни на границата е важно гражданите да живеят максимално добре. Ако границите паднат, това ще е тласък за развитието и от двете страни, което е продължение на инициативата за Западните Балкани, започната по време на Българското председателство\", каза министър Димов.В отговор министър Триван заяви, че няма нито един екологичен въпрос, който да бъде решен за секунда. \"И ние имаме задължение да осигурим на гражданите чиста природна среда. И ще направим всичко възможно тази среда да бъде още по-добра\", каза той.Министър Триван увери, че данните, с които разполага засега за района на Босилеград, не показват надвишаване на нормите съгласно сръбското законодателство, но се ангажира да засили мониторинга. Също така той съобщи, че приоритет на правителството на Сърбия е изграждането на пречиствателни съоръжения за отпадни води и такъв проект има в момента за водите в Босилеград.По време на срещата министрите Димов и Триван подписаха два документа за сътрудничество. Първият е Меморандум за разбирателство между Министерството на околната среда и водите на Република България и Министерството за защитата на околната среда на Република Сърбия.Двете ведомства ще си сътрудничат за: опазване чистотата на въздуха, предотвратяване на замърсявания, управление и опазване на водните ресурси, управление на отпадъците, опазване на почвите, опазване на природата и природните ресурси, изменение на климата, действия при аварийни трансгранични замърсявания на околната среда, екологично образование и др. Меморандумът заменя съществуващия досега документ, подписан между двете страни през 2007 г., уточниха от МОСВ.Вторият документ е Споразумението между Правителството на Република България и Правителството на Република Сърбия за ранен обмен на информация в случай на радиационна авария.При извънредна ситуация двете страни ще си сътрудничат в мерките за защита на здравето и имуществото на населението, както и за евентуална помощ. Подписването на споразумението е инициирано от сръбската страна по предложение на сръбската Агенция за радиационна авария и ядрена безопасност, уточниха от МОСВ.", "date": "2019.01.22", "title": "Нено Димов запита сръбския си колега за екосъстоянието на река Драговищица"}
{"url": "https://news.bg/politics/korneliya-ninova-tvardo-stoi-zad-deputata-joncheva.html", "text": "Стоя твърдо зад Елена Йончева и я подкрепям в желанието й да търси истината. Такова изявление направи лидерът на БСП Корнелия Нинова по повод повдигнатото обвинение на депутата и бивш журналист Елена Йончева.Припомняме, днес стана ясно, че  по разследването за финансови операции със средства, присвоени от КТБ.Корнелия Нинова пропомня, че след като на 20.07.2017 г. прокурорът Иван Гешев е представил документа \"Общ поглед върху модела КТБ\" и е обявил, че е установено финансиране на политици лично по нареждане на Цветан Василев, тя е призовала тези имена да станат публични веднага. Изпратено за това е и писмо до специализираната прокуратура.\"Днес е 22.02.2019г. година и половина след моето искане, политиците не са оповестени, но е повдигнато обвинение на журналиста Елена Йончева за пране на пари. За мен няма съмнение, че това се прави заради нейните смели журналистически разследвания на кражбите на властта и приближените им фирми\", заявява Корнелия Нинова и посочва, че стои твърдо зад Елена и я подкрепя в желанието й да разкрива истината и да търси справедливост.Самата Йончева отхвърли обвиненията и заяви, че е била заплашвана. Обвинението, че работейки в периода 2012-2014 г в Тв7 съм била финансирана по престъпен начин, е абсурдно. Това е периодът, в който заснех поредица от документални филми за войната в Сирия и действията на ислямистките организации в Алепо, за Турция и пълзящата ислямизация, за Украйна и началото на гражданската война. Филмите са излъчени, а техниката за тяхното заснемане и монтаж, както и за репортажите в пряк ефир, е налична.Правителството и Б. Борисов започнаха да използуват създадената и контролирана от тях Специализирана прокуратура за сплашване, за заплаха, за публично унижение на своите противници. Опитват се да смажат тези, които показват как Шайката - тази организирана престъпна група, разграбва България. Това няма да ни спре., написа Йончева във \"Фейсбук\". Припомняме, главният прокурор Сотир , сред които бяха Елена Йончева и Георги Михайлов от БСП. И двамата дадоха имунитета си, а парламентарната група на Във връзка с Йончева, говорителят на главния прокурор Румяна Арнаудова обясни също тогава, че става въпрос за образувано досъдебно производство на 31 август по .", "date": "2019.01.22", "title": "Корнелия Нинова твърдо стои зад депутата Йончева"}
{"url": "https://news.bg/crime/vas-omeni-tekstove-svarzani-s-konkursite-na-magistrati.html", "text": "Състав на Върховния административен съд отмени текстове, свързани с конкурсите на магистрати и за избор на административни ръководители в органите на съдебната власт. Това съобщиха от пресцентъра на съда. Решението е окончателно и не подлежи на обжалване. То влиза в сила след обнародването му в Държавен вестник.Става въпрос за Параграф 6 от Преходните и заключителни разпоредби на Наредба №1 от 09.02.2017г. за конкурсите за магистрати и за избор на административни ръководители в органите на съдебната власт, приета с решение на Пленума на Висш съдебен съвет по протокол №5 от 09.02.2017г., и обнародвана в ДВ - бр.17 от 21.02.2017 година. С нея възможността за назначаване на освободена длъжност в орган на съдебната власт на следващия по ред кандидат в конкурса за повишаване или преместване, получил крайна оценка в конкурсната процедура не по-ниска от много добър \"5.00\", в 9-месечен срок от приключване на предходната конкурсна процедура, се разширява незаконосъобразно чрез прилагането й по отношение на всички конкурси, приключили по досегашния ред.Административното дело срещу Параграф 6 стана причина във ВАС да бъдат спрени други 22 дела на съдии. Припомня се, че административно дело № 8592 от 2017 г. бе образувано по жалба на физическо лице (съдия). Оспорената разпоредба даваше право на съдиите, участвали в конкурси за повишаване по реда на ЗСВ преди промените от 2016 г., да бъдат повишени в 9-месечен срок от тяхното приключване, каквото е изискването пък на новия чл. 193, ал. 6 от съдебния закон.Касационното решение бе постановено след като Конституционния съд се признесе по искане на друг петчленен състав от ВАС за обявяване на противоконституционност на чл. 193, ал. 6 от Закона за съдебната власт. Решението е съобразено с мотивите на решението на Конституционния съд.", "date": "2019.01.22", "title": "ВАС омени текстове, свързани с конкурсите на магистрати"}
{"url": "https://news.bg/regions/katastrofa-kray-kaspichan-prati-trima-v-bolnitsa.html", "text": "Трима души са в болница след катастрофа край Каспичан. Откарани са в УМБАЛ Шумен, предаде \"Фокус\", като цитира ОД на МВР Шумен. За момента няма данни за състоянието им. Ударили са се три автомобила. Катастрофата е станала на етапната връзка преди Каспичан. Временно е ограничено движението по път І-2 Русе - Варна в района на индустриалната зона на Шумен, в посока Варна, съобщиха от АПИ.Обходният маршрут е път I-7 - АМ Хемус- пътен възел Каспичан. Движението се регулира от Пътна полиция.", "date": "2019.01.22", "title": "Катастрофа край Каспичан прати трима в болница "}
{"url": "https://news.bg/world/dzhon-keri-kam-tramp-poday-ostavka.html", "text": "Подай оставка! Това \"препоръча\" бившият американски държавен секретар Джон Кери на президента Доналд Тръмп. Той направи това по време на Световния икономически форум в Давос. Кери участва в дискусия, когато бе запитан какво послание би изпратил на държавния глава. Първоначално, Кери се е поколебал какво и дали изобщо да отговори на този въпрос. Според него, няма смисъл да се препоръчва каквото и да е на Тръмп, защото той не приема сериозно каквито и да е критики и не би се вслушал в тях. Президентът не може да води такива разговори, не умее да дебатира, убеден е Кери. Припомняме, че той  отправя критики към Тръмп. Тръмп и американската делегация пропуснаха форума заради продължаващия вече месец шътдаун в САЩ. Настоящият държавен секретар  чрез сателитна връзка. Доналд Тръмп, Брекзит и Еманюел Макрон показаха, че светът се променя, каза той.По време на 30-минутната си реч той отрече, че ", "date": "2019.01.22", "title": "Джон Кери към Тръмп: Подай оставка "}
{"url": "https://news.bg/weather/chetiri-oblasti-v-zhalto-zaradi-valezhi-v-sryada.html", "text": "Жълт код за валежи от дъжд и сняг е обявен за 4 области на страната за сряда. Това съобщават от НИМХ. Той е в сила за областите Благоевград, Кърджали, Смолян и Хасково. Ще има значителни валежи от дъжд, над около 1200 метра - от сняг. Очакваните количества през денонощието - 20-35 л/кв.м. През нощта срещу четвъртък валежите ще продължат.На места ще духа и силен вятър от юг-югоизток с пориви до 24 м/сек.Максималните температури ще са между 2 и 11 градуса. Атмосферното налягане ще се понижава. ", "date": "2019.01.22", "title": "Четири области в жълто заради валежи в сряда "}
