{"url": "https://news.bg/int-politics/stoltenberg-ochakva-prisaedinyavaneto-na-severna-makedoniya-kam-nato.html", "text": "Генералният секретар на НАТО Йенс Столтенберг заяви, че очаква присъединяването на Северна Македония към Алианса.В профила си в социалната мрежа Туитър той приветства решението на гръцкия парламент да ратифицира  сключено между Атина и Скопие.\"Приветствам  в гръцкия парламент на Преспанското споразумение - важен принос за стабилността и просперитета на целия регион. С нетърпение очаквам присъединяването на Република Северна Македония към НАТО.\" - казва в постинга си Йенс Столтенберг.Припомняме,  като се обяви против името Северна Македония, което беше  и призова въпросът да бъде отнесен до ООН. Според Москва, новото име е \"наложено отвън\" и цели натиск за влизане на страната в НАТО.В отговор гръцкото външно министерство призова Русия да не се меси в отношенията й с македонската страна.", "date": "2019.01.25", "title": "Столтенберг очаква присъединяването на Северна Македония към НАТО"}
{"url": "https://news.bg/society/ne-kuvyozi-a-kvalifitsirani-spetsialisti-tryabvali-na-nedonosenite-detsa.html", "text": "Проблемът с грижите за недоносените деца далеч не се изчерпва само с недостига на апаратура. Това заявиха от Фондация \"Нашите недоносени деца\" във връзка с големия брой кампании за набавяне на средства и закупуване на кувьози за отделенията по неонатология.Според Фондацията държавните институции маскират бездействието си, приписвайки си заслуги на гражданите и представяйки резултата като постижение на здравната си политика, докато всъщност далеч по-сериозни проблеми като липсата на квалифицирани кадри остават неглижирани.Изказването е по повод поредния сигнал за недостиг на неонатолози и гинеколози - От Фондация \"Нашите недоносени деца\" посочват, че друг сериозен проблем са затрудненията, които тези специалисти често срещат в практиката си. Такава например е липсата на адекватно проследяване на зрението на недоносените деца, защото в много болници извън София няма квалифицирани детски офталмолози. Като резултат от това значителен процент деца получават трайни увреждания на зрението, които могат да стигнат и до пълна слепота, посочват от организацията.Според тях осигуряването на достатъчно квалифицирани специалисти, които да се грижат за майката и новороденото, трябва да е държавен приоритет в сферата на майчиното и детско здравеопазване.По тази причина от Фондацията предлагат няколко основни стъпки, които да поставят началото на усилията за стабилизиране на състоянието на майчиното и детско здравеопазване в страната.Те посочват, че е необходимо спешно да се изработи национален план за задържане на здравните специалисти (педиатри, акушерки, акушер-гинеколози, неонатолози, офталмолози, медицински сестри) в България и да се създадат достойни условия за труда им не само в София, но и в населените места извън столицата.Организацията дава пример с апаратура, която много често не се използва активно, тъй като на здравните специалисти не е предоставено необходимото обучение за боравене с нея.От Фондацията настояват и за въвеждането на семейно-ориентиран подход на грижа за новородените и техните семейства, както и предприемането на мерки от страна Министерство на здравеопазването по иницииране на обществено обсъждане на Медицинския стандарт по акушерство и гинекология.Липсата на необходимата грижа за новородените деца и бременните жени е пряко следствие от отсъствието на устойчива ангажираност по проблема от страна на държавните институции и не само накърнява достойнството на засегнатата група, а излага на реална опасност живота и здравето на бебетата, бременните и раждащи жени, посочват от организацията и призовават институциите да обърнат внимание към този належащ проблем.", "date": "2019.01.25", "title": "Не кувьози, а квалифицирани специалисти трябвали на недоносените деца"}
{"url": "https://news.bg/world/shatdaunat-v-sasht-zasegna-i-patnicheskite-poleti.html", "text": "Шътдаунът (частично спиране на държавните институции заради липса на финансиране - Бел.ред.) в САЩ засегна и пътническите полети.Федералната администрация по авиация на САЩ съобщи, че ръстът на отпуските по болест сред диспечерите е довел до забавяне на полети на няколко летища по Източното крайбрежие, информира CNBC.Има задържане на полети на няколко летища в Ню Йорк, Ню Джърси и Филаделфия.Вече 35 дни правителството на САЩ не работи частично заради липса на финансиране.Федералната администрация по авиация отбелязва, че за кратко е спряла полети на летище \"Ла Гуардия\" и е забавила някои пристигащи самолети с почти час и половина.Полетите на международното летище във Филаделфия се бавят с час и 15 минути, а на \"Нюарк\" - 45 минути.Говорителят на Белия дом Сара Сандърс коментира, че президентът е уведомен и че следят ситуацията на някои летища. Тя добави, че са в редовен контакт с представители на транспортното министерство и Федералната администрация по авиация.Вчера представители на самолетни компании предупредиха, че частичният шътдаун може да засегне сектора.420 000 федерални служители, включително и от администрацията за транспортна безопасност и диспечери, са принудени да работят без редовно заплащане.", "date": "2019.01.25", "title": "Шътдаунът в САЩ засегна и пътническите полети"}
{"url": "https://news.bg/education/ot-mon-proveryavat-dali-plashtat-uvelichenieto-na-uchitelskite-zaplati.html", "text": "От МОН проверяват  на учителските заплати. Това заяви в Горна Оряховица министърът на образованието и науката (МОН) Красимир Вълчев, цитиран от БНР. Там той се срещна с педагогическите екипи.Министърът заяви, че няма гаранция, че във всички 4000 образователни институции още от този месец ще бъде изплатено увеличението на учителските заплати.\"Не мога да ви дам пълна гаранция, тъй като директорите и училищата са тези, които увеличават възнагражденията. Това, което ние сме направили, е да осигурим средства за всички образователни институции\", каза Вълчев.Той предполага, че може би в част от училищата следващия месец ще се случи увеличението.Близо 3/4 от 200 000 деца, които не ходят на училище, са в чужбина. 30 хиляди са върнати в клас, поясни Вълчев.\"Това ни е на нас основният проблем - липсата на отношение към образованието от страна на родителите. Ежеседмично има посещение по домовете на децата, които не посещават училище\", каза министърът на образованието.", "date": "2019.01.25", "title": "От МОН проверяват дали плащат увеличението на учителските заплати"}
{"url": "https://news.bg/regions/vandali-prevarnaha-balchishkata-krepost-v-bunishte.html", "text": "Вандали посегнаха на древна крепост в Балчик, предаде БНР.Става въпрос за късноантичния и средновековен комплекс в квартал \"Хоризонт\", който е признат за паметник на културата от национално значение.Указателните табели за мястото са изкъртени заедно с бетона. Освен това близо 400-килограмови контейнери са били завлечени в разкопките, а боклукът е бил разпилян навсякъде.По думи на управителя на общинско предприятие \"Благоустрояване и комунално стопанство\" инж. Екатерина Стоянова едрите отпадъци са почистени, но все още има много работа.Следите около древната крепост сочат, че набезите са били извършени с моторни превозни средства.На мястото се събират търсачи на силни усещания, посочи главният озеленител в общинското предприятие Мариян Цветков.Жалко е, че вместо да насочим усилията си в градивна посока, ние трябва да се борим с вандалщината, заяви той. Специалистът увери, че ще бъдат поръчани нови информационни табели.До момента общо 18 чувала със смет са били събрани от разкопките на крепостта. От полицията в Балчик информираха, че работят по случая. Извършителите обаче все още не са установени.", "date": "2019.01.25", "title": "Вандали превърнаха Балчишката крепост в бунище"}
{"url": "https://news.bg/health/masovi-ostavki-na-speshni-meditsi-v-gorna-oryahovitsa.html", "text": "Спешните медици в Горна Оряховица започнаха масово да подават оставките си в знак на протест срещу увеличаващата се агресия срещу тях, информира БНР.Екипът на областното ръководство на \"Спешна помощ\" днес е провел събрание, което е продължило няколко часа. Основна тема е било повишаването на сигурността на здравните работници, но до решение така и не се стигнало.Поради това в рамките само на няколко минути 10 спешни медици депозирали оставките си.Поводът за решителните действия на лекарите е , когато жена разби устата на фелдшера Наталия Армянова с мобилния си телефон, докато Армянова беше на нощно дежурство.Пред общественото радио фелдшерът Стела Маркова, която работи вече 19 години в системата, заяви, че напуска, защото не се чувства защитена и ходи със страх на работа.\"Особено нощно време не зная какво ме чака и какво ще се случи и дали ще се върна\", сподели тя.Темата коментира и старшият медицински фелдшер Иван Шишков, който също депозира молбата си за напускане. \"Ще видим какви мерки ще се вземат от министерство, от Народно събрание, от прокуратура и тогава окончателно ще решаваме нашата съдба за този филиал. Жалко, че оставяме такова голямо население без медицинско обслужване заради такива случаи, които напоследък много зачестиха\", обясни той.С настоящите оставки екипът в спешния център става с 20% по-малък. Ако спешния филиал се окаже без медици, това би означавало криза в Горна Оряховица, защото спешните медици там обслужват около 80 000 жители - включително и тези от Лясковец и част от община Стражица.\"Февруари месец ще бъде критично и проблемно, ако не размислят колегите, както ги помолих. Ще направя втори доклад до Министерството на здравеопазването, ще направим усилия тук да променим начина на охрана. Те не са крепостни селяни и когато пожелаят да напуснат, аз освен да ги убеждавам, не мога насила да ги задържа\", коментира областният директор д-р Валентина Хаджирадева.Междувременно стана ясно, че няма нито един кандидат, който да заеме мястото на напускащите спешни медици.", "date": "2019.01.25", "title": "Масови оставки на спешни медици в Горна Оряховица"}
{"url": "https://news.bg/politics/borisov-privetstva-ratifikatsiyata-na-dogovora-ot-prespa.html", "text": "\"Радвам се, че мога да приветствам днешната ратификация на договора от Преспа, която дава възможност Скопие скоро да се присъедини към НАТО и отваря нова страница в техните отношения с ЕС, така че скоро да могат да започнат преговори за присъединяване\".Това написа премиерът Бойко Борисов в социалната мрежа Фейсбук часове след като  с Македония.Българският премиер изтъква усилията, вложени по време на българското европредседателство и след него за помащ на страните от Западните Балкани, включително и на приятелите ни от Скопие, днес дават своите резултати. Ще продължим да ги подкрепяме, както и досега, категоричен е Борисов.Припомняме, Споразумението предвижда промяна на името на македонската държава на Република Северна Македония.С този акт се слага край на 28-годишен спор на Балканите между двете държави.Гръцкият премиер Алексис Ципрас изразиГръцката опозиция се закани да Брюксел съобщи, чеГенералният секретар на НАТО Йенс Столтенберг приветства ратифицирането на Преспанското споразумение.Премиерът на Северна Македония Зоран Заев обяви историческа победа.Македония ратифицира Споразумението беше подписано край граничното Преспанско езеро от Сделката открива пътя на Северна Македония към НАТО и ЕС.", "date": "2019.01.25", "title": "Борисов приветства ратификацията на договора от Преспа"}
{"url": "https://news.bg/world/evropa-se-razpada-pred-ochite-ni-preduprezhdavat-30-top-intelektualtsi.html", "text": "Европа се \"разпада пред очите ни\". Това предупреждение отправят 30 топ интелектуалци в манифест, публикуван в няколко вестника, включително и \"Гардиън\", пише британското издание.Либералните ценности в Европа са изправени пред предизвикателство, \"невиждано от 30-те г. на XX век\", подчертават водещите интелектуалци от 21 държави, докато Великобритания се насочва към Брекзит и националистите се подготвят да разтърсят изборите за Европейски парламент през май.Групата от 30 писатели, историци и нобелови лауреати заявяват в манифеста, че Европа като идея се \"разпада пред очите ни\". Te са категорични, че сега Европа трябва да покаже решителност или ще \"загинем под вълните на популизма\".\"Трябва да преоткрием политическия волунтаризъм или да приемем, че негодуванието, омразата и техният керван от тъжни страсти ще ни заобиколят и ще ни потопят\", подчертават те.Те пишат със съжаление, че процесът по Брекзит е докарал англо-европейските отношения до най-ниската им точка от Втората световна война.В групата влизат интелектуалци като философа Бернар-Анри Леви, британските писатели Иън Макюън и Ахмед Салман Рушди, историкът Саймън Шама, нобеловите лауреати Светлана Алексиевич, Херта Мюлер, Орхан Памук, Елфриде Йелинек и други.", "date": "2019.01.25", "title": "Европа се „разпада пред очите ни”, предупреждават 30 топ интелектуалци"}
{"url": "https://news.bg/world/nay-golemiyat-lov-na-veshtitsi-v-istoriyata-na-sasht-gneven-tramp.html", "text": "Президентът на САЩ Доналд Тръмп използва \"Туитър\", за да разкритикува за пореден път разследването на специалния прокурор Робърт Мълър за евентуален сговор между кампанията на американския лидер и Русия.След ареста на бившия му , Тръмп определи разследването като \"лов на вещици\" и подчерта, че престъпниците получават \"по добро отношение\" от съветниците му. Държавният глава попита също как журналистите от Си Ен Ен са разбрали за точния час на ареста.\"Най-големият лов на вещици в историята на нашата страна! Няма сговор! Трафиканти, наркодилари и трафиканти на хора получават по-добро отношение. Кой извика Си Ен Ен там?\", възнегодува Доналд Тръмп.Междувременно стана ясно, че Стоун е пуснат под гаранция. Той е платил гаранция от 250 000 долара. Съдията по случая ограничи движението му до Вашингтон, Вирджиния, Ню Йорк и Флорида.", "date": "2019.01.25", "title": "Най-големият лов на вещици в историята на САЩ, гневен Тръмп"}
{"url": "https://news.bg/politics/ot-vmro-iskat-vrashtane-na-vnesena-ot-ms-preporaka-za-dostoen-trud.html", "text": "От ВМРО искат връщане на внесен в парламента от МС документ заради нова джендър и промиграционна пропаганда от Международната организация на труда.В позиция, публикувана от партията, се изтъква, че проектът е внесен в Министерския съвет за одобрение. Пълното название на документа е акт от \"Препоръката за заетост и достоен труд за мир и устойчивост\", приет на сесия на Международната конференция на труда в Женева от 2017 г.Тази Препоръка е задължителна за страните членки на Международната организация на труда (МОТ).Документът е внесен в парламента на 11 януари 2019 г. с подписа на премиера Бойко Борисов. За целите на препоръката се създават легални определения на \"бедствие\" и \"устойчивост\".Самият факт, че вътре отново се прокрадват термини като \"джендър\", \"джендър перспективи\" и тяхното прилагане към всички дейности и т.н. е неприемлив. В Препоръката има и открита пропаганда за вкарването на мигрантите като равноправни участници на трудовия пазар в страната, прокламиране на равния им достъп до образование и обучение на тях и децата им, както и нарочното запознаване на тези категории хора с личните им и трудови права.Наред с това са и задълженията на работодателите на мигрантите, внедряването на тези хора в различните организации в защита на трудовите права в страната и много др. Между редовете отново се прокрадва и дейното участие на различни организации на \"гражданското общество\" - НПО-та, които и днес виждаме какво правят на терена на \"равнопоставеността\", мотивират се воеводите.Те припомнят, че са били срещу ратификацията на Истанбулската конвенция, която предизвика сериозен обществен отпор и последвалото сезиране на Конституционния съд през 2018 година. КС категорично се произнесе, че подобни термини като джендър, трети, социален или какъвто и да било друг пол противоречат на Конституцията.Предупредихме и коалиционните си партньори в лицето на ГЕРБ, че се задава нов капан от Глобалния пакт за миграция, чрез който пък беше направен опит да се внедрят опасни практики, свързани именно с миграцията. Тези практики прозират и от текстовете на цитираната вече Препоръка, пишат от ВМРО.От партията, която участва в управляващата коалиция питат: \"кой и защо, вкарвайки документи в МС, не се съобразява от една страна с решение на Конституционния съд на Република България и от друга с решение на правителството по отношение на миграцията\".И веднага изтъкват своята роля: \"ако Патриотите не участвахме в управлението незадължителни пактове и конвенции, през които се поставя началото на заличаването на изконни национални и културно-религиозни ценности на българския народ, щяха вече да са факт. Сигурно вече щеше да е в ход и промяна на Конституцията на държавата ни\", пише в позицията на ВМРО.Обещанието им е, че чрез вицепремиера и лидер на ВМРО Красимир Каракачанов, както и чрез депутатите на партията в 44-ото НС, ще приложат всички законови механизми този документ да не мине през парламента.", "date": "2019.01.25", "title": "От ВМРО искат връщане на внесена от МС препоръка за достоен труд"}
{"url": "https://news.bg/int-politics/avs-tramp-shte-predlozhi-da-spre-shatdauna-za-tri-sedmitsi.html", "text": "Тръмп ще предложи да се възстанови работата на правителството на САЩ за три седмици. Това съобщи ТАСС, позовавайки се на АВС.Американският президент предлага да се възстанови дейността на правителството без отделяне на пари за строеж на стената на границата с Мексико.Доналд Тръмп смята да предложи на Демократичната партия да приеме временен бюджет за  за три седмици, което не включва пари за строителство на стената по границата с Мексико.В позиция на прессекретаря на Белия дом Сара Сандерс се казва, че американският лидер смята да излезе с изявление от Белия дом в 13:30 часа местно време (21:30 часа).Тя уточнява, че Тръмп , но без да разкрива никакви подробности.", "date": "2019.01.25", "title": "АВС: Тръмп ще предложи да спре шътдауна за три седмици"}
{"url": "https://news.bg/bulgaria/emiliyan-gebrev-otroven-s-veshtestvo-podobno-na-novichok.html", "text": "В началото на май 2015 г. полицаи от първи сектор на СДВР \"Престъпления срещу личността\" буквално разкостват ресторант \"Панорама\" на последния етаж на японския хотел в София. Те са там, защото разследват троен опит за убийство - на оръжейния търговец Емилиян Гебрев, сина му Христо и производствения директор в завода Валентин Тахчиев.Няколко дни рано, по време на вечеря в ресторантa, на Гебрев му прилошава до степен, че е откаран по спешност във Военна болница. Симптомите карат лекарите първоначално да решат, че става дума за инсулт. Когато излизат първите резултати от изследванията, за специалистите от ВМА се появява друго съмнение - че става дума за тежко отравяне.След като в същата болница с подобни симптоми постъпва и синът на Гебрев, лекарите вече са почти напълно сигурни, а след като първо в \"Токуда\" а после в \"Пирогов\" със същите оплаквания влиза и техническият директор на оръжейната компания ЕМКО - Валентин Тахчиев, съмненията изчезват. Вече е ясно, че тримата са станали жертва на отравяне с неизвестно към онзи момент вещество.Историята с отравянето на Гебрев не е нова, но за нея не може да се намери много в медиите. Месец след инцидента - в края на юни 2015 г., в \"24 часа\" се появява неподписан текст по темата, в който се казва: \"Отровата е рядка, от типа на бързоразпадащите се. Смята се, че е от арсенала на руските тайни служби. Има резон да са руснаци, защото неотдавна Гебрев реализира крупна сделка за износ на специална продукция за Украйна, коментират оръжейници.\"В крайна сметка лекарите успяват да стабилизират тримата отровени и те се възстановяват напълно.Успехът на токсиколозите във ВМА се дължи на комбинация от специфични умения, които са придобили по линия на партньорството в НАТО, наскоро закупена изключително качествена техника и много, много голям късмет.Случаят с отравянето на Гебреви и Тахчиев няма аналог в съвременната българска история. Въпреки това разследването не е поверено нито на ДАНС, ГДБОП, нито дори на Специализираната прокуратура, а е разпределено в столичната полиция, която тогава се оглавява от сегашния вътрешен министър Младен Маринов. Четири години по-късно то продължава да е в графата \"неразкрити престъпления\".Днес казусът е обхванат от институционална омерта. МВР, прокуратурата и дори лекарите от \"Пирогов\" и ВМА не желаят да говорят за случая.\"Аз най-малко имам интерес да раздухвам тази история\", казва самият Гебрев днес. Той обаче е категоричен, че опитът за отравянето му е началото на войната, която започва срещу него преди четири години и в която днес участва цялата държава.В мълчанието на прокуратурата няма нищо учудващо. От първия си ден на поста както Сотир Цацаров, така и заместникът му Иван Гешев са постоянна услуга на интересите на депутата от ДПС Делян Пеевски. Нито един от тримата няма интерес истината за отравянето на Емилиян Гебрев да бъде разкритаКаква е отроватаЗа да може Гебрев да си отговори на важния въпрос защо му се е случило това, той първо трябва да знае с какво точно е отровен. Изследванията във ВМА показват категорично само едно - това е органофосфорно вещество, което засяга изключително силно нервната система.Такива са например някои пестициди, но подобно ниво на интоксикация с тях трудно може да се постигне случайно - например с консумация на неизмити зеленчуци. Трябва да се погълнат големи количества, за да има поражения на нервната система. Другият източник на органофосфорно отравяне са бойните отровни вещества.По съвет на лекарите Гебрев тогава се свързва с двете лаборатории в Европа, които могат да направят по-задълбочени изследвания и да определят точния вид на отровата. Едната - швейцарската Spiez Laboratory (която направи независими тестове по отравянето на Сергей Скрипал с \"Новичок\"), отказва. Другата - във финландския институт за проверка на конвенцията за химически оръжия (VERIFIN), се съгласява. Българските лекари изпращат в Хелзинки материали за изследване и във втората половина на юни 2015 г. финландската лаборатория изпраща своя доклад.Според източници в него се казва, че резултатите могат да се дължат на нервнопаралитичен агент или пестициди, но в пробите \"не са открити химикали, забранени от конвенцията за химическите оръжия\".Случаят, изглежда, е забравен. До март 2018 г., когато в английския град Солсбъри Сергей Скрипал и дъщеря му Юлия са отровени с вещество, за което ще се разбере, че е нервнопаралитичен агент, станал известен с името \"Новичок\".Според източник на \"Капитал\" в държавното обвинение през лятото на миналата година Гебрев подава искане до прокуратурата разследването да бъде възобновено. Това се случва след поредния рунд от атаката на няколко държавни органа срещу бизнеса му. Надеждата му тогава е, че разкритите покрай случая \"Скрипал\" факти ще помогнат да се разбере какво се е случило с него през 2015 г. Общото между двата казуса не са само симптомите, с които те са приети в болница, нито това, че децата и на двамата също са жертви.В доклада на финландската лаборатория се изброяват няколко вещества, които могат да обяснят откритото при неговите лабораторни изследвания. По-голямата част са пестициди, които са забранени за употреба в ЕС, но едно от тях е и в списъка на веществата, които се контролират от конвенцията за химическите оръжия, макар и да не са включени в списъка със забранените вещества. Amiton (в СССР и Русия познат като Tetram) е започнал да се произвежда през 50-те години като инсектицид, но скоро след това нервнопаралитичният му ефект го прехвърля в категорията на химическите оръжия. Той е от същата група (макар и не толкова силен) като бойното отровно вещество VX и е толкова токсичен, колкото по-известният зарин. Според някои публикации Северна Корея има сериозни запаси от Amiton. За случая с Гебрев по-важното е друго. Amiton e от семейството на \"Новичок\".От финландската лаборатория, подготвила доклада, отказаха да коментират резултатите пред \"Капитал\".Какво е \"Новичок\"Името на \"Новичок\" стана известно след отравянето на Сергей и Юлия Скрипал и в представата на повечето хора то вероятно е едно вещество. Истината обаче е, че това е \"семейство\" от десетки отрови, създадени в СССР между 1971 и 1993 г. Според публично оповестената информация от британските служби след инцидента миналата година една от целите на учените, разработили веществата с общо име \"Новичок\", е била да се заобиколят ограниченията на конвенцията за химическите оръжия.В случая с Гебрев това може да обясни и извода на финландската лаборатория, че в неговите изследвания не са открити вещества, директно забранени от конвенцията. Семейството на \"Новичок\" всъщност са нови варианти на вече съществуващи отрови (оттам и името им) и на брой са вероятно над 10. Миналата седмица Организацията за контрол на химическите оръжия започна процедура по официалната забрана на \"Новичок\".ГРУ е птица, Болгария е заграницаАко се върнем на публикацията от \"24 часа\" ще видим, че в нея се казва, че \"има резон\" зад отравянето над Гебрев да стоят руски интереси.Факт е, че към онзи момент оръжейният търговец е редовна мишена на близки до Кремъл руски медии, които го обвиняват, че доставя оръжие за украинските власти.Бившият военен министър Бойко Ноев (който следи оръжейната индустрия, придружаваше Гебрев на срещата му с Бойко Борисов по време на протестите на работниците на оръжейния завод \"Емко\") допуска, че бизнесменът може да е настъпил руски интереси с навлизането си на големи пазари в Азия и Африка.И той, и Гебрев обаче свързват опита за отравянето му с желанието му да купи компанията \"Дунарит\", тъй като инцидентът станал около месец след като той започнал да работи по сделката.\"През последните години рязко се засили натискът за обсебването на българската оръжейна промишленост. Две групи сили посягат към нея. Външни, свързани с интересите на Русия, които са особено ревниви към загубата на традиционни пазари и към бума на доставки за различни регионални конфликти. На повърхността натискът на тези външни сили се упражнява главно по линия на т.нар. оръжейни лицензи - настойчиви, но безпочвени руски претенции за контрол върху производството и износа на българска военна продукция, които нито едно българско правителство не е признавало до неотдавна\", казва Бойко Ноев. Според него в борбата си за контрола върху оръжейната индустрия, а и върху други отрасли на икономиката на България, въпросните външни и вътрешни сили имат не само близки или съвпадащи интереси. Той смята, че те са \"проникнати от взаимни финансови и организационни зависимости, често пъти от чисто мафиотски тип\".Бившият военен министър няма съмнение, че вътрешни български сили от три години насам извършват системни опити да добият надмощие в бранша, \"като сложат ръка върху \"Дунарит\", \"Емко\", а напоследък посягат и върху \"Арсенал\". Той смята, че тези сили \"се идентифицират с т.нар. дълбока държава, която е на път да контролира важни политически и икономически процеси в България в разрез с обществения интерес\".\"Физическото покушение срещу висши служители на \"Емко\", включително върху Емилиян Гебрев и неговото семейство, атаката срещу лицензите на \"Емко\" и опитите да се откраднат договорите през 2017 г., посегателствата срещу собствеността на \"Дунарит\", в т.ч. чрез използването от българските власти на офшорната компания \"Виафот\" - това са само малка част от поредицата факти, които в своята съвкупност очертават една зловеща пиеса. Завесата вече се вдига, а актьорите излизат на сцената със собствените си имена\", казва бившият военен министър.И Гебрев, и Ноев реагират много предпазливо на въпроса дали отравянето и целият натиск сега са свързани с Русия.\"Когато се говори за руско влияние в България, трябва да се има предвид, че тук има поне 3-4 руски групи, които действат паралелно и имат своите български партньори с позиции в големите енергийни проекти, БТК, банките или търговията с горива\", коментира Тихомир Безлов, старши изследовател в Центъра за изследване на демокрацията. Той продължава: \"Прилича на сцена от имперския двор - всички се бият за благоволението на императора, но той като Господ да не се меси много в земните неща.\"Източник на \"Капитал\", работещ в сектора за сигурност, коментира, че е принцип на руските служби да организират и ръководят операциите си на Балканите от съседни държави с цел по-голяма конспирация и предвид факта, че сътрудничеството между службите между държавите не е на нивото в НАТО и ЕС.От Гранична полиция отказаха да предоставят информация дали посочените от британските служби за отровители на Скрипал Руслан Боширов (Анатолий Чепига) и Александър Петров са влизали и излизали от страната. Категоричен отказ да коментират това обстоятелство дойде и от ДАНС.Според разследване на британския сайт belingcat т.нар. Боширов със сигурност е бил в ЕС към края на 2014 г. Доказателството - негова снимка в Прага, направена през ноември и чиято автентичност е доказана.От два независими източника \"Капитал\" научи, че след възобновяването на разследването за опита на убийство на Гебрев и останалите двама към казуса са започнали да проявяват интерес и британските служби за сигурност.На 15 октомври 2018 г. британският посланик в София Ема Хопкинс изненадващо посети премиера Бойко Борисов в Министерския съвет. След срещата тя заяви, че е предоставила на министър-председателя допълнителна информация за разследването по случая \"Скрипал\" и атаката срещу Организацията за забрана на химическите оръжия в Хага.Сигналите, че България е сигурно място за руските служби, не са изолирани. България беше една от четирите държави в ЕС, която отказа да изгони руски дипломати, като Борисов заяви, че няма убедителни доказателства, че Русия е замесена в случая.Всъщност единственият случай, в който България е предприела подобни действия, е бил през 2001 г. Източникът на \"Капитал\" в сектор сигурност коментира, че традиционно т.нар. руски отдел в ДАНС (а преди в Национална служба \"Сигурност\") е отрицание на своя замисъл и вместо да противодейства на дейностите на руските служби в България, е по-скоро проводник на техните интереси. Още едно съвпадение - бивши кадри на този сектор са част от доверения кръг на Делян Пеевски.И още - по време на своя мандат главният прокурор Сотир Цацаров изгради топли отношения с руския си колега Юрий Чайка. По информация на \"Капитал\" през пролетта на 2018 г. делегация на държавното обвинение, в която са участвали Иван Гешев и градският прокурор на София Емилия Русинова (това е прокуратурата, която трябва да разследва отравянето на Гебрев), е посетила Москва, като разноските са били поети от домакините. Каква е била целта на въпросното посещение не може да се разбере нито от сайта на прокуратурата, нито от този на Висшия съдебен съвет, който трябва да е одобрил командировката.Доказателствата за това, че контраразузнаването очевидно не е адекватна бариера за руските операции, не са изолирани. Един пример от тази седмица. Съвместно разследване на Антикорупционния фонд (АКФ) и българското бюро на \"Свободна Европа\" показа, че в продължение на десет години ДАНС са проспали, че близкият до Путин олигарх Сергей Адониев e имал български паспорт въпреки общоизвестния факт, че той е имал присъда в САЩ за пране на пари. Гражданството му е отнето едва след като случаят е повдигнат от АКФ.През ноември 2018 г. разследващият сайт belingcat публикува обширно разследване за ролята на офицера от ГРУ Владимир Моисеев в неуспешния опит за преврат в Черна гора през 2016 г. От публикацията става ясно, че Моисеев (под фалшивата самоличност Владимир Попов - както е издирван и до днес чрез мрежата на Интерпол) е пътувал няколко пъти до България. Той е бил в страната около месец преди опита за убийство на Гебрев.От ДАНС, МВР, ВМА и \"Пирогов\" отказаха да отговорят на изпратените от \"Капитал\" въпроси, мотивирайки се с течащото разследване, и препратиха към прокуратурата. Говорителят на Софийската градска прокуратура, която се занимава със случая - прокурор Зорница Таскова, не отговори нито на изпратените въпроси, нито на многобройните телефонни обаждания.Емилиян Гебрев е скептичен, че разследването ще стигне до някъде дори и след неговото възобновяване. \"Действително са положили много усилия, събрали са много доказателства, но са ги търсили на погрешното място\", коментира той, визирайки претърсването на ресторант \"Панорама\". Когато Гебрев е бил на въпросното събитие, той вече е имал симптоми на отравяне, което е ясен знак, че не е бил отровен там.Оръжейният търговец описва себе си като странична жертва на скандала между двама съдружници. \"Един явен и един скрит\", казва той, визирайки Цветан Василев и Делян Пеевски. \"До ден днешен не съм си позволил да направя каквото и да е било срещу държавата\", казва в заключение и напомня, че щом той е могъл да стане жертва на такава атака, това означава, че никой не е защитен.", "date": "2019.01.25", "title": "Емилиян Гебрев отровен с вещество, подобно на „новичок“?"}
{"url": "https://news.bg/int-politics/tramp-i-kongresat-postignaha-saglasie-za-vremenno-otblokirane-na-pravitelstvoto.html", "text": "Президентът на САЩ Доналд Тръмп обяви, че е постигнато споразумение за временно възобновяване на работата на правителството след едномесечния  предаде CNN.\"Всички знаят, че имам много силна алтернатива, но засега няма да я използвам\", коментира Тръмп.Според източници на CNN, Белият дом и представителите на Конгреса са постигнали съгласие за временно отблокиране на федералното правителство докато преговорите за строителството на граничната стена продължават.Съобщава се, че се предвижда подписване на документ за временно финансиране, което ще обезпечи работата на правителството до 15 февруари. Документът няма да включва каквото и да е финансиране за стената по границата с Мексико, посочват източниците на CNN.Споразумението идва след като часове по-рано американският сенат отхвърли проекта на Тръмп за излизане от бюджетната криза, въпреки че републиканците имат мнозинство.", "date": "2019.01.25", "title": "Тръмп и Конгресът постигнаха съгласие за временно отблокиране на правителството"}
{"url": "https://news.bg/bulgaria/biznesmenat-revanski-ne-sam-zaplashval-obshtinski-sluzhitel.html", "text": "Ямболският бизнесмен Валентин Ревански, за когото по-рано беше съобщено, че се е държал агресивно с общински служител и го е заплашвал, определи тази информация като невярна и манипулативна.В писмо до медиите той поиска право на отговор, като заяви, че той самият е обект на натиск от страна на местната община.", "date": "2019.01.25", "title": "Бизнесменът Ревански: Не съм заплашвал общински служител"}
{"url": "https://news.bg/int-politics/rusiya-e-izpratila-naemnitsi-ot-armiyata-vagner-vav-venetsuela.html", "text": "Във Венецуела са изпратени руски наемници от частната армия \"Вагнер\", за да охраняват Николас Мадуро и да предотвратят евентуален негов арест, предаде агенция \"Ройтерс\".По-рано се появиха информации, че Москва подготвя евакуирането му от страната, както направи през 2014 г- със сваления проруски президент на Украйна Виктор Янукович.Припомняме, Венецуела е разтърсвана от  на фона на тежката криза, довела до глад голяма част от населението. Протестиращите настояват за оставката на Мадуро.\"Ройтерс\" цитира лидера на едно от московските казашки подразделения Евгений Шабаев, който твърди, че в началото на седмицата във Венецуела са изпратени около 400 наемници. Това е станало още преди председателят на парламента По думите на Шабаев, руските военни са излетели за Куба, откъдето са заминали за Венецуела. Те са пристигнали в Хавана с два чартъра, а след това са се прехвърлили на редовни полети.Друг източник на \"Ройтерс\" съобщава, че първата група руски наемници е пристигнала във Венецуела още преди президентските избори през месец май 2018 г. Те обаче са тръгнали не от Русия, а от други страни, където са участвали във военни операции.", "date": "2019.01.25", "title": "Русия е изпратила наемници от армията „Вагнер“ във Венецуела"}
{"url": "https://news.bg/bulgaria/zoran-zaev-katsna-avariyno-v-sofiya.html", "text": "Македонският премиер Зоран Заев е кацнал аварийно в София на връщане от форума в Давос, предаде bTV.Това се е наложило заради обилния снеговалеж, който не е позволил кацане в Скопие.Зоран Заев е отпътувал за македонската столица с коли на Националната служба за охрана на България.Премиерът Бойко Борисов ще се срещне с македонския си колега на 4 февруари, уточняват от Министерския съвет.Припомняме, по-рано днес  с Македония, с гласовете на 153 депутати в 300-местния парламент. Така бяха отстранени всички пречки пред международното признаване на бившата югославска република с името Северна Македония.  Заев определи това като историческа победа.\"Смелостта и надеждата победиха страха\", коментира гръцкият премиер.Ратификацията на споразумението отваря пътя на Северна Македония към НАТО и ЕС.", "date": "2019.01.25", "title": "Зоран Заев кацна аварийно в София"}
{"url": "https://news.bg/politics/rabotodatelite-predlagat-alternativa-na-izzemaneto-na-spyashti-aktsii.html", "text": "Работодателите искат отмяна на становището, което предвижда да  от масовата приватизация.Представителите на бизнеса предлагат алтернатива на проекта. Предложението е да се предвидят мерки и възможности за дистанционно управление на тези малки пакети акции, разработването на ефективни механизми за изплащане на дивиденти, намаляване и дори премахване на таксите за управление, прехвърляне и най-вече за наследяване.От Асоциацията на организациите на българските работодатели настояват за оттегляне на Концепцията за личните сметки на физически и юридически лица, водени от Централен депозитар АД. Към момента тази Концепция (Теоретически замисъл, представа за произведение на науката или изкуството, според Тълковния речник - б.р.), е на ниво обсъждане.Ако този теоретически замисъл бъде приет,  собствеността върху притежаваните от тях акции, придобити от масовата приватизация.Мотивът на работодателите да искат отмяна на този проект, е че в него има определен срок на задължително прехвърляне на безналичните акции в подсметки на Централния депозитар към инвестиционни посредници, на които вече ще заплащат занапред всички дължими такси.Представителите на бизнеса смятат, че така , но в дългосрочен план изобщо ще отблъсне допълнително дребните инвеститори от инвестиции на българския капиталов пазар.\"Още по-неприемливо е че ако собственикът на акциите не ги прехвърли доброволно, те ще бъдат без неговото съгласие, внесени в специално създаден инвестиционен фонд, срещу дялове от фонд. След изтичане на нов срок и при липса на действие от страна на притежателите на дялове, дяловете им ще бъдат \"национализирани\" (т.е. принудително ще бъде отнета собствеността върху тях) и внесени в Сребърния фонд, за който държавата продължава да води политика за ограничаване на постъпленията и пасивно управление на средствата\", пишат работодателите.Според АОБР, ефектът от предлаганото по същество конфискационно решение, обосновано с незаинтересоваността на собствениците на \"спящи\" акции, не се различава от , или на автомобил, който не се управлява, или на недвижим имот, който не се използва.От бизнеса изтъкват, че подобен аналог няма нито в нормативните актове на европейското или на българското право, нито подобна практика. Концепцията противоречи на Конституцията, на правото на ЕС, на международните договори и стандарти, по които България е страна. Подобни идеи противоречат и на основополагащите принципи на съвременната демократична държава, заявяват от бизнеса.Работодателите са наясно, че има проблеми с наследяването на акциите, с управлението на акциите от емигриралите българи и от българите, които живеят в области без нито един лицензиран инвестиционен посредник. Според тях национализацията на акциите само би увеличила проблемите.Това , и при стотици предприятия. Ще се отрази негативно върху инвестиционния климат и облика на България по света.От АОБР припомнят, че тази концепция не се разглежда за пръв път. Предходната е отхвърлена от предшественика на Съвета за развитие на капиталовите пазари.От АОБР категорично настояват и тази Концепция да бъде оттеглена от вносителите.Становището на работодателите е подкрепено от Асоциацията на организациите на българските работодатели (АОБР), в която се включват Асоциацията на индустриалния капитал (АИКБ), Българска стопанска камара (БСК), Българска търговско-промишлена палата (БТПП) и Конфедерацията на работодателите и индустриалците в България (КРИБ). Документът е подписан от Цветан Симеонов в ролята му на ротационен председател на АОБР за 2019 г.", "date": "2019.01.25", "title": "Работодателите предлагат алтернатива на изземането на \"спящи\" акции "}
{"url": "https://news.bg/tech/facebook-integrira-uslugite-na-whatsapp-instagram-i-messenger.html", "text": "Facebook планира да интегрира услугите в приложенията Instagram, WhatsApp и Facebook Messenger, съобщи New York Times.Идеята е трите приложения да останат като самостоятелни, но да бъдат свързани на по-дълбоко ниво, така че изпратените от една апликация съобщения да могат да пътуват между всички приложения.Идеята е личен проект на основателя на Facebook Марк Зукерберг.Пред BBC от Facebook обясняват, че това е началото на \"дълъг процес\".Ако интегрирането на приложенията стане факт, това би означавало, че потребителите на Facebook ще могат да комуникират директно с потребители, които имат профили например само в WhatsApp. Сега това не е възможно, защото апликациите нямат общо ядро.От New York Times пишат, че работата по проекта вече е започнала. Очаква се сливането да е факт до края на настоящата или до началото на следващата година.Идеята на Зукерберг е да улесни потребителите, така че те да не губят много време между различните апликации.Чрез ефективно присъединяване на всичките си потребители към една масова група Facebook ще може и по-ефективно да се конкурира с услугите на Google за съобщения и iMessage на Apple, тълкува новинарският технологичен сайт The Verge.Все пак във Facebook протичат множество дискусии и дебати за това как ще работи системата в крайна сметка. От компанията уверяват и че работят за това да направят продуктите си \"криптирани от край до край\".", "date": "2019.01.25", "title": "Facebook интегрира услугите на WhatsApp, Instagram и Messenger"}
{"url": "https://news.bg/comments/glasovete-ne-vi-chuvam.html", "text": "\"Гласовете ви чувам\" е роман на Димитър Талев. Последният от тетралогията му с начало \"Железният светилник\", която в голяма степен задава модела на националната ни идеология. Първият роман се намира в учебната програма, затова и има някаква надежда, че може да познат от по-широка аудитория. Тетралогията проследява как българската нация буквално се сътворява именно в онези територии, които остават най-голямата болка в историята ни - провокирайки и националните катастрофи, и по-късно националния упадък... (Как иначе може да се нарече отказът на България от Македония - национално предателство е слабо).Та, последният роман на Талев \"Гласовете ви чувам\" само със заглавието си много добре описва какво се е случило в и с редиците на ВМРО в последните години на борба. Борците са много, гласовете им са много и пътищата и пътеките са им много и различни, често сблъскващи се. Талев все пак ги чува, тези - различни гласове, чуваме ги и ние днес чрез неговия роман... (за... който го прочете...)Това обаче хич не може да се каже за днешния ден. Не само заради това, че което се случва сред цялото патриотичното войнство не е достойно за историята, но и едва ли би се намерил творец, който да го увековечи... и по-добре.А и защото няма кой да го изкаже, да го огласи от самите редици - нито със слово, нито с дела.Месеци наред сред така нареклите се Обединени патриоти, които са и малката коалиция в голямата коалиция, управляваща държавата, се случва едно особено нещо - оглушително мълчание или мълчаливо врещене. Изберете си от двете оксиморонни конструкции, която ви допада повече. И двете са еднакви по краен смисъл - едно нищо, едно... дрън-дрън.А още отдалеч и отдавна, много преди изборите да се зададат на хоризонта, започнаха да дрънкат оковите на малката коалиция, явно тясна им се оказва на патриотите.След разразилия се конфликт Сидеров - Симеонов, който нажежи лятото, оцеля като фигура на управленски пост само Каракачанов. А на 20 ноември миналата година, на коалиционния съвет, когато дрънкането на окови или на други метални оръдия, постигайки кресчендо, крайният резултат беше един вопъл: \"Аз съм само един прост депутат.\" След часове чакане на пусия от страна на журналистите около Министерски съвет, Сидеров се изниза с опит за автоирония - дали беше разбран, или не - дори не си струва на разсъждаваме.А останалите от тримата, двама патриоти в сградата останаха в мълчание.И тези патриоти, шумно провъзгласили коалицията си и шествали преди година и половина със самочувствие и дори леко презрение към останалите, тогава, на 20 ноември 2018, се изпокриха през задни входове в миши дупки. Красимир Каракачанов и Валери Симеонов загасиха лампите буквално, но и метафорично. Добре че не могат да стигнат и до железния светилник...Но да не бъркаме нито литературните жанрове, нито родовете и видовете. Защото и нищо естетическо няма в изнервените и с едва сдържана истерия изказвания нито на Волен Сидеров, нито на Валери Симеонов от последните дни, които всячески се опитват да убеждават в кулоарите на парламента, че проблем няма, че разговорите текат, че всички искат общо явяване на изборите, а само няколко часа след това пресцентровете им си разменят през медиите взаимни обвинения, хули и явно, откровени лъжи. Можем само да си представяме какво ли се случва - в какъв жанр, тон и стилистика, се води някаква пряка комуникация.А всъщност всичките ни убеждават, че никой не се бори за първенството - в листата за евродепутати като начало, за друго - ще видим, дори и не смеем да питаме, защото хоризонтът е къс. Нито Сидеров иска да е начело на листата, нито Симеонов би се предложил за съпредседател, нито Джамбазки държи да първи кандидат евродепутат, защото имал самочувствието на преференциите и инициативният комитет от т.нар. интелектуалци е съвсем-съвсем инициативен и случайно събран в кварталната сладкарница. И на всичкото отгоре хората на Каракачанов гласуваха анблок с ГЕРБ и ДПС за изтребители, които нито от \"Атака\", нито от НФСБ искат, които пък гласуваха с опозицията сякаш не са малката коалиция. От две дена дори се замерят със взаимни обвинения, в които си мерят антиджендърството.Сякаш тогава на 20 ноември в сградата на Министерския съвет не само лампите бяха загасени, но и високоговорителите, и кабелите на телефоните са били изключени. Затова пък от Димитровград премиерът Борисов огласи гръмко - в правителството всичко е наред. Провели са заседание днес се разбра от прессъобщението с решенията. И от там гласове... никакви. Оглушително мълчание или мълчаливо кряскане - изберете си оксиморона по вкус.Тук няма да преразказваме сюжета на Талевия роман, макар и да не личи някои от изброените по-горе лица са го прочели.Историята предстои, изборите се задават, оръжията се дрънкат, само дето от т.нар. патриотични редици не се чува нито бодра песен, нито наперен марш. Така би отивало на едни патриоти, така ги и видяхме преди две години, когато сътвориха тази коалиция.Каквито и интереси да са ги обединили през 2016 - 2017 година в днешния ден освен хаотични проскърцвания със зъби и едва-едва сдържани гневни изблици друго не се и чува.В поредния опит да се разбере какво се случва в патриотичната коалиция, вчера медиите бяха финтирани, а после се оказа, че за тази среща или те не са били уведомени, или Волен Сидеров. Или всъщност никой, а медиите са си изфантазирали.Може би и в момента текат някакви преговори, или игри, патриотични или военни дори. Кой с кого и срещу кого играе на криеница, гоненица или на стражари и апаши все още не е ясно, но ако продължат тези заигравки още малко и спомен няма да остане от коалицията.Не че особено много ще ни липсва, но залезът на обединението (ОП) ще отбележи тъжния края на една дума, която вече ще е напълно изпразнена от съдържание - думата \"патриот\". Лошото е, че съм с усещането не само за изпразването от съдържание, а по-скоро за ограбване.И ако затваряме романа на Талев с уважение към съдбата на онези патриоти, тази страница от българската история дори не е за прочитане. Затова и успокоително е и предположението, че няма да се намери писател, който да я увековечи.Така че, слава богу, че гласовете не ви се чуват.", "date": "2019.01.25", "title": "Гласовете не ви чувам"}
{"url": "https://news.bg/world/valna-ot-falshivi-bombeni-zaplahi-v-rusiya-dovede-do-masovi-evakuatsii.html", "text": "Масови съобщения за бомби в руски институции и обществени сгради предизвикаха множество евакуации в градове в Сибир и в Далечния Изток през последните два дни, съобщават руските медии.В Иркутск писма с бомбени заплахи са изпратени на мейлите на шест болници и няколко училища. Всички посочени сгради са били евакуирани.По данни на агенция \"Интерфакс\" , един от градовете с множество такива съобщения е Чита. Сред обектите им е и градската администрация, но там не е предприета евакуация.В Благовещенск са евакуирани редица болници, училища, търговски центрове - общо над 30 сгради.Множество подобни съобщения е имало и в Якутск, където също са предприети евакуации.В столицата на автономната република Бурятия - Улан Уде, са опразнени административни сгради, центърът на града беше блокиран.Неизвестни лица са съобщили за взривни устройства в Иркутския район и в Ангарск.Вчера по същата причина бяха предприети масови евакуации на полуостров Сахалин, в Камчатка, Приморския район и на други места в Далечния Изток.Досега няма потвърждения за реално поставени бомби. Тъй като това не е първата вълна от фалшиви бомбени заплахи в страната, се появиха предположения, че вероятно става дума за нестандартна форма на протест.", "date": "2019.01.25", "title": "Вълна от фалшиви бомбени заплахи в Русия доведе до масови евакуации"}
{"url": "https://news.bg/world/konflikt-mezhdu-rusiya-i-iran-v-siriya-zaginalite-sa-desetki.html", "text": "В сирийската провинция Хама се е стигнало до конфликт между руско-сирийските и иранските сили, съобщи германското издание \"Spiegel Online\". Журналистическият екип разполага със записи от радиокомуникация, която се е състояла на 19 ануари.Според данните, в стратегически важната долина Ал Габ в северозападната част на провинцията, проруските сили са влезли в бой с подразделения на проиранска дивизия. И двете страни са използвали бронирана техника, гранатомети и картечници.Скоро след началото на сражението е станало ясно, че руско-сирийските формирования имат надмощие над иранско-сирийските. Те са успели да превземат няколко села и са достигнали до градчето Хваиз.\"Spiegel Online\" посочва, че и Русия, и Иран се стремят да установят контрол върху долината Ал Габ.Засега не е известно какви са загубите на двете страни, тъй като никоя от тях не би искала конфликтът между тях да бъде огласен.Според оценки на германското издание, загиналите са десетки, а може би става дума за 200 души.Междувременно иранската агенция IRNA съобщи, че руската зенитно-ракетна система С-300 не е била задействана при израелски въздушен удар над Сирия. Председателят на меджлиса Хешматола Фалахатпише заяви, че ако руската противоракетна отбрана си върши работата, за Израел няма да е толкова лесно да осъществява въздушни атаки срещу обекти на сирийска територия. Той дори допуска, че Израел координира с руските военни операциите си над Сирия.", "date": "2019.01.25", "title": "Конфликт между Русия и Иран в Сирия – загиналите са десетки"}
{"url": "https://news.bg/world/balgariya-sred-pet-darzhavi-prikanvani-ot-bryuksel-da-vklyuchat-reglamenta-za-lichnite-danni.html", "text": "Повече от 95 000 жалби са подадени в страните членки на ЕС от влизането в сила на Общия регламент относно защита на личните данни преди осем месеца. Това обяви Европейската комисия, цитирана от АФП.Оплакванията вече доведоха до налагане на три глоби, включително 50 милиона евро на американския гигант Google в понеделник. , тъй като не е информирал достатъчно добре клиентите как техните лични данни са използвани. Технологичната компания се закани да обжалва решението на френския регулатор.Общият регламент относно защитата на личните данни влезе в сила от 25 май 2018 г.Брюксел обяви, че все още чака пет страни членки да включат (транспонират) Общия регламент относно защитата на личните данни в националното законодателство.Петте държави са България, Чехия, Португалия, Словения и Гърция, обяви европейски източник пред осведомителната агенция.", "date": "2019.01.25", "title": "България сред пет държави, приканвани от Брюксел да включат регламента за личните данни"}
{"url": "https://news.bg/regions/mazh-e-s-opasnost-za-zhivota-sled-poboy-na-tsarigradsko-shose.html", "text": "Мъж е с опасност за живота след побой на столичния бул. \"Цариградско шосе\", съобщиха от пресцентъра на МВР. Полицията издирва извършителите.Сигнал за инцидента бил подаден снощи около 20.30 часа.38-годишният мъж бил открит в безпомощно състояние, а на мястото незабавно били изпратени екипи на полицията и спешна помощ.Пострадалият е откаран в болница с опасност за живота.Работата по случая продължава.", "date": "2019.01.25", "title": "Мъж е с опасност за живота след побой на \"Цариградско шосе\""}
{"url": "https://news.bg/regions/snegat-skasa-zhitsi-na-lifta-na-dobrinishte-i-go-sprya.html", "text": "Заради спиране на тока в момента лифтът на ски зона Добринище не работи, предаде БНР.Токът е спрял около обяд. По думи на кмета на Добринище Китан Галчев екипи на отговорното електроразпределително дружество са се качили, за да установят мястото на аварията и да отстранят повредата.Най-вероятно прекъсването на електрозахранването се дължи на мокрия сняг - той натежава и може да е скъсал жици на електропреносната мрежа.Лифтът разполага и с агрегат, който обслужващите съоръжението ползват при подобни случаи.Към момента няма данни за закъсали скиори или бедстващи туристи.", "date": "2019.01.25", "title": "Снегът скъса жици на лифта на Добринище и го спря"}
{"url": "https://news.bg/int-politics/ek-se-gordee-s-nay-strogite-i-moderni-pravila-za-zashtita-na-danni-v-sveta.html", "text": "\"Тази година датата, на която отбелязваме Деня за защита на данните, се пада точно осем месеца след датата на влизането в сила на Общия регламент относно защитата на данните — 25 май 2018 г.\", коментират в съвместно изявление, зам. председателят на ЕК Франс Тимерманс, зам. председателят Андрус Ансип и членовете на Комисията Вера Йоурова и Мария Габриел.\"Горди сме, че разполагаме с най-строгите и най-модерните правила в света за защита на данните, които се превръщат в световен стандарт\", обясняват те.\"Случаят Facebook/Cambridge Analytica, както и неотдавнашните пробиви в сигурността на личните данни, показаха, че сме на прав път. На риск е изложена не само защитата на неприкосновеността на личния ни живот, но и защитата на нашите демокрации и гарантирането на устойчивостта на нашите основани на данни икономики\", допълват те.\"Една от основните цели на Общия регламент относно защитата на данните е да се предоставят възможности на хората и да им се даде повече контрол над един от най-ценните ресурси в съвременната икономика — техните данни. Можем да постигнем тази цел единствено ако и когато хората са запознати напълно със своите права и с последиците от техните решения\", коментират представителите на ЕК.\"Положителното въздействие на новите правила вече се забелязва. Гражданите осъзнават все повече важността на защитата на данните и своите права. И те вече упражняват тези права, както е видно от ежедневната работа на националните органи за защита на данните. Досега тези органи са получили над 95 000 жалби от граждани\", допълват те.\"Органите за защита на данните прилагат новите правила и координират по-добре своите действия също и в рамките на Европейския комитет по защита на данните. Те подкрепят предприятията - особено малките и средните предприятия, и гражданите, като им обясняват техните права и задължения\", обясняват от Европейската комисия.Практическото прилагане от страна на държавите членки е вече в напреднала фаза. Прилагането в пет държави членки изостава, но вярваме, че те ще адаптират своето законодателство към новите европейски правила във възможно най-кратки срокове, добавят от ЕК.Комисията продължава да следи този процес, за да се справи с евентуални пропуски и да помогне за това правилата за защита на данните да се прилагат в целия ЕС възможно най-скоро.\"Наблюдава се ясно сближаване на международно равнище в посока на въвеждане на модерен режим за защита на данните. Това улеснява обмена на данни и подкрепя търговията. Най-добрият пример за това е неотдавнашното приемане на нашите взаимни констатации за адекватно ниво на защита с Япония. Така ние постигнахме най-голямата в света зона на свободно и безопасно движение на данни. Днес Европа не само гарантира строги вътрешни правила, но има водеща роля в световен мащаб\", коментират Тимерманс,  Ансип, Йоурова и Габриел.", "date": "2019.01.25", "title": "ЕК се гордее с най-строгите и модерни правила за защита на данни в света"}
{"url": "https://news.bg/world/dnes-se-rodi-priyatelska-severna-makedoniya-dovolen-tsipras.html", "text": "\"Северна Македония, днес се роди, ще бъде приятелска държава. Съюзник и поддръжник на Гърция в стремежа към сигурност, стабилност и развитие на региона\".Това обяви премиерът на Гърция Алексис Ципрас след ратифицирането на Преспанското споразумение с Македония, пише \"Катимерини\".По-рано днес , което слага край на 28-годишен спор.\"Бъдещите поколения в двете държави ще дължат благодарност на депутатите, които с кураж и смелост поставиха основните на мирно бъдеще, солидарност и хармонично съвместно съществуване на двете държави\", подчерта Ципрас.\"Днес е победа за политиката на мира\", обяви Никос Кодзиас, бивш външен министър, който се подписа под споразумението със Скопие.", "date": "2019.01.25", "title": "Днес се роди приятелска Северна Македония, доволен Ципрас"}
{"url": "https://news.bg/world/bombena-zaplaha-vav-frankfurt-evakuira-500-patnitsi-ot-vlak.html", "text": "Около 500 пътници са евакуирани от влак в Германия поради бомбена заплаха, съобщи полицията в Туитър.Всички пътници са евакуирани безопасно, проверена е станция във Франкфурт. Влаковете се движат ограничено.Ситуацията причинява проблеми в движението. Перони 5 и 6 са блокирани. ", "date": "2019.01.25", "title": "Бомбена заплаха във Франкфурт евакуира 500 пътници от влак "}
{"url": "https://news.bg/world/bryuksel-severna-makedoniya-i-gartsiya-dadoha-primer-na-tsyala-evropa-za-pomirenie.html", "text": "Северна Македония и Гърция \"дадоха пример на цяла Европа за помирение, което ще насърчи още повече европейската перспектива на региона\".Това се казва в съвместно изявление на председателя на Европейската комисия Жан-Клод Юнкер, на върховния представител и зам.-председател Федерика Могерини и комисаря Йоханес Хан, съобщават от Комисията.Брюксел приветства решението на гръцкия парламент да ратифицира споразумението с Македония. \"Горещо приветстваме поредната решаваща стъпка в ратификацията на споразумението от Преспа, предприета днес чрез гласуването на гръцкия парламент\", се казва в съобщението на Комисията.Юнкер, Могерини и Хан припомнят, че от самото начало ЕС подкрепя историческото споразумение.\"За решаването на един от най-сложните спорове в региона беше нужна политическа смелост, лидерство и отговорност от всички страни. И двете държави използваха благоприятния момент и дадоха пример на цяла Европа за помирение, което ще насърчи още повече европейската перспектива на региона\", подчертават те.\"Въпреки че все още очакваме следващите процедурни стъпки за пълното прилагане на споразумението, вече можем да заявим с увереност днес, че Атина и Скопие заедно написаха нова страница в общата ни история в Европейския съюз\", заключават от Европейската комисия.Председателят на Европейския съвет Доналд Туск използва \"Туитър\", за да поздрави премиера на Гърция Алексис Ципрас и македонския му колега Зоран Заев.\"Те имаха въображението, те поеха риск, те не се поколебаха да пожертват интересите си за общото благо. Алексис, Зоран - браво! Вие постигнахте невъзможното\", похвали Туск.Еврокомисарят по икономическите въпроси Пиер Московиси също приветства резултата от гласуването в гръцкия парламент.\"Направена е важна крачка към политическата и икономическата стабилност на Гърция, региона и Европа\", смята Московиси.", "date": "2019.01.25", "title": "Брюксел: Северна Македония и Гърция дадоха пример на цяла Европа за помирение"}
{"url": "https://news.bg/regions/dnsk-zamrazi-stroezhite-po-kampingite.html", "text": "Временно се спират строителните дейности в района на къмпинг \"Арапя\". Мярката се налага, след като на място беше извършена проверка от началника на ДНСК арх. Иван Несторов, експерти от РДНСК Бургас и Службата по геодезия, картография и кадастър - Бургас. Проверката беше инициирана по .При направената проверка на строежа в района на къмпинг \"Арапя\" е установено, че на място не е изграден комуникационно транспортен достъп. Съгласно изискванията на ЗУТ когато един обект се изгражда и се въвежда в експлоатация, той трябва има осигурен такъв достъп, а не коларски път.Несторов констатира още, че сред одобрените документи липсва план за безопасност и здраве и разрешение от компетентните органи за строителство в гориста местност.\"Ще разпоредя на моите колеги от понеделник да направят необходимата проверка в община Царево, за да се установи има ли всички необходими документи, които да разрешат продължаване на строителството\", заяви началникът на ДНСК.Несторов допълни, че в момента строежът се спира временно, тъй като е от пета категория и затова на кмета на общината трябва да бъде връчена заповед за спиране на строителството, защото той е органът, който може да контролира изпълнението на тези дейности.Проверката трябва да приключи в рамките на една седмица.Както стана ясно по-рано днес, строителните дейности по къмпинг \"Алепу\" също се спират.Проблемът там - възложителят и надзорът на дейностите не са изпълнили изискванията на закона и не са уведомили Дирекцията за национален строителен контрол, че геозащитното съоръжение е изградено. Такива строежи са от първа категория съгласно Закона за устройство на територията (ЗУТ) те подлежат на контрол от държавните органи.По думите на Несторов изграждането на брегоукрепителното съоръжение представлява първи етап от проекта. Вторият, за който разрешението за строеж е издадено от общината, включва строителството на три жилищни блока.Предвид етапността на строителство на обекта независимият строителен контрол е трябвало да уведоми ДНСК или РДНСК за това, че първият етап е завършен и \"Геозащита\" - Варна да направи проверка за това дали изграденото геозащитно съоръжение отговаря на необходимите условия.Началникът на ДНСК съобщи още, че след издаването на заповедта за спиране на строителството, експертите на дирекцията ще направят цялостен преглед на техническата документация. Следва да се установи дали съоръжението изпълнява своята роля.Трябва да се направи мониторинг и чак тогава може да бъде разрешено строителството на жилищната сграда.Има вариант и да не бъде разрешено, каза още шефът на ДНСК.По отношение на строежа в района на къмпинг \"Градина\" Несторов обясни, че въпреки взетото от инвеститора решение за временно прекратяване на строителните дейности, ще се направи проверка как са разрешени, кой ги разрешил и дали всички издадени разрешения за строеж и одобрени проекти са съобразени със закона.Ще направим проверка в Техническата служба на община Созопол и ако открием нарушения, обектът ще бъде спрян. Строителните книжа се издават за период от 5 години и ако има конкретни сериозни нарушения по тях, ще бъде сезирана прокуратурата, гарантира началникът на ДНСК.", "date": "2019.01.25", "title": "ДНСК замрази строежите по къмпингите"}
{"url": "https://news.bg/society/mezhdunarodnite-pratki-zatrudnyavat-balgarski-poshti.html", "text": "Временно ще се забави обработката на международни пощенски пратки, които подлежат на митническо оформяне. За това предупредиха от \"Български пощи\" ЕАД.Причината е въвеждането на новата Митническа информационна система за внасяне при подаване на митнически декларации за внасяне (МДВ) и декларации за временно складиране (ДВС). Тя започна да функционира на 7 януари тази година, поради което \"Български пощи\" ЕАД все още е в процес на адаптация.От дружеството уверяват, че се работи усилено за нормализиране на процеса.", "date": "2019.01.25", "title": "Международните пратки затрудняват \"Български пощи\""}
{"url": "https://news.bg/world/istoricheska-pobeda-da-zhivee-prespanskoto-sporazumenie-obyavi-zaev.html", "text": "Историческа победа. Да живее Преспанското споразумение.Това написа премиерът на Македония Зоран Заев в \"Туитър\".Заев направи коментара след решението на гръцкия парламент да ратифицира Преспанското споразумение с Македония. \"Поздравления, мой приятелю Ципрас, заедно с нашите народи постигнахме историческа победа. Да живее Преспанското споразумение! За вечния мир и напредък на Балканите и в Европа\", написа Заев в \"Туитър\".\"Смелостта и надеждата победиха страха. Бъдещето е там. Както бившият гръцки външен министър Кодзиас често казва, историята трябва да бъде учител, а не затвор. Много съм горд от това, което направихме. Дълъг живот на нашето приятелство и приятелството между двете нации. Да живее визионерският патриотизъм\", обяви от своя страна македонският външен министър Никола Димитров.", "date": "2019.01.25", "title": "Историческа победа, да живее Преспанското споразумение, обяви Заев"}
{"url": "https://news.bg/economics/ot-dunarit-posochvat-che-ne-dalzhat-pari-nito-na-ktb-nito-na-darzhavata.html", "text": "Дружеството \"Дунарит\"АД не дължи пари нито на фалиралата Корпоративна търговска банка, нито на държавата.Това се посочва в отворено писмо до медиите от дружеството. Писмото е отговор на изказванията на шефа на спецпрокуратурата Иван Гешев, който обяви в интервю, че предприятието е купено с парите на вложителите в КТБ.Към писмото от \"Дунарит\" прилага и документи.Припомняме,  е актив на \"Корпоративна търговска банка\" и НАП и КПКОМПИ би трябвало да имат интерес да го придобият, а вложителите на фалиралата банка е логично да искат той да се продаде и да си получат парите. Изказването си Гешев направи в деня, в който собственикът ие за закупуването на \"Дунарит\" през 2015 г. В писмото от \"Дунарит\" се посочва, че всъщност дружеството е сред кредиторите на банката и това може да се види на сайта на самата банка.Приложен е и документ от данъчната администрация за липсата на задължения от 23 януари 2019 година. \"Дунарит\" вече пет години работи със собствени средства, получени от основната му дейност, която е под съответния контрол на държавата, се казва още в отвореното писмо, и няма просрочени дългове към никое дружество. Всички дейности на дружеството минават само по банков път.В края на август 2017 година \"Дунарит\"  в който правителството, чрез министерството на финансите (синдиците на КТБ (н)) и министерството на икономиката (ДКК) ги легитимира като законно изискуеми. Остава висящ въпросът, който никой не задава: Защо две държавни структури търгуват с вземане, което не признават?! Синдиците на КТБ(н) оспорват в съда основанието за възникването му? - това пита писмото.Освен това от \"Дунарит\" допълват, че през последните пет години са проверявани нееднократно от всички възможни държавни контролни органи - НАП, ДАНС, МВР, прокуратура и финансово разузнаване. \"Резултатите от тези проверки се разминават драстично с изнасяното в публичното пространство от определени медии, за съжаление включително и от официални представители на тези контролни органи. Плащания в брой няма, няма ги и \"въпросните чували\" - те са само във въображението на някои журналисти и длъжностни лица, които подвеждат обществото.\"Отвореното писмо на \"Дунарит\" завършва с констатация, че целият отрасъл са понесли и още понасят последствията от \"лошо премерените и не дотам компетентни изказвания и действия от най-високите нива на управление\".Резултатът е рушене на репутацията частно на фирмата \"Дунарит\", но на целия сектор и на дружествата от военния бранш изобщо.Финалът на писмото е обръщение към медиите: \"\" ", "date": "2019.01.25", "title": "От \"Дунарит\" посочват, че не дължат пари нито на КТБ, нито на държавата"}
{"url": "https://news.bg/regions/veliko-tarnovo-obyavyava-gripna-epidemiya-dobrich-ya-udalzhava.html", "text": "От днес, 25 януари, Велико Търново обявява грипна епидемия. Учебните занятия в училищата в областта се преустановяват за периода от 28 януари до 4 февруари включително.До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.В област Добрич грипната епидемия продължава с разпоредените противоепидемични мерки. Обявява се и грипна ваканция за периода от 28 до 29 януари включително.Припомняме, днес стана ясно, че От днес грипна епидемия се обявява и на територията на област Разград. Там учебните занятия се преустановяват за периода от 28 до 30 януари.От утре във ваканция излизат и учениците от Русе.От понеделник София-град и областите Благоевград, Кюстендил и Плевен също обявяват грипна епидемия.Междувременно стана ясно, че грипната епидемия в областите Перник и Силистра се отменя.Към момента грипна епидемия е обявена и на територията на следните области: Бургас, Варна, Видин, Добрич, Кърджали, Пазарджик, Пловдив, Сливен, Смолян, Софийска област, Стара Загора, Хасково, Шумен, Ямбол, както и на територията на община Луковит.Днес ", "date": "2019.01.25", "title": "Велико Търново обявява грипна епидемия, Добрич я удължава"}
{"url": "https://news.bg/world/tazhen-den-za-gartsiya-shte-nalozhim-veto-na-evrochlenstvoto-na-makedoniya-zakani-se-opozitsiyata.html", "text": "\"Днес е тежък и тъжен ден за Гърция\". Това обяви лидерът на основната опозиционна гръцка партия \"Нова демокрация\" Кириакос Мицотакис, цитиран от \"Катимерини\".Мицотакис има предвид . С няколко гласа разлика опозицията не успя да блокира сделката.\"Ще се боря с цялата си сила за намаляване на негативните последствия, които със сигурност ще се появят от това проблематично споразумение\", закани се той.Мицотакис твърди, че споразумението \"създава нови проблеми\" и \"пробужда национализма\".\"Вашата външна политика е повърхностна и невежа...вие трябва да се засрамите\", атакува той правителството.Мицотакис се закани да блокира присъединяването на Скопие към ЕС. ", "date": "2019.01.25", "title": "Тъжен ден за Гърция, ще наложим вето на еврочленството на Македония, закани се опозицията"}
{"url": "https://news.bg/crime/uslovni-i-opravdatelni-prisadi-za-22-ta-migranti-pogromili-tsentara-v-harmanli.html", "text": "Осъдиха условно 22 афганистанци, разгромили мигрантския център в Харманли . Оправдаха ги за погрома, с който разрушиха лагера. Информацията е на прокуратурата.Трима от  - на възраст между 16 и 17 г.Припомняме, на  Регистрационно - приемателния център в Харманли  и разрушиха голяма част от инфраструктурата на лагера.На следващия ден , за да гарантира сигурността. Бяха .. Имаше информация, че изгонен от Германия .Полицаи разкриха, че а..Дни по-късно мигрантите бяха , за да бъдат подобрени битовите условия в лагера и да се подобри сигурността.Според осъдителното решение от днес, 25 януари 2019 г.: \"в съучастие като извършители, извършили непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост и цинизъм, и е съпроводено със съпротива срещу орган на властта (служители на РУ на МВР-Харманли, ОД на МВР-Хасково, Зонално жандармерийско управление/ЗЖУ/-Кърджали, ЗЖУ-Пловдив и ЗЖУ-Плевен), изпълняващи задълженията си по опазване на обществения ред, като трима обвиняеми макар и непълнолетни са разбирали свойството и значението на извършеното и са могли да ръководят постъпките си\".Условните присъди на 19 от пълнолетните подсъдими са една година \"лишаване от свобода\" - условно с изпитателен срок от три години.Тримата непълнолетни получават наказание от една година \"лишаване от свобода\" условно с изпитателен срок от една година, за всеки един от тях.Съдът оправдава всичките 22-ма мигранти за погрома, с който разрушиха лагера. Очаква се в 15-дневен срок прокуратурата да протестира това решение.Присъдата на Районен съд-Харманли подлежи на протест и обжалване пред Окръжен съд-Хасково.", "date": "2019.01.25", "title": "Условни и оправдателни присъди за 22-та мигранти, погромили центъра в Харманли"}
{"url": "https://news.bg/regions/bez-svobodni-legla-ostana-i-bolnitsata-v-shumen.html", "text": "Болницата в Шумен е препълнена с пациенти с усложнения след грип и остри вирусни инфекции, предаде БНР.При нас е като на фронта, посочи директорът на лечебното заведение д-р Димитър Костов и призова лекарите от извънболничната помощ да съдействат на колегите си от болницата, като поемат дежурства.По думи на д-р Костов целият екип на МБАЛ Шумен работи на пълни обороти. Допълнителни легла са поставени в Първо и Второ вътрешно отделение, препълнено е и Детското отделение.Директорът на лечебното заведение посъветва пациентите с оплаквания да не чакат, а да се обръщат навреме към личните си лекари, защото има опасност от усложнения.Той посочи, че грипът е най-опасен за хора с хронични заболявания, при които общият имунитет на организма е отслабнал.Това е поредният случай на препълнено лечебно заведение за последните дни.Припомняме, на 16 януари стана ясно, че отделението по белодробни болести в Пациентите обаче нямаше как да се прехвърлят другаде, тъй като и в Сливен, и в Стара Загора нямаше места.Вчера се оказа, че също е препълнено. В момента там са настанени 40 деца, при положение че в отделението разполагат само с 35 легла.", "date": "2019.01.25", "title": "Без свободни легла остана и болницата в Шумен"}
{"url": "https://news.bg/regions/nyamalo-bedstvena-situatsiya-s-detsata-kray-razlog.html", "text": "Не е имало бедствена ситуация с . Това заяви кметът на града Красимир Герчев.Малчуганите били на зелено училище в Разлог. Те били откарани с микробус. Инструктори на писта \"Кулиното\" ги учели да карат ски.За кратко време обаче снежната покривка станала 60 сантиметра и се наложило децата и техните учители да изчакат в чайната на хижата, докато пътят бъде разчистен.Всичките деца са били свалени в Разлог.Възникнал проблем с микробусите, които не успели веднага да се изкачат - те не били снабдени с вериги и подготвени за извънредната зимна обстановка.", "date": "2019.01.25", "title": "Нямало бедствена ситуация с децата край Разлог"}
{"url": "https://news.bg/health/zhena-ot-gabrovo-pochina-zaradi-gripen-virus.html", "text": "52-годишна жена от Габрово почина заради грипен вирус, информира БНР.Жената била диагностицирана с грипен вирус от щама H1N1. Жената започнала домашно лечение, назначено от нейния личен лекар. Лечението обаче продължило повече от седмица, след което жената била приета в болница с пневмония.Въпреки грижата на медиците, състоянието на жената се влошило изключително бързо и тя получила дихателна недостатъчност.В областната болница не са настанени други пациенти с усложнения от грип.Габровска област е една от малкото, в които все още обстановката е спокойна на фона на грипната епидемия, която обхвана страната, допълват от общественото радио.По данни на Регионалната здравна инспекция броят на заболелите е под епидемичните стойности.", "date": "2019.01.25", "title": "Жена от Габрово почина заради грипен вирус"}
{"url": "https://news.bg/world/fbr-arestuva-bivsh-savetnik-na-donald-tramp-po-ruskata-afera.html", "text": "Роджър Стоун, бивш политически стратег на президента на САЩ Доналд Тръмп, е арестуван от агенти на ФБР във Форт Лодърдейл в щата Флорида.Информацията разпространиха от офиса на специалния прокурор Робърт Мълър, който разследва връзки на Русия с предизборната кампания на Тръмп, предадоха АП, \"Гардиън\" и други медии.Вчера федерално голямо жури в Окръг Колумбия е повдигнало седем обвинения срещу Стоун, се казва в прессъобщението на прокуратурата. Пояснява се, че срещу Стоун са повдигнати пет обвинения в лъжесвидетелстване, едно обвинение за опит за подкупване на свидетел и едно за възпрепятстване на правосъдието.От обвинителния акт става ясно, че през лятото на 2016 г. Стоун е разговарял с високопоставени представители на предизборната кампания на американския лидер относно \"Уикилийкс\" и информация, която може да навреди на кампанията на кандидата на Демократическата партия Хилари Клинтън. Стоун се свързал с кръга на Тръмп, за да обсъдят публикуването на документи от страна на \"Уикилийкс\", наречени \"Организация 1\". Допълва се, че Стоун - дългогодишен политически съветник на милиардера - \"многократно е лъжесвидетелствал\" за разговорите си относно \"Уикилийкс\". Също така Роджър Стоун се е опитал да убеди свидетел да излъже пред разследващите.По-късно днес той ще се яви пред местен съд.Стоун е разследван от месеци като част от следствието за потенциален сговор между Москва и кампанията на Тръмп, но той твърди, че е невинен.", "date": "2019.01.25", "title": "ФБР арестува бивш съветник на Доналд Тръмп по руската афера"}
{"url": "https://news.bg/int-politics/kitay-obyavi-kritikata-na-soros-kam-si-dzinpin-za-bezsmislena.html", "text": "Критиката на американския милиардер Джордж Сорос към Си Дзинпин е \"безсмислена\", съобщи китайското външно министерство, след като инвеститорът и филантроп обяви китайският президент за най-опасния противник на отвореното общество в света, съобщава \"Ройтерс\".Сорос, който промотира либерални каузи чрез благотворителните си организации, каза по време на реч на Световния икономически форум в Давос, че Китай е най-богатият, най-силният и технологично най-напредналият авторитарен режим в света. \"Това прави Си Дзинпин най-опасният противник\", обясни Сорос.Говорителката на външното министерство Хуа Чунинг коментира, заяви, че \"забележките индивиди, извъртащи правилно и грешно са безсмислени и не си струва да се опровергават\".\"Надяваме се, че съответният американец може да коригира отношението си, да не бъде късоглед, и да има обективно, рационално и правилно мнение за развитието на Китай\", допълва Чунинг.", "date": "2019.01.25", "title": "Китай обяви критиката на Сорос към Си Дзинпин за безсмислена"}
{"url": "https://news.bg/regions/pochina-deteto-udareno-ot-voltova-daga-v-plovdivsko.html", "text": "Починало е детето, което беше на жп гарата до село Калитиноово, Пловдив, предаде \"Фокус\".По данни на Университетската болница \"Св. Георги\" в Пловдив въпреки усилието на медиците, вчера вечерта момчето е починало от полиорганна недостатъчност.Инцидентът стана около на 12 януари на жп гарата до старозагорското село Калитиново. Детето веднага беше прието по спешност в Клиниката по изгаряния на УМБАЛ \"Св. Георги\" с 56 % дълбоки изгаряния.", "date": "2019.01.25", "title": "Почина детето, ударено от волтова дъга в Пловдивско"}
{"url": "https://news.bg/health/detskite-gradini-v-sofiya-nyama-da-izlizat-v-gripna-vakantsiya.html", "text": "Детските градини в София за момента няма да излизат в грипна ваканция. Това стана ясно от думите на д-р Данчо Пенчев - директор на Столична РЗИ, пред БНТ.В детските градини се затяга дейността, която касае сутрешния филтър за недопускане на болни деца.Ние препоръчваме на хората да ограничават контактите на обществени места. Особено на закрити помещения. Културни, спортни, молове, обществен градски транспорт. И при първите симпотоми на заболяване е добре човек да си остана вкъщи, каза д-р Пенчев.Припомняме, . Неучебни ще бъдат дните от 28 януари до 4 февруари включително. Грипната ваканция съвпада с междусрочната, която е на 5 февруари.От понеделник грипна епидемия е обявена и в областите Благоевград и Кюстендил. Там няма да се учи до 1-ви февруари. Вече в 18 области има грипна епидемия.", "date": "2019.01.25", "title": "Детските градини в София няма да излизат в грипна ваканция"}
{"url": "https://news.bg/society/ot-pozharnata-savetvat-kak-da-se-predpazim-ot-pozhar.html", "text": "Огнеборците припомнят основните правила за пожарна безопасност. Причината са зачестилите пожари през последните дни.От началото на годината общо 17 души са загинали, а други 32 са пострадали при пожари, съобщават от пожарната служба.Само за последните 24 часа огнената стихия е отнела живота на 62-годишна жена в Перник и на 90-годишен мъж в София.От пожарната напомнят, че кухнята е мястото, където възникват най-много пожари. По тази причина те съветват електроуредите задължително да се изключват, когато не се използват. Уредите трябва да се използват само по предназначение - не бива фурната или готварската печка да служат за отопление. Експертите съветват поне веднъж годишно да се проверява отоплителната система. Не трябва да се поставят горими материали на по-малко от метър от отоплителни и нагревателни уреди.Преди излизане от жилището е желателно да се изключат всички отоплителни уреди. Електрическите уреди не бива да се покриват, върху тях не трябва да се сушат мокри дрехи. Не се препоръчва да се прекарват кабели под килими или постелки.Препоръчително е да се прави и редовна профилактика на електрическата инсталация от специалист, а контактите не бива да се претоварват с много устройства и уреди. Трябва постоянно да се следи за тяхната изправност.От пожарната напомнят, че хората, които живеят сами или са трудно подвижни, както и децата са най-рисковите групи при пожар в бита.При пожар незабавно трябва да се подаде сигнал на телефон 112.", "date": "2019.01.25", "title": "От пожарната съветват как да се предпазим от пожар"}
{"url": "https://news.bg/world/berlin-obmislya-da-priznae-guaydo-za-prezident-na-venetsuela.html", "text": "Германия е готова да признае подкрепения от САЩ опозиционен лидер Хуан Гуайдо като временно изпълняващ длъжността президент на Венецула, ако латиноамериканската държава не проведе свободни и честни избори.Тази позиция изрази говорителят на германското правителство Щефан Зайберт, цитиран от АФП.\"Сега Венецуела се нуждае от свободни и честни избори. На срещите на ЕС германското правителството говори за признаване на Хуан Гуайдо като временен президент на страната, ако такива свободни и честни избори не бъдат организирани бързо\", каза той пред журналисти.Зайберт добави, че разговорите за кризата във Венецуела на ниво ЕС продължават.Вчера германският външен министър Хайко Маас заяви, че Берлин \"не е неутрален, ние заставаме на страната на Гуайдо, защото имаме големи проблеми с признаването\" на преизбирането на Николас Мадуро.\"Публично е известно, че е имало толкова много нарушения на изборното законодателство, че човек може да говори само за ограничен демократичен вот\", смята Маас.По-рано тази седмица САЩ, Великобритания и няколко латиноамерикански държави признаха Гуайдо за държавен глава. В същото време Русия, Мексико, Турция и Куба определиха развитието във Венецуела като преврат и груба външна намеса.", "date": "2019.01.25", "title": "Берлин обмисля да признае Гуайдо за президент на Венецуела"}
{"url": "https://news.bg/regions/osiguryavane-na-parkomesta-za-novite-ofis-sgradi-obsadi-fandakova-s-mestniya-biznes.html", "text": "Развитието на инфраструктурата в синхрон с нoвитe бизнec cгpaди обсъдиха столичният кмeт Йopдaнĸa Фaндъĸoвa и ръководството на Acoциaциятa нa coбcтвeницитe нa бизнec cгpaди в Бългapия (ACБCБ), съобщиха от Столична община.Изграждането на подходяща инфраструктура и осигуряване на места за паркиране в районите на новите офис сгради и бизнес центрове бе основен акцент на срещата. Озeлeнявaнeтo и изпoлзвaнeтo нa eнepгoeфeĸтивни мaтepиaли и тexнoлoгии с отчитане на обществения интерес са изключително важни при изграждането на бизнec cгpaди, каза ĸмeтът нa Coфия.Фандъкова акцентира върху достъпа на служителите до обществен транспорт още в етапа на проектиране на сградите. \"Това е изключително важно за подобряване качеството на въздуха в града\", допълни тя.По думите ѝ, през последните години в столицата се изпълнява най-мащабната модернизация на превозните средства на градския транспорт и разширението на метрото.Oт Acoциaциятa пoдĸpeпиxa нacъpчaвaнe нa изпoлзвaнeтo нa гpaдcĸия тpaнcпopт. Те признаха, чe внимaтeлнo cлeдят пpoeĸтитe зa paзвитиe нa тpaнcпopтa, включително и на нoщния тpaнcпopт, мeтpoтo и изгpaждaнeта нa прилежащата инфpacтpyĸтypa.Насърчаването на споделено пътуване бе акцентирано от Aдинa Уeлш, изпълнителен диpeĸтop нa \"Paйфaйзeн Πpoпъpти Meниджмънт Бългapия\".В срещата участваха още главният архитект на София Здравко Здравков, заместник-кметът на София Дончо Барбалов и Владимир Данаилов - изпълнителен директор на Общинската агенция за инвестиции и приватизация.Столичният кмет разказа за проекто-бюджета за 2019 г. и с приоритетите за развитие на София. Главният архитект Здравко Здравков представи проекта за изграждане на пешеходни и вело алеи и вътрешни квартални улици в район \"Хладилника\" и за изграждане на бул. \"Филип Кутев\".Зa бизнeca e вaжнo cъздaвaнeтo нa ycтoйчиви бизнec cгpaди и зaтoвa щe пpoдължим дa aĸцeнтиpaмe в cъздaвaнeтo нa cгpaди c мнoгo зeлeни плoщи, дъpвeтa и пapĸoвa cpeдa, зaяви Taня Koceвa-Бoшoвa - пpeдceдaтeл нa Упpaвитeлния cъвeт нa ACБCБ.Асоциацията работи в тясно сътрудничество с Общинската агенция за инвестиции и в резултат на това беше реализирано съвместно участие с щанд на София на международното изложение в Мюнхен - EXPO REAL '2018. Предвижда се сътрудничеството в тази област да продължи.", "date": "2019.01.25", "title": "Осигуряване на паркоместа за новите офис сгради обсъди Фандъкова с местния бизнес"}
{"url": "https://news.bg/regions/spryaha-i-stroitelstvoto-na-vili-kray-arapya.html", "text": "Спират строителството и на вилния комплекс край къмпинг \"Арапя\", предаде БНР.Строежът ще бъде временно замразен от понеделник, 28 януари.До решението се стигна след  Иван Несторов.Като мотиви за спирането на строежа той посочи липсата на необходимите заграждения, които да очертаят размерите на строителния обект, както и на план за безопасност. Освен това няма и довеждаща инфраструктура, а до обекта може да се стигне единствено по черен коларски път.Предстои в понеделник експерти от Строителния надзор да извършат проверка на цялостната строителна документация в община Царево.По думи на Несторов в правомощията на кмета на общината е по негова преценка да спре строителството.Припомняме, по-рано днес стана ясно, че  заради . Тогава той заяви, че инвеститорът е съгласувал всичко с екологичното законодателство и че така наречената от къмпингуващите \"борова горичка\" всъщност не е гора, а урегулиран поземлен имот.От своя страна инвеститорът увери, че гората не се изсича, а се премахват само опасните изгнили и стари дървета.Днес се разбра и че  на брега при къмпинг \"Градина\" и на плажа \"Алепу\".", "date": "2019.01.25", "title": "Спряха и строителството на вили край \"Арапя\""}
{"url": "https://news.bg/int-politics/erdogan-otseche-turtsiya-ne-se-nuzhdae-ot-nichie-razreshenie-za-operatsiya-v-siriya.html", "text": "Турският президент Реджеп Тайип Ердоган настоя, че споразумението с Дамаск от 1998 г. позволява на Анкара да навлезе на сирийската територия, когато е изправена пред заплахи.Според Ердоган Турция трябва да има контрол \"на място\" и не е отворена за други предложения. Той добави, че само Анкара може да създаде зона за сигурност в Сирия.Турция обяви плановете си за създаване на зона за сигурност в Сирия през този месец, като идеята е била предварително съгласувана с американския президент Доналд Тръмп и  Владимир Путин по-рано тази седмица. По време на срещата им на 23 януари президентите на Турция и Русия се съсредоточиха върху създаването на зоната за сигурност в северната част на Сирия, както и върху ситуацията в сирийската провинция Идлиб и в района на град Манбидж.Както обяви турският външен министър Мевлют Чавушоглу на следващия ден, Анкара трябва да бъде сред онези, които ще създадат зона за сигурност, контролирана от турските военни в Североизточна Сирия, предложена от САЩ. Той добави, че Турция няма възражения относно участието на Русия и САЩ в контрола върху буферната зона, ако посочените страни го желаят.Изявлението беше направено малко след телефонен разговор с Тръмп, като Ердоган коментира, че американският му колега е предложил да се създаде 30-километрова буферна зона в Сирия.Турция и САЩ обмислят създаването на гореспоменатата зона за сигурност, след като  да изтегли военнослужещите си от Сирия през декември. Същия месец Анкара обяви, че обмисля военна операция срещу кюрдските бойци на източния бряг на река Ефрат, както и в сирийския град Манбидж, който се намира близо до турската граница, ако САЩ не отстранят \"Отрядите за народна защита\" на сирийските кюрди.Анкара разглежда \"Отрядите за народна защита\" в Сирия като част от Кюрдската работническа партия (ПКК), която Турция смята за терористична групировка. През последните няколко години турски войски и подкрепяните от Анкара бунтовници от Свободната сирийска армия проведоха две военни кампании в Арабската република, обяснявайки ги с необходимостта да осигурят границите си със Сирия на фона на заплахата от кюрдските сили.", "date": "2019.01.25", "title": "Ердоган отсече: Турция не се нуждае от ничие разрешение за операция в Сирия"}
{"url": "https://news.bg/regions/razgrad-i-ruse-obyavyavat-gripna-epidemiya-silistra-ya-otmenya.html", "text": "От днес, 25 януари, грипна епидемия се обявява и на територията на област Разград. Учебните занятия в училищата в областта се преустановяват за периода от 28 до 30 януари.От утре, 26 януари, в област Русе също се обявява грипна епидемия. Учебните занятия в училищата в областта се преустановяват за периода от 28 януари до 4 февруари включително.До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.В област Пазарджик обявената грипна епидемия остава в сила и ваканцията на учениците да се удължава до 29 януари включително.В област Пловдив продължават въведените противоепидемични мерки, включително преустановяване на учебните занятия до 1 февруари.От утре, 26 януари, в Силистра се отменя грипната епидемия и се възстановяват детските и женските консултации, плановите операции и провеждането на профилактични имунизации.Припомняме, днес стана ясно, че от понеделник грипна ваканция обявяват и оДнес ", "date": "2019.01.25", "title": "Разград и Русе обявяват грипна епидемия, Силистра я отменя"}
{"url": "https://news.bg/world/nato-iska-kitay-iran-i-kndr-da-uchastvat-v-nova-initsiativa-za-kontrol-nad-orazhiyata.html", "text": "В случай на разрив на Договора за ликвидиране на ракетите със среден и малък обхват НАТО ще проучи възможността за нова световна инициатива за контрол над ракетните системи с Китай, Иран и КНДР.Това съобщи генералният секретар на НАТО Йенс Столтенберг след заседание на Съвета Русия-НАТО в Брюксел, цитиран от ТАСС.Ще изучим нова инициатива за контрол над въоръженията, ако се прекрати изпълнението на Договора за ликвидиране на ракетите със среден и малък обхват, отбеляза той.В момента такива ракетни системи разработват Китай, Индия, Пакистан, Иран и Северна Корея, изтъкна Столтенберг и подчерта, че трябва да се вземат под внимание ракетите със среден и малък обсег.Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).", "date": "2019.01.25", "title": "НАТО иска Китай, Иран и КНДР да участват в нова инициатива за контрол над оръжията"}
{"url": "https://news.bg/bulgaria/strahoten-kasmet-15-000-leva-pechalba-ot-evroshans-v-sofiya.html", "text": "Станимир Стайков от София спечели 15 000 лева от играта , познавайки всички 7 от 7 числа, които отбелязва в талона си.\"Минах през пункта на  в кв. \"Гео Милев\", за да пусна талон, и още бях там, когато започна тегленето. Много се изненадах, когато видях, че съм \"ударил\" сериозна сума\", разказва с усмивка Станимир.Щастливецът е на 60 години и работи в сферата на туризма. Разказва за себе си, че играе  редовно и неведнъж е печелил. Всъщност това е четвъртата му голяма печалба. През последните две години софиянецът се сдобива с 16 000, 8 000 и 5 000 лева. Тези великолепни суми безспорно му осигуряват почетно място в клуба на късметлиите, спечелили от \"Еврошанс\".Тегленията на играта  можете да следите в пунктовете на  и на . Забавлявайте се и с новото мобилно приложение, което можете да свалите .", "date": "2019.01.25", "title": "Страхотен късмет! 15 000 лева печалба от \"Еврошанс\" в София"}
{"url": "https://news.bg/society/edva-5-biha-stanali-priemni-roditeli.html", "text": "Деинституционализацията трябва да се случи и в неформалните взаимоотношения. Обществените нагласи към процеса на деинституционализация и новите социални услуги бяха обсъдени на пресконференция в Министерство на труда и социалната политика. Проучването на нагласите е на социологическата агенция \"Алфа рисърч\". Резултатите представи управителят на агенцията Боряна Димитрова.Фокусът попада върху общностите, сред които местна училищна общност, социални работници, приемни семейства, както и отдели за закрила на детето и общински власти.Оказва се, че 92% от гражданите знаят за изградени нови социални услуги. Наблюдава се положително отношение към децата, настанени в новите центрове. Основното ядро на проучването е връзката между процесите, защото \"тук няма еднозначно добри и лоши\", категорично заяви Димитрова. Позитивни са оценките на заинтересованите страни по отношение на деинституционализацията като правилен процес.Според изследването той се възприема обаче като преход от големи към малки институции , но не и като пълноценна интеграция на децата.Създаването на среда, близка до семейството, е трудна задача, убедена е Димитрова, но това е социалната норма, която трябва да се следва.Димитрова изтъкна липсата на достатъчно добро взаимодействие между отговорните институции.  за обсъждане на различните казуси, липсват понякога професионални и педагогически знания, а не само финансова подкрепа, допълни тя.Откровена съпротива има към включването на деца и младежи от бивши възпитателни институции в новите социални услуги, защото са \"трудни деца\" и персоналът не е подготвен как да реагира.\"Ако целта е интеграция, тя няма как да се случи по пътя на изолацията\", подчерта Димитрова. 21% биха приели на вечеря или обяд дете от институция, а онези, които биха станали приемни родители, са оскъдните 5%. Над 60% биха приели децата да живеят в техния квартал., а според Боряна Димитрова трябва да бъде и неформална - когато хората да започнат да гледат на тези деца като на равни. \"Няма по-тежка травма от това едно дете да се чувства изолирано\", добави тя.Данните показват, че съществува риск професията \"Социален работник\" да бъде феминизирана и застаряваща, затова е необходимо да бъдат привлечени повече мъже за социални работници.През септември 2018 година Министерство на труда и социалната политика започна кампания \"Мисията е възможна\" в подкрепа на реформа в социалната сфера. 7000 деца бяха в различни институции през 2009 година, когато планът за реформа стартира.Около 620 деца са останали в 15 дома за бебета и в 14 дома за деца, лишени от родителски грижи. Пътят, който извървяхме през годините, ни дава увереност, че това е най-успешната реформа за деца в България, коментира зам.-министърът на труда и социалната политика Зорница Русинова.", "date": "2019.01.25", "title": "Едва 5% биха станали приемни родители"}
{"url": "https://news.bg/world/frantsiya-e-gotova-da-nalozhi-sanktsii-na-iran-za-raketnata-programa.html", "text": "Франция е готова да наложи нови санкции на Иран, ако не бъде постигнат напредък в разговорите с Ислямската република за програмата за създаване на балистични ракети.Това предупреди френският външен министър Жан-Ив льо Дриан пред журналисти, цитиран от \"Ройтерс\".\"Ние сме готови, ако разговорите не донесат резултати, да наложим санкции решително, и те го знаят\", подчерта Дриан.По-рано дипломати съобщиха пред осведомителната агенция, че Франция, Великобритания и други страни членки на ЕС обмислят нови икономически санкции срещу Техеран. Те също могат да включват замразяване на активи и забрана за пътуване на представители на Революционната гвардия на Иран и иранци, които участват в ракетната програма на страната, добавиха трима дипломати.", "date": "2019.01.25", "title": "Франция е готова да наложи санкции на Иран за ракетната програма"}
{"url": "https://news.bg/regions/snegat-blokira-200-detsa-v-hizha-kray-razlog.html", "text": "Снегът блокира 200 деца в хижа край Разлог, предаде БГНЕС.Бедстващите малчугани са в района на ски писта Кулиното, която се намира на 3 км южно от прохода Предела. Сигналът е подаден на тел. 112 малко преди 15.00 часа днес.Заради обилния снеговалеж полицията е блокирала пътя към пистата. По тази причина автобусите не могат да се качат до хижата, за да извозят децата.", "date": "2019.01.25", "title": "Снегът блокира 200 деца в хижа край Разлог"}
{"url": "https://news.bg/int-politics/shefkite-na-mvf-i-svetovnata-banka-zovat-za-deystviya-po-klimatichnite-promeni.html", "text": "Президентът на Световната банка Кристалина Георгиева призова световните елити да предприемат прости стъпки, за да разберат неотложността на борбата с климатичните промени, като в тази връзка настоя: \"Разберете положението на децата си и на внуците си\", които ще трябва да живеят във влошени климатични условия, съобщава \"Асошиейтед прес\".Говорейки в последния ден на Световния икономически форум в швейцарския град Давос, Кристалина Георгиева предупреди, че потенциалната \"цена от гледна точка на страданието е неизмерима\", ако светът не е в състояние да контролира повишаването на температурите.Тя отхвърли идеята, че намаляването на емисиите с парников ефект ще навреди на икономиката, позовавайки се на проучване, което е установило, че бързото нарастване на температурите може да намали световната икономическа производителност с 25 процента.От своя страна Кристин Лагард, която ръководи Международния валутен фонд (МВФ), изтъкна: \"Повишаването на температурите ще унищожи цели сегменти на икономиките.\"\"Новата климатична икономика\", в противовес, ще създаде 65 млн. работни места, подчерта Георгиева.", "date": "2019.01.25", "title": "Шефките на МВФ и Световната банка зоват за действия по климатичните промени"}
{"url": "https://news.bg/politics/podkrepa-i-abv-obmislyat-kak-da-parirat-efektite-ot-paketa-makron.html", "text": "За българските превозвачи трябва да бъде осигурен максимален осигурителен доход.За това призова президентът на КТ \"Подкрепа\" Димитър Манолов, който заедно с председателя на АБВ Румен Петков обсъди условията на труд и заплащане на международните шофьори в рамките на пакета \"Мобилност\".Пакетът \"Макрон\" е тежко объркан, двустранно. Според синдикалната организация в него вече имало нещо хубаво, но имало и подробности, които са притеснителни за всички.Положението, по думите на Манолов, е \"мъртво вълнение\".В пакета \"Макрон\" се вижда политическият дебат, а гласът на хората, които въртят геврека, не стига до общественото внимание, посочи той.Известно е, че хората работят при специфични условия на труд и пакетът \"Макрон\" не е адресиран към решаването на тези проблеми, уточни Манолов.Основателно е притеснението, че начинът, по който се предлагат да се случат промените, изкарва българските превозвачи от пазара на каботажните превози в Европейския съюз, предупреди шефът на КТ \"Подкрепа\".От синдикалната организация изразиха съжаление, че нямат силно синдикално присъствие в превозваческия бизнес. Според Манолов шофьорите не получават добри заплати, а добри доходи.Румен Петков посочи, че част от проблемите на превозвачите са започнали от решението на европейския съд, задължаващо шофьорите да почиват извън кабините на камионите.С изискването почивките на шофьорите да бъдат извън камионите бизнесът на превозвачите в България и други членки на Европейския съюз ще бъде съсипан, изтъкна шефът на АБВ.Липсата на институционална адекватност от нашата страна е един от големите проблеми, с които се цели да се спре движението на институционалната рамка, а не да се намери решение на проблема, предупреди Петков.Вторият голям проблем е, че никой не е чул гласа на шофьора, изтъкна Румен Петков.Безумие е да се иска камионът да се връща на всеки две седмици в страната, защото това е загуба на пари, време и бизнес на превозвачите, обясни Петков.\"Ако не се намери балансираното решение сега, това може да бъде много по-голям удар върху превозвачите. Ако не гарантираме социалните права на шофьорите, може да станем неми свидетели на тяхното преместване в други държави\", предупреди Румен Петков.По време на брифинг бе осъществена и конферентна връзка с шофьор на тир и неговите проблеми.От КТ \"Подкрепа\" и АБВ обмислят конкретни предложения за намаляване на нарушенията на трудовото законодателство в сектора, както и за укрепване на социалните права на международните шофьори.", "date": "2019.01.25", "title": "\"Подкрепа\" и АБВ обмислят как да парират ефектите от пакета \"Макрон\""}
{"url": "https://news.bg/int-politics/frantsiya-se-gotvi-za-nay-loshoto-vav-vrazka-s-brekzit.html", "text": "Франция се подготвя за най-лошото с наближаването на датата на Брекзит. Това обяви френският финансов министър Бруно льо Мер, добавяйки, че няма какво повече да даде, докато британският премиер Тереза Мей се бори да преодолее безизходицата, съобщава \"Ройтерс\".Льо Мер коментира, че Брекзит без споразумение ще бъде катастрофален за Великобритания и че правителството трябва да намери решение, преди Великобритания да излезе от Европейския съюз на 29 март.Той добави, че в случай на осъществяване на Брекзит без споразумение, Франция не може да облекчи процеса чрез предлагането на странични споразумения за авиацията и логистиката.\"Не можете да излезете от ЕС и да се възползвате от всички предимства на единния пазар\", изтъкна Бруно льо Мер, допълвайки: \"Това е ясна червена линия за Франция.\"", "date": "2019.01.25", "title": "Франция се готви за най-лошото във връзка с Брекзит"}
{"url": "https://news.bg/regions/uchenichki-si-spretnaha-boy-pred-stolichen-mol-i-go-zapisaha.html", "text": "На 22 януари в социалната мрежа Фейсбук беше разпространен видеоклип, показващ как пред търговски център в София четири момичета ритат друго, което е паднало на земята.След подаден сигнал полицаи от столичното Трето РУ са провели издирване и са успели да установят самоличността на участничките в хулиганската проява. По данни на полицията момичетата предварително се уговорили във Фейсбук действията да бъдат заснети с мобилни телефони.Замесени са общо девет момичета на възраст между 13 и 15 години. Две от тях са леко пострадали при сбиването. Те са ученички от различни столични училища.От полицията съобщават, че материалите по случая ще бъдат докладвани в прокуратурата, която да определи дали те да бъдат изпратени на комисия по Закона за борба с противообществените прояви на малолетни и непълнолетни.", "date": "2019.01.25", "title": "Ученички си спретнаха бой пред столичен мол и го записаха"}
{"url": "https://news.bg/world/kndr-zakleymi-dvoynite-standarti-i-izraelskata-okupatsiya-na-palestina.html", "text": "Посланикът на КНДР в ООН разкритикува Израел за незаконната окупация на Палестина, пише \"Корея таймс\". Вестникът отбелязва, че появата на дипломата на заседание на Съвета за сигурност на ООН е необичайна.По време на срещата се изказаха около 50 представители на държави, включително постоянни и непостоянни членове на Съвета за сигурност.Топ дипломатът на КНДР разкритикува разширяването на заселническата политика на Израел, блокадата над Газа и потискането на мирни протести на палестинците. Посланикът смята, че това са сериозни предизвикателства пред създаването на независима палестинска държава. Дипломатът на Северна Корея призова ООН да прекрати заселническата политика на Израел.КНДР също обяви солидарността си към сирийците в усилията им да си върнат окупираните Голански възвишения.Посланикът обвини някои постоянни членки в Съвета за сигурност за оказваната от тях подкрепа към Израел, определяйки го като \"поведение на двойни стандарти\".Необичайната поява на посланика на срещата на Съвета за сигурност за обсъждане на проблема в Близкия изток се разглежда като опит на КНДР да разшири присъствието си в международната дипломация.", "date": "2019.01.25", "title": "КНДР заклейми двойните стандарти и израелската окупация на Палестина"}
{"url": "https://news.bg/regions/1039-uchilishta-v-stranata-sa-v-gripna-vakantsiya.html", "text": "От понеделник, 28 януари, учениците от София-град и областите Благоевград, Кюстендил и Плевен излизат в грипна ваканция. Учебни занятия в благоевградските и кюстендилските училища няма да се провеждат до 1 февруари включително. В столицата и в Плевен неучебните дни продължават до 5 февруари включително, когато е междусрочната ваканция. Учениците трябва да са на училище на 6 февруари.Днес общо 1039 училища са в грипна ваканция.По предписания на РЗИ са затворени по 8 училища в областите Враца и Кюстендил, по 7 в Ловеч и Силистра, и 4 в област Бургас. Продължава да не се учи в 194 училища в област Пловдив, в по 122 училища в областите Варна и Пазарджик, в 80 в област Хасково, в 69 в област Добрич, както и в 97 в София-област.Грипната ваканция за учениците в 43 училища в област Ямбол е удължена до 28 януари включително. Не се учи в още 72 училища в област Кърджали, в 60 в област Смолян, в 71 в област Сливен, в 38 в област Перник и в 32 училища и в две детски градини във област Видин.В три училища в област Разград - ОУ \"Христо Ботев\" в с. Острово, ОУ \"Христо Ботев\" в с. Веслец и в ОУ \" Васил Левски\" в с. Сушево, община Завет, също не провеждат занятия поради висока заболеваемост.Грипната епидемия за област Бургас остава в сила. От Регионална здравна инспекция отчитат лек спад на случаите на заболели от грип и ОРЗ, но цифрите се запазват над епидемичните стойности. За периода 21.01-24.01.2019 г. са регистрирани 370 случая, като за първите четири дни на миналата седмица са отчетени 381 случая. Регистриран е спад на болните във възрастовите групи 0-4г, 5-15 г. и 15-29 г. От РЗИ съобщават за ръст на болните в групите 30-64г. и над 64. Вътрешните отделения на болниците в областта са с увеличени легла и имат готовност при необходимост да приемат пациенти.Учениците в област Бургас са на училище - отсъстващите за цялата област са под 20 %. При отсъстващи над 30 % директорите могат да уведомят РЗИ и да поискат прекъсване на учебния процес. Такава ситуация има в община Средец, където днес само Средно училище \"Св. Св. Кирил и Методий\" работи.Остават в сила всички противоепидемични мерки: детските градини продължават да работят при \"засилен филтър\" - ограничава се достъпът на родители, преустановяват се плановите операции, свижданията, консултациите на здрави бременни жени и деца, както и всички профилактични прегледи и имунизации.На 31 януари ще стане ясно дали епидемията ще бъде отменена. Според здравните специалисти, в средата на новата седмица трябва да започне спад на заболелите .", "date": "2019.01.25", "title": "1039 училища в страната са в грипна ваканция"}
{"url": "https://news.bg/int-politics/kyurdite-shte-unishtozhat-halifata-v-siriya-za-mesets.html", "text": "Военните операции срещу ДАЕШ в Сирия са към края си и последната съпротива на самопровъзгласилия се \"халифат\" на ислямистите ще бъде унищожена в рамките на един месец, коментира висш кюрдски командир пред АФП.Мазлум Кобани, ръководител на кюрдските сирийски демократични сили (СДС), оглавяващи битката срещу ДАЕШ обясни, че \"специалният статут\" (автономия) на СДС трябва да бъде запазен при преговорите с правителството на Дамаск.\"Операцията на нашите сили срещу ДАЕШ в последния им джоб достигна своя край и сега бойците са заобиколени в една област\", добави Кобани. С подкрепата на ръководената от САЩ коалиция, СДС са в последната фаза на операция, започнала на 10 септември, за да победят джихадистите в техните бастиони в долината на Ефрат в Източна Сирия.\"Нуждаем се от месец, за да премахнем остатъците от ДАЕШ в района\", каза Кобани, който разговаря с АФП близо до североизточния сирийски град Хасаке. Няколкостотин бойци от ИС защитават шепа махали в близост до границата с Ирак.\"Смятам, че през следващия месец ще обявим официално края на военното присъствие на така наречения халифат\", коментира Кобани. Интензивните боеве в района, известен като \"джоба на Хаджин\", са взели стотици жертви и от двете страни, според британската сирийска обсерватория за човешки права.ДАЕШ загуби град Хаджин в края на миналата година, след като защитата им не издържа срещу СДС - съюз от кюрдски сили и местни арабски племенни бойци. Кобани обясни, че битка е била доста сложна, тъй като ДАЕШ променя стратегията си, след като джихадистите са изгонени от сирийската си столица Рака през 2017 г.Новите тактики включват \"спящи клетки навсякъде, отново тайно набират хора и извършват самоубийствени операции, бомбени атентати и убийства. Очакваме увеличаване на интензивността на операциите на ДАЕШ срещу нашите сили след края на военното им присъствие\", коментира той.ДАЕШ запазва присъствието си в обширната пустиня Бадия в Сирия и поема отговорност за серия от нападения на територията, освободена от кюрдските сили. СДС е основният партньор на коалицията в Сирия, ръководена от САЩ и създадена през 2014 г. за борба с джихадистите.Миналият месец, Доналд Тръмп обяви, че иска пълно изтегляне от войските от Сирия, което провокира кюрдите да се чувстват предадени и изложени на турски нападения. Оттогава те се обърнаха към правителството на сирийския президент Башар Асад, но Кобани заяви, че преговорите се оказват трудни.\"Всяко политическо споразумение трябва да включва специалния статут на сирийските демократични сили, след като те се борят с ДАЕШ от името на цялото човечество и дори на сирийската армия. Това е нашата червена линия\", допълва Кобани. Воденият от кюрдите съюз защитава Североизточна Сирия, освобождава тези райони и има право да продължи да защитава региона, коментира той.Правителството на Асад постигна победа над бунтовниците и джихадистите с ключова руска подкрепа от 2015 г. и сега контролира почти две трети от страната. Той е решен да утвърди властта си над районите на СДС богати на петрол, които съставляват лъвския дял от територията.Но след години проблеми и боеве, кюрдите са решени да запазят част от автономията си, която са получили по време на осемгодишната война. СДС може да \"се съгласи да бъдат част от националната армия на бъдеща Сирия, но само при условие, че запазят специалния си статут\", обясни Кобани.Дамаск отхвърли самоуправлението в Североизточна Сирия, но кюрдските лидери започнаха преговори с правителството през юли в опит да търсят някаква форма на децентрализация. \"Дискусиите продължават, но все още не е постигнат положителен резултат. Режимът продължава да мисли, че може да се върне към начина, по който беше преди 2011 г. (когато избухва конфликтът в Сирия). Той все още се надява, че може да поеме военния контрол над целия регион. Нужно е ... да се разбере, че е невъзможно\", коментира ръководителят на кюрдските сирийски демократични сили Мазлум Кобани. ", "date": "2019.01.25", "title": "Кюрдите ще унищожат \"халифата\" в Сирия за месец"}
{"url": "https://news.bg/crime/politsaite-ot-lozenets-vzimali-podkupite-v-sgradata-na-rayonnoto.html", "text": "Служителите на сектор \"Икономическа полиция\" в столичното 4-то Районно управление, които бяха , взимали подкупите в сградата на управлението. Това свидетелствало, че същите са се самозабравили, нямали мярка и изпитвали чувство за недосегаемост и безнаказаност. Това стана ясно от думите на временния шеф на Специализираната прокуратура Димитър Петров, който даде брифинг във връзка със случая.Стана ясно, че днес предстои да се гледат мерките за неотклонение на задържаните. Обвинение е повдигнато спрямо 4 души.Парите са получени на територията на държавна институция. Служителите са се самозабравили, посочи Петров.По думите на прокурора обвинени са ръководителят и участници в организираната престъпна група (ОПГ). Йерархията на ОПГ-то следвала йерархичната структура на МВЕ звеното - началникът на сектора бил ръководител на групата, а служителите под него - участници.Става дума за полицаи с дългогодишен опит.В сектора имало между 12 и 14 служители. За 4 от тях прокуратурата има сериозни доказателства, на базата на които ще бъдат повдигнати обвинения. За около 4-5 служители имало неоспорими данни, че не членували в групата. Това били предимно младите полицаи, които излезли от МВР академията преди няколко години. Те не се поддавали на изкушението и вербуването на останалите в сектора.За останалите служители нямало данни да са участвали. Въпреки това разследващите проверяват и тяхното финансово и имуществено състояние, както и това на техните роднини. Възложени са данъчни ревизии, така че да се предположи дали в възможно да имат съпричастност към корупционните практики. Незаконно придобитото имущество щяло да се конфискува в полза на държавата. Такива проверки са извършени и за обвинените икономически полицаи - те разполагали със скъпи коли, часовници и други, които също свидетелствали за тяхната съпричастност към ОПГ-то.Било хубаво, все пак, че младите, които завършили скоро, не се поддавали на по-старите и нямало приемственост, както заяви прокурорът.Наследникът на Гешев начело на Специализираната прокуратура обясни, че при задържането на лицата в Районното управление са използвани всички възможни средства за доказването на тяхната вина. Парите, които получили, били маркирани. Сумата била около 2 000 лева, полицаите поискали 2 000 евро, но изнудваните се пазарили за намаляването на сумата.Хванатите в крачка полицаи започнали да се оправдават, че парите били подхвърлени. Ръцете им обаче \"светнали\".\"Станахме държавата на подхвърлените пари\", отсече прокурорът. Той направи аналогия с  и нейната заместничка Биляна Петрова.Припомняме, при ареста на Иванчева заместник главният прокурор Иван Гешев заяви, че двете задържани - Иванчева и Петрова -  от веществото, с което били маркирани парите, следователно парите не можели да бъдат подхвърлени. Впоследствие обаче стана ясно, че  - върху два квадратни сантиметра по външната дясна част на дланта на едната ѝ ръка, по думите на адвоката ѝ Марин Марковски. Той предполага, че веществото е пренесено докато Иванчева пишела възражение, до което бил и протоколът от преброените на място пари.Самата  и заблуда на обществото. По случая в \"Лозенец\" имало много доказателства. Били разпитани и множество свидетели.На брифинга стана ясно още, че за престъпната група имало множество сигнали, защото те изнудвали много голям кръг от лица - търговци в хранителни магазини, магазини за дрехи, заведения, барове, търговски къщи. автокъщи и други. Всички, които предлагали акцизни стоки.Полицаите имали като служебни задължения да следят именно за престъпления с търговски марки и акцизни стоки - престъпната им и служебната им дейност се дублирали.Сигналите започнали да валят в края на миналата година - от месец ноември. Хората разказвали за схемите, на които били подложени и начините, по които действали полицаите. Информацията била от няколко различни източника, което потвърждавало хипотезите, че лицата са виновни.Най-често парите взимал полицаят, който проверявал обектите. Имало сигнали даже за случаи, в които същите не си плащали сметките в заведения или взимали дрехи и други артикули от обекти, без да ги заплащат. Корумпираните полицаи използвали различни техники и похвати за изнудване и измама, като посочвали имена на началници и други.МВР използвали целия възможен оперативен потенциал, за да залови престъпната група. Включили се няколко служби, използвани са специални разузнавателни средства (СРС). Това заяви в хода на брифинга директорът на дирекция \"Вътрешна сигурност\" старши комисар Румен Ганев.Той предположи, че било възможно групата да функционира толкова спокойно заради скорошните рокади в 4-то РПУ. Припомняме, в началото на миналата година, на 7 февруари, беше . Може да имало пропуски и недобър контрол, който рефлектирал върху това служителите да се чувстват недосегаеми.Ръководителят на Спецпрокуратурата обясни, че по принцип служителите в икономическата полиция често имали възможността да повлияят от подобни корупционни практики.В този смисъл той призова всички граждани да подават информация и сигнали и да не търпят подобно изнудване и посегателство.Той заяви и че сигнали за престъпна дейност от другите служители в сектора не постъпвали. Тези, които не се включвали в схемите, обикновено мълчали. Този манталитет трябвало да се изкорени, за което имало създадени канали за защита на служители, които разполагат с такава информация.Стана ясно още, че в хода на огледите в имотите на задържаните са намерени прокурорски преписки. При разследването било установени и че такива преписки са били нарушавани - били забавяни, работата по тях не текла пропорционално.", "date": "2019.01.25", "title": "Полицаите от \"Лозенец\" взимали подкупите в сградата на Районното"}
{"url": "https://news.bg/health/zelena-svetlina-za-balgarski-lekari-da-se-obuchavat-za-transplantatsii.html", "text": "Споразумение за обучение и квалификация в областта на белодробната трансплантация е подписано днес. Това стана по време на среща между известния австрийски проф. Валтер Клепетко с премиера Бойко Борисов и с министъра на здравеопазването Кирил Ананиев. Срещата бе посветена на темата за донорството и белодробните трансплантации в България.Документът дава зелена светлина за обучение на наши специалисти, за да може през 2020 година белодробните трансплантации да се извършват на територията на България. В този период проф. Клепетко пое ангажимент всяка година за по 5 български пациенти клиниката във Виена да извършва спешни операции. През обучение ще минат специалисти от \"Св. Екатерина\" и от ВМА.Проф. Клепетко ще помогне и по отношение Програмата за донорство. Тя трябва да бъде финализирана в работещ вид и да доведе до очакваните резултати.Кампанията по донорство започва в началото на месец февруари. \"Голямото предизвикателство пред белодробната трансплантация е донорството на органи\", заяви проф. Клепетко.Той вижда, че България разбира и споделя важността на този проект. Разбира се, белодробната трансплантация се нуждае от комплексна терапия и не може да се изгради за няколко седмици. Предвижданият период е за около 2 години.През това време са планирани обучение и трениране на специалистите , както и лечение на до 5 български пациенти в Многопрофилната болница във Виена през следващите години, беше уточнено на срещата.Това е едно добро начало, коментира проф. Клепетко. Споразумението вече е изпратено до \"Евротрансплант\", като в близките дни се очаква и страната ни да подаде официално заявление за членство в Евротрансплант.Припомняме, че едно от изискванията е България да изпраща по 70 донора годишно. Втора година чуждестранни клиники не приемат български пациенти. Договорът с Евротрансплант не беше прекратен, но не беше подновен, въпреки усилията това са се случи, коментира проф. Клепетко.Причините за това са много, обясни специалистът - те са предимно в компетенциите на Евротрансплант и голямо преосмисляне на правилата в организацията. Министър Ананиев обясни, че е много важно да се направи първоначална селекция на хората, на които ще им бъде извършени първите трансплантации.Това ще са млади хора със сериозни проблеми с белия дроб, допълни той. Пациентите ще бъдат избрани от болницата, която ще координира работата с Виенската болница. Това ще е болница \"Света Екатерина\". Очаква се по-късно днес проф. Клепетко да посети болницата \"Св. Екатерина\".По време на срещата проф. д-р Валтер Клепетко, президент на Европейската асоциация за гръдна хирургия и белодробни трансплантации и ръководител на Клиниката по белодробна хирургия в университетска болница Виена (АКХ) бе награден от здравния министър Кирил Ананиев. Австрийският лекар получи Златен почетен знак на Министерството на здравеопазването I-ва степен с лента.Отличието се връчва на проф. Клепетко в израз на признателност към професионалното му отношение, хуманност и ефективна работа с българските пациенти и медицински специалисти.\"Това е нашето признание за всичко, което правите за българските граждани. Заслужавате го\", каза министър Ананиев.Проф. Клепетко изтъкна отговорността на медиците. \"Накрая винаги става дума за хората и нашата награда ще бъде, когато видим, че тези хора са получили шанс за живот и то с добър стандарт\", каза професорът.Проф. Клепетко е роден на 26 февруари 1955 г. във Виена, Австрия. През 1978 завършва Медицинския университет във Виена. Той е сред доайените на белодробната трансплантология в Европа.", "date": "2019.01.25", "title": "Зелена светлина за български лекари да се обучават за трансплантации"}
{"url": "https://news.bg/world/75-darzhavi-zapochnaha-pregovori-za-regulirane-na-elektronnata-targoviya.html", "text": "Европейският съюз и 47 страни членки на Световната търговска организация (СТО) официално откриха преговорите за приемане на световни мерки за регулиране на електронната търговия на Световния икономически форум в Давос, съобщават медии.Общо в преговорите участват 75 държави.Същинският преговорен процес ще започне през март. И други държави могат да се присъединят към разговорите.\"Електронната търговия е реалност в много краища на света, така че ние дължим на нашите граждани и компании предсказуема, ефективна и безопасна онлайн среда за търговия\", обяви европейският комисар по търговията Сесилия Малмстрьом.В съобщение Европейската комисия отбелязва, че преговорите имат за цел създаване на \"многостранна правна рамка\", която ще подобри доверието на онлайн пазарите, а също така ще помогне за преодоляване на пречките, които възпрепятстват трансграничните продажби.", "date": "2019.01.25", "title": "75 държави започнаха преговори за регулиране на електронната търговия"}
{"url": "https://news.bg/int-politics/voenno-uchenie-na-12-000-pehotintsi-v-iran.html", "text": "Армията на Иран е започнала ежегодно учение на сухопътните войски с участието на около 12 000 войници, съобщава \"Асошиейтед прес\", цитирайки иранската държавна телевизия.Ген. Нозар Немати уточнява, че двудневното учение ще се разгърне върху площ от около 500 кв. км в централната провинция Исфахан. Той посочва, че сухопътните сили ще тренират нови офанзивни тактики.Иран редовно провежда военни учения, за да покаже своята военна готовност, като се зарече да отговори категорично на всякакво нападение от страна на Израел или САЩ, като и двете страни го разглеждат като регионална заплаха.", "date": "2019.01.25", "title": "Военно учение на 12 000 пехотинци в Иран"}
{"url": "https://news.bg/regions/nek-garantira-za-sastoyanieto-na-yazovirite-koito-stopanisva.html", "text": "Язовирите, които се стопанисват от \"Националната електрическа компания\" ЕАД (НЕК), са в добро техническо състояние.Съоръженията на тези хидротехническите обекти се експлоатират без ограничения. Това се отнася както за язовирните стени и съоръженията към тях, така и за хидромеханичното и електрическото им оборудване.Това заяви министърът на енергетиката Теменужка Петкова по време на парламентарния контрол, в отговор на въпрос от народни представители.По думите на министъра поречията на реките на разстояние 500 метра след язовирните стени на въпросните водоеми са в изправно състояние и имат нужната проводимост.Петкова увери, че всяка година на съоръженията се провеждат пролетни и есенни технически прегледи. Към настоящия момент състоянието на водоемите е в рамките на нормалното за зимния сезон. Всичките разполагат с достатъчен свободен обем за поемане на очакван приток при интензивно снеготопене.Наличните обеми в язовирите от долното поречие на река Арда са в рамките на определения от Министерството на околната среда и водите (МОСВ) размер.Енергийният министър припомни, че съгласно нормативните изисквания, лицата, стопанисващи язовири, са задължени текущо да подават информация за състоянието им към МОСВ.НЕК изпълнявала това си задължение и ежедневно информирала МОСВ за водохранилищата, които са под нейн контрол, пише в прессъобщение на енергийното министерство.НЕК, чрез своето предприятие \"Язовири и каскади\", стопанисва и управлява 19 язовира, които са от национално значение. При необходимост от предприемането на различни мерки, предвидени в аварийните планове, за всичките водоеми са осигурени необходимите средства за реализация, допълни Петкова.", "date": "2019.01.25", "title": "НЕК гарантира за състоянието на язовирите, които стопанисва"}
{"url": "https://news.bg/world/zukarbarg-feysbuk-ne-prodava-lichnite-danni-na-potrebitelite.html", "text": "Основателят и шеф на \"Фейсбук\" Марк Зукърбърг защити социалната си мрежа и подчерта, че таргетирането на потребители с реклами е различно от продажбата на лични данни на хората, съобщава АФП.\"Ако ние се ангажираме да служим на всеки, ние се нуждаем от услуга, която е достъпна за всеки\", отбеляза той в коментар за вестник \"Уолстрийт джърнъл\".\"Най-добрият начин да се направи е като се предложат безплатни услуги, които рекламите ни позволяват да го правим\", добави той.2018 година беше тежка за \"Фейсбук\", тъй като технологичният гигант беше замесен в редица скандали във връзка със защитата на личните данни на потребителите. През изминалата година многократно беше изразявана тревога, че водещата социална мрежа е манипулирана за политически цели.Въпреки скандалите приходите и потребителите на \"Фейсбук\" продължиха да се увеличават.За да се направят рекламите по-уместни и по-малко досадни, трябва да се вземат под внимание интересите на хората, убеден е Зукърбърг.\"Ние не продаваме данните на хората, макар че често се съобщава, че го правим\", увери той и обясни, че продажбата на лични данни на потребителите не само ще подкопае доверието към социалната мрежа, но също е срещу бизнес интересите на \"Фейсбук\", защото съперниците могат да го използват при конкурирането за реклама.Зукърбърг подчерта, че \"Фейсбук\" предоставя възможност на потребителите да контролират информацията за реклама и да блокират реклами.Социалната мрежа също е критикувана, че платформата се използва за разпространение на подвеждаща информация.Шефът на \"Фейсбук\" е категоричен, че не толерират вредно или водещо до разделение съдържание. Компанията инвестира в изкуствен интелект и е наела още служители за премахване на съдържание, което нарушава правилата на платформата.По думите му лошото съдържание остава в мрежата, защото хората и системите с изкуствен интелект не са перфектни, а не защото пренебрегват този проблем.", "date": "2019.01.25", "title": "Зукърбърг: \"Фейсбук\" не продава личните данни на потребителите "}
{"url": "https://news.bg/politics/mladen-marinov-ne-ochakva-blokada-na-gratskata-granitsa.html", "text": "Силовият министър Младен Маринов не очаква протести на гръцката граница. Вчера имаше опасност от протест на територията на Гърция, който щеше да засегне движението на български граждани, обясни той пред медиите в парламента. Гръцките власти нямало да допуснат затваряне на пътни артерии, за да не се попречи на трафика между България и Гърция. Нещата са под контрол, имаме възможност да действаме във всяка ситуация, подчерта министър Младен Маринов.Припомняме, преди дни стана ясно, че гръцките фермери от област Серес п на движението в района на ГКПП \"Кулата-Промахон\" на 24 януари във връзка с гласуването на  Преспа от гръцкия парламент.Заради заявеното намерение за блокада обаче вчера в района на околовръстния път край Серес и на двете разклонения преди границата с България имаше масирано полицейско присъствие.Властите в Гърция бяха категорични, че няма да позволят протестът да се състои, още по-малко да се стигне до блокада на граничния пункт. По този начин към момента ", "date": "2019.01.25", "title": "Младен Маринов не очаква блокада на гръцката граница"}
{"url": "https://news.bg/world/nato-ne-iska-nova-studena-voyna-i-vaorazhena-gonka-s-rusiya.html", "text": "Генералният секретар на НАТО Йенс Столтенберг заяви, че организацията и съюзниците й не искат \"нова Студена война и нова въоръжена надпревара\" с Русия, съобщават АФП и други медии.След среща с руски представители в Брюксел Столтенберг подчерта, че НАТО иска да гарантира, че диалогът с Москва за изпълнението на Договора за ликвидиране на ракетите със среден и малък обхват ще продължи.Според него няма прогрес в разговорите с Русия за договора.Той смята, че Русия нарушава условията по договора със създаването на нови ракети.\"Контролът над оръжията няма да работи, ако се спазва само от едната страна\", вярва Столтенберг.Генералният секретар призова Москва да се върне към изпълнение на договора, за да се избегне конфликт.По думите му твърде рано е да се обсъжда какви действия организацията трябва да предприеме срещу Русия, но според него това е много сериозен въпрос, който ще бъде обсъден от НАТО и съюзниците на по-късна дата.От 2014 г. САЩ обвиняват Русия в нарушаване на договора с новата ракета 9M729 (или SSC-8). Изпитанията на ракетата 9М729, която може да носи ядрена и конвенционална бойна глава, са завършени през 2015 г. В началото при изпитанието на ракетата е използвана стационарна пускова установка с обсег на действие 500 километра, което е позволено от договора, ако ракетата е с морско и въздушно базиране. Впоследствие ракетата е изпитана с мобилна пускова установка в рамките на 500 километра.На 20 октомври . Той обвини Русия, че не изпълнява условията по договора.Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).", "date": "2019.01.25", "title": "НАТО не иска нова Студена война и въоръжена гонка с Русия"}
{"url": "https://news.bg/society/visoka-opasnost-ot-lavini-vav-vsichki-planini.html", "text": "В Пирин има висока опасност от образуването на лавини. За това информират от Планинската спасителна служба (ПСС) към Българския червен кръст (БЧК) в прессъобщение.Високата лавинна опасност е вследствие на падналите и продължаващи валежи от сняг и се отнася не само за Пирин, а за повечето високи части на големите планини у нас.В Пирин обстановката е най-усложнена и съответно опасността е най-голяма. По данни на ПСС над Пирин е паднало най-голямо количество сняг, дебелината на новата снежна покривка достига до около 60 сантиметра. В планината има и силен вятър, който на места променя посоката си. Наблюдават се и големи снегонавявания по стръмните участъци на склоновете, без значение от изложението им. Това предполага голяма вероятност от предизвикване на лавина при навлизане дори само от един скиор в тези участъци. Възможно е по най-наветите подветрени участъци да паднат и спонтанни лавини.Подобна е обстановката и в Родопите, алармират от ПСС. Там снегът е по-влажен поради географските особености. Най-опасен е северният стръмен участък между върховете Орфей и Перелик.В останалите планини обстановката засега е по-спокойна поради значително по-малкото количество нов сняг.Все пак ПСС информират, че силните ветрове от юг и югозапад са натрупали достатъчно опасни навявания по подветрените участъци. Това най-вече се отнася за районите на Рилски Езера, Мальовица, Мусаленския циркус.Не трябва да се забравя и за съществуващите лавиноопасни райони по северните участъци на Стара Планина, Витоша и Осоговска планина.ПСС към БЧК препоръчва движение само по зимна маркировка.Припомняме, на 11 януари , в района на връх Тодорка, след като се озоваха на пътя на лавина.Впоследствие стана ясно, че двамата били любители на екстремните зимни спортове и се спускали на нерегламентирано място, при което предизвикали свличането на лавина. Въпреки действията на спасителите, младежите не бяха извадени живи от снежния капан.", "date": "2019.01.25", "title": "Висока опасност от лавини във всички планини"}
{"url": "https://news.bg/regions/zasega-spirat-stroezhite-na-alepu-i-gradina.html", "text": "Ресторант, магазини и паркинг на брега при къмпинг \"Градина\" засега няма да има, предаде Нова телевизия. Причината е, че инвеститорът се е отказал от проекта, както обясни днес кметът на Созопол Панайот Рейзи.За неочаквания развой се разбра непосредствено преди началото на проверката, която началникът на Дирекцията за национален строителен контрол Иван Несторов извършва по Южното Черноморие. Припомняме, че вчера От понеделник се прекратяват и строителните дейности на плажа \"Алепу\", обяви малко по-късно днес Несторов.През последните дни имаше \"бум\" на сигналите за строежи по Южното Черноморие.Вчера стана ясно, че , за да се построят шест двуетажни вили. Според становище на Държавното горско стопанство в Царево обаче имотът, който е на първа линия до морето, Няколко дни по-рано беше подаден и сигнал, че върху площ от 5,5 декара е започнал строеж на ресторант, магазини и паркинг към тях. При проверка на място техническият ръководител на обекта увери, че има необходимите разрешителни и всички документи са изрядни.На 19 януари пък граждани алармираха за ", "date": "2019.01.25", "title": "Засега спират строежите на \"Алепу\" и \"Градина\""}
{"url": "https://news.bg/int-politics/sasht-narediha-na-tseliya-si-nevazhen-personal-vav-venetsuela-da-byaga.html", "text": "Администрацията на президента на САЩ Доналд Тръмп е наредила на всички не толкова важни американски дипломатически и правителствени служители във Венецуела да напуснат латиноамериканската страна, съобщават различни медии.В дипломатическа нота, изпратена в четвъртък вечерта, Държавният департамент посочва, че \"не-спешният\" персонал трябва да напусне страната заради влошаващото се положение със сигурността.От департамента също така съветват всички американски граждани \"категорично да обмислят\" отпътуването си от Венецуела. Говорителят на Държавния департамент обаче заяви, че американското посолство в Каракас ще остане отворено въпреки настоящата напрегната ситуация.Президентът на Венецуела Николас Мадуро преди това даде на целия американски дипломатически персонал 72 часа да напусне страната. Той също така обяви, че Венецуела ще затвори посолството си и всичките си консулски служби в САЩ като част от опитите за прекъсване на всички дипломатически връзки между двете страни.", "date": "2019.01.25", "title": "САЩ наредиха на целия си неважен персонал във Венецуела да бяга"}
{"url": "https://news.bg/politics/donchev-tsiganite-se-polzvat-kato-elektoralen-rezervoar.html", "text": "По-голяма част от ромите нямат желание да се включат в интеграцията. Това заяви социалистът Георги Гьоков във въпрос към вицепремиера Томислав Дончев. Той иска отговор какви са краткосрочните и дългосрочни планове на кабинета за интеграция на ромите.Целият корпус на държавата трябвало да се включи в този процес, според вицепремиера. Дончев припомни писаните стратегии и отделените средства в сферата. Българските администрации нямат право да събират данни по етнически признак, обясни той липсата на данни колко цигани са интегрирани. На първо място в интеграцията е образованието. То щяло да реши проблемите в години напред, според Томислав Дончев.Близо 12 000 чиновници са ангажирани с интеграцията. Те обикаляли махалите да върнат отпадналите деца в школата. Резултатт има, категоричен бе Дончев и посочи, че за една година 17 000 ромчета за върнати в клас. Втората опора на интеграцията е здравеопазването, по мнението на вицепремиера. Имало благоприятна тенденция и за връщане на циганите в пазара на труда.Голямата болка на Томислав Дончев е жилищната политика. Той се обяви срещу гетата и незаконните жилища, които обитават циганите. Ако се родиш в гетото, има голям шанс да не можеш да го напуснеш, изтъкна вицепремиерът. Отлагането на проблема не може да продължава дълго, е мнението му. В гетото се рециклират всички лоши навици, убеден е Томислав Дончев, според когото има грешка в политиката.Темата за интеграцията е тръгнала без обществен консенсус. \"Темата за интеграцията виси във въздуха\", каза Дончев и призна, че сега тази общност се използвала като електорален резервоар. Той настоява за нулева толерантност към разширяване на гетото. Малцинството обаче нямало желание да се интегрира.Освен стимули, нужни били и мерки от друг характер. Томислав Дончев се оплака от липса на обществена подкрепа за интеграцията. А спирането на детските не било достатъчно.Интеграцията не означава специални права на малцинствата. Следване на едни и същи правила, иска вицепремиерът. Червените искат да знаят какъв е ефектът от похарчените пари за ромската интеграция.", "date": "2019.01.25", "title": "Дончев: Циганите се ползват като електорален резервоар"}
{"url": "https://news.bg/regions/psihiatrichna-klinika-v-sofiya-tane-v-mizeriya.html", "text": "Центърът за психично здраве е в окаяно състояние, предаде Нова телевизия.След като психиатърът д-р Владимир Сотиров публикува снимки на Областния психиатричен диспансер в София във Фейсбук, това предизвика вълна от възмущение.Управителят на центъра д-р Емил Грашнов призна, че условията действително са такива, но нищо не може да се направи по въпроса.Това, което е по силите ни с парите, които ни превеждат от Министерството на здравеопазването, е да правим козметични ремонти, оправда се той и посочи, че всяка година Центърът получава около 1 млн. лева.Д-р Грашнов обясни, че тази сума се формира на базата на преминали през Центъра пациенти, като се изчислява според методика на министъра на здравеопазването, която регламентира каква точно е сумата на изписан пациент - дали ще бъде в 24-часов стационар, или само на дневен.Той допълни, че има и малка част амбулаторни прегледи, които се заплащат по НЗОК, а останалото са малко собствени приходи от административни свидетелства.Националният консултант по психиатрия проф. Дроздстой Стоянов изрази мнение, че отпусканите средства стигат само за \"една крайно незадоволителна работна заплата\".Той посочи, че Министерството не е предвидило капиталови разходи за 2019 г. в никой от секторите на здравеопазването и заяви, че са нужни неотложни мерки за промяна както в структурирането и организирането на психиатричните услуги, така и в методите за тяхното управление и финансиране.", "date": "2019.01.25", "title": "Психиатрична клиника в София тъне в мизерия"}
{"url": "https://news.bg/politics/ninova-zahapa-ivan-geshev-zaradi-obvinenieto-sreshtu-joncheva.html", "text": "Лидерът на БСП Корнелия Нинова скочи на заместник главния прокурор Иван Гешев. Причината е .Соцводачът припомни, че КТБ е фалирала преди пет години. Левицата е искала много пъти от прокурор Гешев информация кои политици са получавали пари от фалиралата банка на Цветан Василев. Отговор и досега обаче столетницата нямала.За пет години Елена Йончева не е викана да дава обяснения, не е разпитвана за КТБ, подчерта Нинова.Това не е съдебен процес, това е политически процес, отсече Нинова.Ние всички стоим зад нея, подчерта червеният лидер.Социалистите нямало да позволят този натиск. Писма в защита на Йончева БСП праща до всички международни журналистически организации, както и до посланиците на ЕС.Нинова тълкува, че този въпрос е симптоматичен. КТБ била пример за сливане на държава и мафия. Задкулисието продължавало да ограбва КТБ. Грубо се потъпквал принципът за разделение на властите. А днешната власт правела последен опит с казуса Йончева, за да се спаси. Това е тест за съпротивителните сили на обществото, отсече Корнелия Нинова.", "date": "2019.01.25", "title": "Нинова захапа Иван Гешев заради обвинението срещу Йончева"}
{"url": "https://news.bg/regions/nad-50-snegorina-chistyat-oblast-smolyan.html", "text": "Над 50 специализирани машини почистват републиканските пътища в област Смолян от продължаващия и в момента обилен снеговалеж. 5 са роторните снегорина, които ще работят през деня, за да се осигури проходимостта през проходите в Родопите.Всички автомобили трябва да бъдат с вериги, а товарните превозни средства над 12 т да са без ремаркета и полуремаркета по републиканските пътища и проходите.В момента за снегопочистване временно е ограничено движението на тежкотоварни автомобили над 12 тона с ремаркета и полуремаркета през проходите \"Рожен\" и \"Предела\".Агенция \"Пътна инфраструктура\" апелира шофьорите да тръгват на път само с автомобили, подготвени за зимни условия, да карат със съобразена скорост, повишено внимание и да не предприемат изпреварване на снегопочистващата техника. Блокирането на движението от автомобили, които не са с подходущи гуми, затруднява работата на снегорините и възпрепятства пътуването на всички останали шофьори.", "date": "2019.01.25", "title": "Над 50 снегорина чистят област Смолян"}
{"url": "https://news.bg/disasters/zhena-v-avstraliya-uhapana-ot-zmiya-dokato-sedyala-na-toaletnata-chiniya.html", "text": "Австралийка \"скочи от мястото си\", докато седяла на тоалетна чиния, след като е била ухапана от змия, съобщават австралийските медии.59-годишната Хелън Ричардс е била ухапана от неотровна змия в къщата на свой роднина в град Бризбън.Тя е получила малки наранявания от ухапването на 1,5-метров килимов питон.Змиеукротителят Жасмин Зелени, който е извадил влечугото, заяви, че често се срещат змии, които търсят вода в тоалетни по време на горещо време.\"Скочих със свалени панталони и се обърнах да видя това, което приличаше на дълговрата костенурка, връщаща се в тоалетната чиния\", обясни стряскащото си преживяване Хелън Ричардс.Зелени уточни, че жената е третирала незначителните следи от ухапване с антисептик, описвайки килимовите питони като относително безвредни.Килимовите питони са често срещан вид по протежение на източното крайбрежие на Австралия. Те не са отровни, но при ухапвания от тях се препоръчва имунизиране против тетанус.Австралия преживя две седмици на екстремна жега, която счупи десетки рекорди в цялата страна.Няколко вида диви животни пострадаха, като имаше съобщения за масови смъртни случаи на коне, местни прилепи и риба.", "date": "2019.01.25", "title": "Жена в Австралия ухапана от змия, докато седяла на тоалетната чиния"}
{"url": "https://news.bg/regions/gripna-vakantsiya-i-za-uchenitsite-ot-sofiya-blagoevgrad-kyustendil-i-pleven.html", "text": "От понеделник, 28 януари, грипна ваканция обявяват областите София-град, област Благоевград и област Кюстендил.Учебните занятия в София-град и Плевен се преустановяват от 28 януари до 5 февруари включително, когато е междусрочната ваканция. Учениците трябва да са на училище на 6 февруари.В областите Благоевград и Кюстендил грипната ваканция ще продължи от 28 януари до 1 февруари включително.До второ нареждане в трите области се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.Припомняме, към момента грипна епидемия е обявена на територията на общо 16 области: Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен, Ямбол, както и на територията на община Луковит.Отменена е грипната епидемия на територията на област Перник.Припомняме, днес Затворени са по 8 училища в областите Враца и Кюстендил, по 7 в Ловеч и Силистра, и 4 в област Бургас. Продължава да не се учи в 194 училища в област Пловдив, в по 122 училища в областите Варна и Пазарджик, в 80 в област Хасково, в 69 в област Добрич, както и в 97 в София-област.Грипната ваканция за учениците в 43 училища в област Ямбол е удължена до 28 януари включително. Не се учи в още 72 училища в област Кърджали, в 60 в област Смолян, в 71 в област Сливен, в 38 в област Перник и в 32 училища и в две детски градини във област Видин.В три училища в област Разград - ОУ \"Христо Ботев\" в с. Острово, ОУ \"Христо Ботев\" в с. Веслец и в ОУ \" Васил Левски\" в с. Сушево, община Завет, също не провеждат занятия поради висока заболеваемост.", "date": "2019.01.25", "title": "Грипна ваканция и за учениците от София, Благоевград, Кюстендил и Плевен"}
{"url": "https://news.bg/int-politics/soros-vizhda-kak-studenata-voyna-sasht-kitay-vodi-do-goreshta.html", "text": "Американският милиардер Джордж Сорос заяви на Световния икономически форум в Давос, че \"студената война между САЩ и Китай може да доведе до \"гореща\" война, тоест до въоръжен конфликт, a Китай той нарича \"враг на отвореното общество\", съобщават \"Таимс\" и СиЕнБиСи.\"Реалността е, че ние (САЩ и Китай) сме в състояние на студена война, която заплашва да стане гореща. Ефективната политика към Китай не може да бъде сведена до един лозунг. Тя трябва да бъде по-сложна, подробна и практична, да включва и американския отговор на инициативата \"Един пояс - един път\", обяснява той.Сорос, който е основен финансов донор на Демократическата партия на САЩ и критик на американския републикански президент Доналд Тръмп, критикува американския лидер за неговата малодушна политика по отношение на Пекин.\"За съжаление, президентът Тръмп, изглежда, преследва различен курс: да прави отстъпки на Китай и да обявява победа, докато възобновява атаката срещу съюзниците на САЩ. Това ще подкопае постигането на целта на американската политика: да ограничи злоупотребата и произвола на Китай\", допълва Сорос.Джордж Сорос също обяви опасността Китай да използва постиженията си в развитието на изкуствения интелект, за да създаде система за контрол на гражданите.Инструментите за контрол, създадени на база изкуствен интелект, дават на тоталитарните режими първоначално предимство пред отворените общества, обяснява американският милиардер.\"Китай не е единственият авторитарен режим в света, но със сигурност е най-богатият, най-мощният и притежава най-напредналите разработки в областта на компютърното самообучение и изкуствения интелект\", добави американският финансист.Сред страните, чиито правителства Сорос смята за врагове на демокрацията, освен Китай е и Русия. Пекин използва изкуствен интелект, за да репресира обществото така, както  \"Джордж Оруел не би могъл да си представи\", Сорос призовава САЩ да заемат по-строга позиция спрямо китайските технологични компании като Huawei и ZTE. \"Ако тези компании доминират пазара на 5G, те биха представлявали неприемлив риск за сигурността на останалия свят.\"Джордж Сорос атакува и китайския президент Си Дзинпин, като обясни, че изкуствения интелект в ръцете на репресивния режим е \"смъртна заплаха\" за обществата по света.Милиардерът обясни и че има вътрешна опозиция срещу си Дзинпин и се надява да има промяна в Китай.\"Ние трябва да осланяме надеждите си на китайския народ и по-специално на бизнес общността и политическия елит, готов да подкрепи конфуцианската традиция\", коментира Сорос.", "date": "2019.01.25", "title": "Сорос вижда как Студената война САЩ-Китай води до \"гореща\""}
{"url": "https://news.bg/society/novakov-predlaga-edinna-evropeyska-platforma-sreshtu-prevartenite-kilometrazhi.html", "text": "Евродепутатът Адрей Новаков предлага да се създаде единна европейска платформа срещу превъртените километражи на автомобилите втора ръка. Идеята си той сподели в сутрешния блок на БНТ.Според него километражът на всяка трета кола на старо се пренавива.Предложението на Новаков е в единната европлатформа всички пунктове за Годишни технически прегледи да подават информация за реалните километри, които автомобилът е извървял.Идеята на евродепутата е одобрена и финансирана от Европейската комисия.По думите на Новаков обстоятелства като това от къде е внесен автомобилът и колко път е бил препродаван няма да имат значение за прилагането на идеята.\"Лансирах още една идея, за въвеждане на гаранции включително за колите втора употреба, които са с минимални стойности като начало - половин година и 5000 километра\", допълни той.Ако всичко при търговците е наред, те няма защо да се притесняват от въвеждането на предлаганите регулаторни мерки, допълни евродепутатът.", "date": "2019.01.25", "title": "Новаков предлага единна европейска платформа срещу превъртените километражи"}
{"url": "https://news.bg/crime/nameriha-80-godishen-mazh-ubit-v-doma-si-v-beloslav.html", "text": "80-годишен мъж е бил убит в дома си в град Белослав, област Варна.По данни на МВР мъжът е намерен в дома си в безпомощно състояние вчера, 24 януари. Сигналът е подаден към централата в 11.45 часа.Към адреса веднага са изпратени екипи на полицията и \"Спешна помощ\". На място медиците констатират смъртта на възрастния човек. При първоначалния оглед, извършен от дежурна оперативна група под надзора на окръжен прокурор от Варна, е установено, че има следи от насилие.По случая е назначена съдебно-медицинска експертиза и е образувано досъдебно производство.Полицаите веднага предприели действия по издирването на извършителите. Задържани са няколко души, чиято съпричастност към деянието се изяснява.Работата по случая продължава под наблюдението на прокуратурата.", "date": "2019.01.25", "title": "Намериха 80-годишен мъж убит в дома си в Белослав"}
{"url": "https://news.bg/regions/kmetat-na-tsarevo-sezira-prokuraturata-za-arapya.html", "text": "Кметът на Царево Георги Лапчев е сезирал прокуратурата заради , предаде bTV.Според него там не би трябвало да се строи, въпреки че по документи строителството е законно.Кметът заяви, че инвеститорът е съгласувал всичко с екологичното законодателство, но независимият орган трябва да се произнесе по случая.Припомняме, вчера стана ясно, че днес началникът на Дирекцията за национален строителен контрол Иван Несторов ще направи  по разпореждане на премиера Бойко Борисов. Причината са зачестилите сигнали за строителни дейности по крайбрежието.Лапчев изрази мнение, че проблемът се политизира заради предстоящите избори.\"Некоректно е да се говори, че е започнало сега всичко. Именно когато се е допуснало това да се случи, сега тези хора са \"на паветата\" и обясняват, че това е кощунство\", посочи кметът.Той уточни и че така наречената от къмпингуващите \"борова горичка\" всъщност не е гора, а урегулиран поземлен имот.От своя страна директорът на държавното горско стопанство в Царево също обясни, че има нов горскостопански план, според който въпросният терен не се води горска територия.Инвеститорът Георги Атанасов пък увери, че гората не се изсича, а се премахват само опасните изгнили и стари дървета.Той обясни, че първоначалният проект е бил за 25 000 квадрата с влязло в сила разрешение за строеж за огромен комплекс. След разговори в общината обаче станало ясно, че гората трябва да се запази. По тази причина целият проект бил сменен и в момента се предвижда да се построят едноетажни и двуетажни еднофамилни къщи, които ще са съобразени с растителността в региона.\"Има сигнали от няколко години, че се пали гората тук от дивото къмпингуване, може да се видят дърветата. Тези дървета така или иначе са заминали! Ние не ги режем, отстраняваме това, което така или иначе вече не е живо дърво\", категоричен бе инвеститорът.На въпрос дали действително твърди, че с това строителство едва ли не се спасяват хората, Атанасов посочи, че това не е далеч от истината.\"Ако видите проекта, който принципно бяхме закупили и който беше разрешен и допуснат 2005 г. тук да се построят огромни хотели на по шест етажа на 25 000 квадрата и сега 15 къщи от по 150 квадрата със запазена цялата растителност, която виждате в момента, все пак смятам, че е някаква стъпка към това, изтъкна той.,Ще има общо 14 вили, като основите на 4 от тях вече са залети. Днес обаче багерите и тежката техника ги няма.", "date": "2019.01.25", "title": "Кметът на Царево сезира прокуратурата за \"Арапя\""}
{"url": "https://news.bg/world/el-chapo-lichno-iztezaval-i-ubil-trima-dushi.html", "text": "Мексиканският наркобос Хоакин \"Ел Чапо\" Гусман лично е изтезавал и убивал враговете си. Това разкри бивш телохранител на Гусман по време на съдебния процес в Ню Йорк, информира Би Би Си.В най-страховитите до момента свидетелски показания Исаяс Валдес Риос разкри, че наркобаронът брутално е пребил най-малко трима души преди да ги ликвидира.Срещу 61-годишния Гусман са повдигнати 17 обвинения, включително за трафик на наркотици и пране на пари. Той може да получи доживотен затвор.Бившият бос на картела \"Синалоа\" беше задържан през 2016 г. след бягство от затвора. Той използва тунел при бягството си от затвор в Мексико, но пет месеца по-късно беше задържан.Риос разказа пред съда, че лично е видял как Гусман е убил трима души от конкурентни наркокартели. При един от случаите, разказва свидетелят, двама души от \"Синалоа\", които са се присъединили към конкурентния картел \"Лос Зетас\", са били заловени от хора на Гусман. В продължение на три часа наркобаронът ги е бил.Те изглеждаха като парцалени кукли, кокалите им бяха напълно натрошени. Не можеха да се движат. Хоакин продължаваше да ги удря с оръжието си, разказа Риос. По-късно двамата мъже са били откарани до място, където е имало голям пожар. После Гусман ги застрелял в главата. Лидерът на \"Синаола\" наредил да бъдат хвърлени в големия огън и казал, че нищо не иска да остане от тях.Третият убит от \"Ел Чапо\" е член на картела \"Арелано Феликс\".Свидетелят разказа, че Гусман е слагал ютия върху гърба на жертвата, тениската на потърпевшия залепнала за кожата му. Също е горен с автомобилна запалка. Мъжът е бил заключен в дървена кутия за няколко дни. Накрая \"Ел Чапо\" прострелял мъжа и наредил да го погребат жив.39-годишният Риос е задържан в американски затвор от 2014 г.", "date": "2019.01.25", "title": "Ел Чапо лично изтезавал и убил трима души"}
{"url": "https://news.bg/economics/2-410-lv-nuzhni-na-chetirichlenno-semeystvo-za-zhivot-v-sofiya-3-184-lv.html", "text": "2 410 лв. са необходимите средства за месечна издръжка на едно четиричленно семейство в страната. За София - град нужните средства скачат до 3 184 лв.Последните данни за потребителските цени и издръжката на живот в България бяха представени от президента на КНСБ Пламен Димитров и Института за синдикални и социални изследвания (ИССИ).Според синдикалната организация най-ниско платените сектори остават производство на облекло, мебели, обработка на кожи и медико-социални услуги.Около 6 пъти е съотношението между средната работна заплата в най-високо платена икономическа дейност и тази с най-ниско заплащане, отчитат от КНСБ.КНСБ е единствената организация, която дава алтернатива на всяко тримесечие как изглежда динамиката на ръста на потребителските цени и издръжката на живот, похвали се шефът на синдикалната организация.Средно издръжката на едно лице от четиричленното домакинство е 602 лв.За да може да се покрият разходите в семейството двамата възрастни трябва да получават не по-малко от 1 205 лв.Само от началото на годината издръжката на живот се увеличава с близо 85 лв., отчитат още от КНСБ. В края на 2018 г. инфлацията отчете повишение с 3.6%, след като тримесечният темп леко се забави до 0.9%, посочи Димитров.В последните 3 години последователен работните заплати растат, като тази тенденция продължава и през първите три тримесечия на 2018 г. Средната работна заплата последователно нараства в диапазон от 7-8%, изтъкна шефът на синдикалната организация.Средната нетна работна заплата представлява 71.9% от необходимия размер за издръжка на живота, или нетно трудово възнаграждение е по-ниско с около 28% от средните стойности, необходими за покриване на издръжката на живота.Тази разлика устойчиво се свива през годините, след като през същия период на 2010 г. изоставането е с близо 50%. Въпреки тези тенденции, едва около 30% от българите получават средната или по-висока от средната работна заплата, обясни той.За последните 10 години нарастването на издръжката на живот е с 25.3%. През този период в номинално изражение издръжката на живот на едно лице се увеличава с около 120 лв. През 10-годишния период средната работна заплата за страната нараства с 86.2%, а реално - с 64.9%.За някои области изоставането на средната работна заплата е около 1/3 от средната работна заплата - това се отнася за районите на Видин, Благоевград, Силистра и Кюстендил.Необходимите средства на четиричленно семейство в София-град са 3 184 лв. Средно на едно лице се пада 796 лв., което надхвърля средните за страната стойности с 32%, коментира още Димитров.Ако доходите на едно четири членно семейство се формират само от работните заплати на двама родители, то за всеки от тях средната работна заплата трябва да бъде по-ниска от 1592 лв., заявиха от КНСБ.Средната работна заплата в края на 2018 за София - град е 1 167 лв., което е с близо 26% по-ниска от необходимата заплата за издръжката на живот.Значително под средната за страната работна заплата остават заплатите в ниско платените икономически дейности - 590 -770 лв.Безработицата достигна до нива от 5%, а заетостта се повишава до рекордните 68.8%.Съществен проблем все още е младежката безработица, въпреки че като цяло през последните няколко години бележи подобрение, след като нивата й през 2009 г. достигат до 11.7%, през 2018 г. са 8.2%.Тревожна остава ситуацията при доходите на пенсионерите. Средното увеличение на пенсиите с 3.8% през 2018 г. трудно компенсира инфлацията. Делът на пенсионерите, изложени на риск от бедност в ЕС е 14.2%, а в България - 32%.Като цяло 38.9% е делът на хората, които са изложени на бедност или социално изключване. България е на последно място в този показател в Европейския съюз.За 2019 година от КНСБ си поставят за цел да търсят нови политики за преодоляване на бедността, социалното изключване, промените в данъчната политика, продъжаващия ръст на доходите във всички сектори, двуцифрено увеличение на работните заплата и надграждане над минималната работна заплата за степен на образование.От КНСБ искат до 2022 г. заплатите да достигнат до 60% от средноевропейското ниво.На въпрос каква е позицията на КНСБ за , Димитров бе лаконичен в отговора си и заяви: \"Тази опера приключи отдавна\".", "date": "2019.01.25", "title": "2 410 лв. нужни на четиричленно семейство за живот, в София - 3 184 лв."}
{"url": "https://news.bg/politics/mareshki-zashtiti-maduro.html", "text": "Лидерът на \"Воля\" Веселин Марешки защити Мадуро. Заставаме на страна на венецуелския народ, обяви той от трибуната на парламента.В случая с Венецуела той вижда опит за намеса на други държави във вътрешните дела на латиноамерканската държава. Венецуелците, по думите на Марешки, имали право да избират управниците си.Лидерът на Воля призова външният министър Екатерина Захариева страната ни да излезе с ясна и категорична позиция в подкрепа на Мадуро.Веселин Марешки разкритикува предпазливата позиция на държавата ни по преврата във Венецуела.Има доказателства за нередности при президентските избори във Венецуела през 2018 година. Това коментира в кулоарите на парламента външният министър Екатерина Захариева. Според нея призивите на гражданите трябва да се чуят. Гражданите имат право да изразяват по демократичен път своите политически и граждански права, по мнението на първия ни дипломат. Призивът на България е за успокояване на ситуацията и за демократизация на процеса, да се чуят призивите на венецуелските граждани за това да се организират демократични избори при равен старт, изтъкна още тя.Припомняме, напрежението във Венецуела се изостри, след като на 23 януари Председателят на парламента и лидер на опозицията във Венецуела на страната, въпреки че настоящ държавен глава на страната е Ниоколас Мадуро. Според мнозина обаче изборите, на които той беше избран за втори мандат, са били Мадуро описва ситуацията като опит за преврат и обяви .Гуайдо вече е признат от страните от групата на Лима, с изключение на Мексико, както и от Албания, Грузия, Съединените щати и Организацията на американските държави.Редица страни от ЕС излязоха в подкрепа на венецуелския парламент и изразиха надежда, че ще бъдат проведени избори за разрешаване на кризата.Русия, Боливия, Куба, Куба, Никарагуа, Турция изразиха подкрепата си за Мадуро, a Беларус и Китай призоваха за разрешаване на всички противоречия с мирни средства и срещу външна намеса.", "date": "2019.01.25", "title": "Марешки защити Мадуро"}
{"url": "https://news.bg/world/germaniya-i-frantsiya-se-podigravat-na-italiya-i-es-nedovolstva-rim.html", "text": "Германия и Франция се подиграват на Италия и Европейския съюз с техния договор, който ще даде на Германия постоянно място в ООН. Това пише вестник \"Кориере дела Сера\", като се позовава на премиера на Италия Джузепе Конте, предаде \"Ройтерс\".\"Те мислят само за националните си интереси\", оплакал се Конте.Във вторник лидерите на. В него е заложен като приоритет германско-френска дипломатическа офанзива за осигуряване на постоянно място на Германия в Съвета за сигурност на ООН.\"Със сигурност съюзниците ни едва ли вярват, че ще седим мълчаливо на масата и ще одобряваме решения, взети от другиго\", възнегодувал премиерът.В последните месеци Франция и Италия влязоха в словесен сблъсък по казуса с мигрантите и други европейски проблеми.", "date": "2019.01.25", "title": "Германия и Франция се подиграват на Италия и ЕС, недоволства Рим"}
{"url": "https://news.bg/disasters/selo-v-sarbiya-evakuirano-zaradi-derayliral-vlak-prevozval-amonyak.html", "text": "Властите в южния сръбски град Ниш наредиха евакуацията на село, след като специализираните служби са започнали операция за изпразване и преместване на две цистерни, съдържащи течен амоняк от влак, който частично е дерайлирал миналата седмица, съобщава \"Ройтерс\".Местните власти са преместили всички 400 жители на село Ясеновик и добитъка им в близкия Ниш до приключване на операцията по изпразване на цистерните и връщането им на жп линията.Течният амоняк е токсичен и може да увреди кожата и белите дробове.\"Две трети от хората ще напуснат със собствените си коли. Има достатъчно автобуси за останалите\", посочи общинският служител Дарко Булатович пред журналисти.Железопътният транспорт в Сърбия е в лошо състояние заради десетилетия наред неглижиране и липса на инвестиции, като дерайлиранията на влакове са чести. През последните години Сърбия взе заеми в размер на около 1,5 млрд. долара от Русия и Китай, за да ремонтира железопътната си мрежа.", "date": "2019.01.25", "title": "Село в Сърбия евакуирано заради дерайлирал влак, превозвал амоняк"}
{"url": "https://news.bg/int-politics/maradona-podkrepi-maduro-kato-prezident.html", "text": "Бившият национален футболист от Аржентина Диего Марадона подкрепи сегашния президент на Венецуела Никола Мадуро, съобщи АП.Днес съм с него повече от всякога. Аз съм на страната на Мадуро. Венецуела се управлява от хората. Обичам те , написа Марадона в Instagram.Лидерът на опозиционния парламент на Венецуела Хуан Гуайдо се обяви за временен президент на страната. Това се случи по време на митинг в Каракас срещу Мадуро на 23 януари. Военните в страната определиха Той вече е признат от САЩ, Канада, Бразилия, Аржентина, Чили, Колумбия, Коста Рика, Гватемала, Хондурас, Панама, Парагвай и Перу като легитимен президент на Венецуела. .Вече има задържания сред протестиращите, според последните данни, 16 души са загинали.", "date": "2019.01.25", "title": "Марадона подкрепи Мадуро като президент"}
{"url": "https://news.bg/press/novite-shofyori-v-koli-do-67-konya-kak-edno-svlachishte-do-plazha-stava-kurort.html", "text": "Вместо бой снимайте детето с телефон!Боят над децата е от миналото, днес новият модел на възпитание е заснемане на вредните навици с камера.\"Покажете клипа на детето и го обсъдете заедно. След това изтрийте клипа, ако детето обещае, че ще промени поведението си\", посъветва в интервю за \"24 часа\" шефката на Държавната агенция за закрила на детето Елеонора Лилова. Сред модерните методи са още разговорите, похвалите и поощряването.Новите шофьори - в коли до 67 коняНов шофьор, взел книжка за категория В или В1, през първите шест месеца ще има право да кара кола с мощност до 50 kW (76 к.с.). А по-мощен автомобил - само с придружител, притежаващ съответното свидетелство от най-малко 5 години. Придружителят трябва да не е пил и да не се е дрогирал, както и да не му е отнемана книжката през последните 5 години. Новият шофьор няма право да вози пътници освен придружителя между 22 ч. и 6 ч.Униформите на военните магистрати незаконниУ ниформите на военните магистрати, с които те всеки ден влизат в съдебна зала, са незаконни. Това обяви пред пленума на Висшия съдебен съвет главният прокурор Сотир Цацаров.Той обясни, че униформите на военните прокурори и съдии се утвърждават от главния прокурор и председателя на Върховния касационен съд в съгласуване с военния министър. През юни 2018 г. Цацаров изпратил предложение до съдия №1 Лозан Панов, но до момента нямало никаква реакция.Малката коалиция: Две димящи дула и буре с барутДве димящи дула и буре с барут. Театър на абсурда в стил Гай Ричи представят Обединените патриоти вече повече от седмица. Интригата е ще се явят ли заедно на евроизборите и кой ще е водач на листата им.Напрежението в малката коалиция, което къкри от месец, полетя рязко нагоре с крилете на F-16. Депутатите на Волен Сидеров и на Валери Симеонов отказаха да подкрепят Красимир Каракачанов, не гласуваха в парламента за старт на преговорите за купуване на щатските изтребители от \"Локхийд Мартин\". И така публично легитимираха проблемите в Обединени патриоти.Край на живописната борова гора край АрапяАко сте слизали на юг по българското Черно море и обичате почивката в палатка, забравете за най-живописната част от залива между къмпинг Арапя и Царево, съобщи Флагман. В момента върху носа на скалистия полуостров, в боровата гора на местността \"Дядо-Ильова бахча\", се вихри огромно по мащаби разкопаване и прокарване на подземни комуникации. Изливат се бетонови основи на къщи. Строи се ваканционно селище. Изсечени са поне сто дървета, тежка техника е заорала десетки декари. Мястото е заприличало на лунен пейзаж. Работниците и машините са на \"Северни води\"АД, с адрес в Бургас, жк \"Братя Миладинови\", бл.38. Възложител е друга бургаска фирма \"Арапя Билд\" ЕООД, регистрирана на бул.\"Хр.Ботев\" 93.Как едно свлачище до плажа става курортОткакто българското Черноморие започна да се застроява, \"Шофьорският плаж\" винаги е стоял някак обречено. Тази дълга ивица незастроен бряг между \"Дюни\" и Аркутино с девствената си пустош със сигурност изкушава тези, които държат земите край морето.Първият проект вече е факт. Началният етап e скрит под името \"укрепване на свлачище\". Това представлява изливане на солидно количество бетон на метри от морето и в близост до комплекса \"Свети Тома\", където преди години земята се свлече до самия плаж. След това укрепване, което много прилича на изливане на основи, по план ще последва строителството на курортен комплекс пред резервата \"Алепу\". Курортът ще бъде терасовиден и ще почва на 30 м от морето, буквално в самото свлачище. Причината да го има, казват строителите, е, защото иначе няма как да се изплати инвестицията за укрепване на свлачището.Властта тихомълком посегна на свободата на словотоС промени в Закона за личните данни депутатите посегнаха на свободата на словото. Част от текстовете бяха гласувани на второ четене вчера, днес дебатите и гласуването продължават.Приети вече промени дават възможност държавни органи и администрацията да проверяват медийни публикации, журналисти, академични проучвания, документални материали, както и да отказват достъп до информация.Според приетите текстове ще се преценява дали журналистите законово имат достъп до данните, дали имат право да ги обработват и да ги изнасят, без да нарушават баланса със защитата на личните данни. Проверките за защита на личните данни могат да са както планови, така и по сигнали, включително от медиите. По този начин властта ще има право да сметне всяка една медийна публикация за недостоверна и да започне проверка срещу журналисти и медии.Поправките вчера бяха приети с 83 гласа \"за\" и 10 \"въздържал се\".", "date": "2019.01.25", "title": "Новите шофьори - в коли до 67 коня, Как едно свлачище до плажа става курорт"}
{"url": "https://news.bg/int-politics/beliyat-dom-gotvi-izvanredni-merki-za-shatdauna.html", "text": "Белият дом е подготвил проект на официално изявление на президента Доналд Тръмп за въвеждането на извънредно положение по американската граница с Мексико и за отпускането на 7 милиарда долара за изграждането на физическа бариера там. Това съобщи вчера Си Ен Ен, като се позова на документите на администрацията на Тръмп.Президентът иска финансирането на Стената с Мексико да стане чрез заобикалянето на конгреса.Си Ен Ен дори съобщава, че администрацията на Белия дом обмисля въвеждане на извънредно положение по южната граница.По този начин Тръмп се надява да получи финансиране от 7 млрд. долара за строежа на Стената с Мексико.Както припомня Си Ен Ен, държавният глава не изключи възможността да упражнява властта си и да разпореди да бъде изградена стената на границата с Мексико, докато Конгресът и Белият дом ще се опитат да постигнат компромис относно възобновяването на федералното правителство и завършването на \"шатдауна\". В същото време администрацията избра алтернативен начин за постигане на желаната цел, заобикаляйки законодателите, обяснява телевизията.Според нея гореспоменатият проект на изявление на президента на САЩ е бил редактиран за последен път миналата седмица. Наред с други неща, документът определя възможността за финансиране на стената за сметка на авансовото плащане от министерството на финансите в размер на 681 млн. долара, средства за строителната линия на Министерството на отбраната от 3,6 млрд. долара и инженерните работи на Пентагона в размер на още 3 млрд. долара и 200 млн. долара от бюджета на Министерството на вътрешната сигурност.Работата на американското правителство беше частично спряна от 22 декември поради липса на бюджетни средства, след като републиканците и демократите в Конгреса не успяха да постигнат съгласие по параметрите на бюджета, в който президентът Доналд Тръмп иска да включи средства за изграждането на бариера на границата с Мексико. Демократите казват, че няма да одобрят отпускането на средства от хазната, а американската администрация иска да отпусне 5,7 млрд. долара за тези цели.", "date": "2019.01.25", "title": "Белият дом готви извънредни мерки за шътдауна"}
{"url": "https://news.bg/int-politics/pompeo-do-dva-mesetsa-nova-sresha-tramp-kim.html", "text": "Държавният секретар на САЩ Майкъл Помпео потвърди, че следващата среща на президента Доналд Тръмп и лидерът на КНДР Ким Чен-ун ще се проведе през следващите два месеца. Той заяви това в четвъртък в радио интервю с американската телевизионна водеща Лаура Инграм.Помпео даде утвърдителен отговор на въпроса си дали втората среща на върха на двамата лидери ще се проведе през следващите два месеца. \"Да, ще има [среща] през следващите 60 дни, такъв е планът\", заяви държавният секретар на САЩ. Той не даде никакви подробности, включително и не назова предложеното място за срещата на върха. Преписът от интервюто беше разпространен от пресслужбата на Държавния департамент.Миналата седмица говорителката на Белия дом Сара Сандърс заяви, че втората среща на Тръмп с Ким Чен-ун най-вероятно ще се състои по-близо до края на февруари. Медии нарекоха Дананг най-вероятното място за него, където през 2017 г. се проведе срещата на АТЕС.Първата среща на лидерите на САЩ и КНДР се състоя на 12 юни 2018 г. в Сингапур. Според резултатите от нея Пхенян обяви своята готовност за пълна денуклеаризация по принцип, а Вашингтон обеща да предостави гаранции за сигурността на КНДР.", "date": "2019.01.25", "title": "Помпео: До два месеца нова среша Тръмп - Ким"}
{"url": "https://news.bg/world/aresti-i-protesti-v-atina.html", "text": "Най-малко 133 души бяха задържани от гръцката полиция за безредици, избухнали в четвъртък вечер пред гръцкия парламент. Стотици гърци се събраха на масов митинг срещу споразумението със Скопие за преименуване на бившата югославска република Македония. Това съобщи в петък от вестник \"Нафтемборики\".Гласуването . Полицията е трябвало да използва сълзотворен газ в четвъртък вечер пред стените на парламента в центъра на Атина, за да разпръсне група млади хора, които атакуваха охраната. Анархистите в противогази и черни шалове на лицата си се приближиха до паметника на Незнайния воин и се изкачиха по мраморното стълбище, което водеше до входа на парламента. Те бяха посрещнати от отряд на специални части. Младите хора започнаха да хвърлят камъни.На 17 юни 2018 г. външните министри на Македония и Гърция на бреговете на Преспанското езеро, което пресича границата между двете страни,  за новото официално име на бившата югославска република, чиято ратификация от двете страни ще отвори за Скопие в НАТО и ЕС.На 11 януари 2019 г.  въвеждането на съответните изменения в конституцията.Гръцкото правителство се надява, че ще може да привлече гласове от 151 до 155 депутати, за да ратифицира споразумението от Преспа в еднокамарен парламент с 300 места.", "date": "2019.01.25", "title": "Арести и протести в Атина"}
{"url": "https://news.bg/int-politics/sasht-iskat-garantsii-ot-talibanite.html", "text": "Съединените щати преговарят с радикалното движение на талибаните относно възможността за изтегляне на американски войски от Афганистан в замяна на получаване на гаранции от талибаните, съобщава в. \"Ню Йорк таймс\".Тези разговори са водени между представители на САЩ и талибаните, които се провеждат тези дни в Доха. Американската делегация се ръководи от специалния пратеник на Държавния департамент за Афганистан Залмай Халилзад.Според източници на вестници досега не са обявени окончателни споразумения.САЩ настояват талибаните да дадат гаранции, че няма да провеждат  или да подкрепят радикални организации. В замяна американският контингент ще бъде изтеглен.Според официални данни в момента в Афганистан има около 14 000 американски войници, които, освен че участват в бойни операции, участват в обучението на афганистанските сили, за да могат те в бъдеще да се борят срещу самите терористи. Други 16 хиляди войници от 30 страни членки на НАТО са разположени в страната, но те не участват в операции, а действат като военни съветници.Доналд Тръмп заяви през декември, че .", "date": "2019.01.25", "title": "САЩ искат гаранции от талибаните"}
{"url": "https://news.bg/int-politics/obmislyat-amnistiya-za-maduro.html", "text": "Обявяването на амнистия за действащия президент Николас Мадуро е част от мерките за намиране на изход от кризата, съобщава АП.Предложението идва от венецуелския опозиционен лидер Хуан Гуайдо.Той посочи, че очаква от Николас Мадуро и неговите съюзници да приемат предложението, за да може Венецуела да се върне към демокрация.Мадуро пък се закани, че ще продължи да управлява. Той осъди действията на Гуайдо , подбуден от САЩ.Мадуро се ползва с подкрепата на Русия и Турция.", "date": "2019.01.25", "title": "Обмислят амнистия за Мадуро"}
{"url": "https://news.bg/int-politics/tereza-mey-poluchi-podkrepa-za-brekzita.html", "text": "Ако има ясно времево ограничение на предпазния механизъм за ирландската граница, то премиерът на Великобритания Тереза Мей ще получи подкрепа за договорената от нея сделка за напускане на ЕС, разкрива в. \"Сън\".Вестникът посочва, че протегната ръка идва от Северноирландската Демократична юнионистка партия. Тя е решила да подкрепи споразумението на Тереза Мей за Брекзит, уточнява Ройтерс.В началото на януари британският премиер  при опит да прокара договорената сделка за Брекзит.Правителството на Мей ще представи на 29 януари алтернативен план за Брекзит, след като сегашната сделка бе отхвърлена категорично от парламента. Засега няма яснота какви биха били новите предложения, но от Брюксел ясно заявиха, че основни параметри в договора .", "date": "2019.01.25", "title": "Тереза Мей получи подкрепа за Брекзита"}
{"url": "https://news.bg/world/maykal-koen-e-gotov-da-govori-pred-senata.html", "text": "Бившият адвокат на президента на Съединените щати Доналд Тръмп Майкъл Коен е готов да се подчини на искането на специалната комисия по разузнаването на Сената да даде показания. Това съобщи в четвъртък АП.Адвокатът на Тръмп трябва да даде яснота около евентуалните връзки с Русия по време на президентската кампания преди две години.Адвокатът на Коен Лени Лавис потвърди пред АП, че е получил призовката, като заяви, че клиентът му ще изпълни исканията на сенаторите.Майкъл Коен през декември 2018 г. бе осъден от съда в Ню Йорк , включително злоупотреба със средства, отпуснати за предизборната кампания. Тези средства, според прокурорите, са били платени за мълчанието на жените, които твърдяха, че Тръмп в миналото е влязъл в извънбрачна връзка с тях.Коен, който ще започне да изтърпява присъдата си през март, твърди, че Тръмп лично е наредил плащанията и е бил наясно с незаконността на действията му. Самият президент многократно е заявявал обратното.", "date": "2019.01.25", "title": "Майкъл Коен е готов да говори пред Сената"}
{"url": "https://news.bg/world/bryuksel-iska-atina-da-namali-zamarsyavaneto-na-vazduha.html", "text": "Европейската комисия изпрати официално известие до Гърция, в което предупреди властите за нивата на замърсяване в Атина, съобщиха гръцките медии.Брюксел заяви, че гръцките власти трябва да предприемат действия, за да гарантират добро качество на въздуха и опазване на общественото здраве.Гърция, според съобщението на Комисията, е в нарушение на европейското законодателство, определящо гранични стойности за замърсители на въздуха, включително азотен диоксид, и особено в Атина, където нивата на NO2 са над определената граница от 2010 г. насам.\"Гърция не успя да осигури спазването на годишната пределна стойност на замърсяването на въздуха в Атина за периода 2010—2014 г. и да изготви план за качеството на въздуха, който да идентифицира необходимите мерки, които да запазят периода на превишаване, колкото е възможно по-кратък\", заяви Комисията.Тя също така предупреди за неуспеха да се наблюдава замърсяването в северния пристанищен град Солун.Сред другите източници азотният диоксид и други замърсители се произвеждат от трафик, изкопаеми горива и дим от дървесина.Нивата на смог в много гръцки градове са се повишили през последните години в резултат на увеличената зависимост от камини и печки на дърва като по-евтина алтернатива за отопление на жилища.", "date": "2019.01.25", "title": "Брюксел иска Атина да намали замърсяването на въздуха"}
{"url": "https://news.bg/regions/nova-korabna-agentsiya-shte-predstavlyava-tankera-bdin.html", "text": "Нова корабна агенция ще представлява либийския танкер \"Бадр\", който е със сменено име \"Бдин\". Новите собственици дружеството \"Булгаргеомин\" са сменили фирмата \"Евроагент\", която представляваше кораба до момента с бургаската компания \"Корморан Шипинг\" - собственост на Георги Митов и Радослав Загоров, съобщи БНР.Днес при входяща гранична проверка на танкера е извършена смяна на моряк от екипажа, а корабът е зареден с гориво, необходимо за поддръжката на генераторите.Припомняме, че по случая с либийския танкер се води разследване за нарушения при публичната му продажба, а либийската страна обвини България в пиратство.На 7 януари стана ясно, че , които плават под наш флаг. Вицепремиерът и външен министър Екатерина Захариева разговаря в Брюксел със своя либийски колега Мохамед Тахер Сиала и получи уверение, че .Това предупреждение бе в отговор на  на украински екипаж.Действието е извършено от частен съдебен изпълнител. То е продиктувано от , Панама също е въвлечена в спора.Действията са извършени с помощта на Българската морска администрация и граничната полиция.Междувременно Панама алармира, че документите, свързващи кораба с панамската страна, са фалшиви. Това е причината .Образувани са .И. Тогава танкерът е задържан на пристанище Бургас по искане на  от Либия.", "date": "2019.01.25", "title": "Нова корабна агенция ще представлява танкера \"Бдин\""}
{"url": "https://news.bg/weather/zhalt-i-oranzhev-kod-za-dazhd-i-snyag.html", "text": "През нощта валежите в по-голямата част от страната временно ще спрат, но в Североизточна България до сутринта все още ще превалява, като с понижението на температурите дъждът ще преминава в сняг; остават и условията за поледици.Това съобщават от НИМХ.Преобладаващите минимални температури ще са от минус 1° до 4°. След временното разкъсване на облачността над югозападните райони тя отново започна да се увеличава и още от сутринта от югозапад ще започнат нови валежи, които до вечерта ще обхванат и източните райони.В по-голямата част от Северна България и в планинските райони ще вали сняг, в Южна България и по Черноморието - дъжд. Вятърът ще бъде от изток-североизток, слаб до умерен. Дневните температури остават в широки граници: от около 0° в Северозападна България до около 10° в югоизточните райони.Над планините, след временното спиране на валежите и разкъсване на облачността, още сутринта от югозапад ще завали сняг, под 1000 метра - дъжд и сняг. Отново интензивни ще са валежите в много райони, на отделни места в Рило-Родопската област, надхвърлящи 50 л/кв.м. Ще духа силен вятър от юг. Максималната температура на височина 1200 метра ще е около 2°, на 2000 метра - около минус 2°.Над Черноморието ще е облачно. В сутрешните часове валежи от дъжд ще има главно по Северното Черноморие. По-късно през деня валежите временно ще спрат, но вечерта и през нощта срещу петък отново ще завали, предимно слаб дъжд. Ще духа умерен североизточен вятър. Максималните температури ще са 7°-10°. Температурата на морската вода е 6°. Вълнението на морето ще бъде 3 бала.", "date": "2019.01.25", "title": "Жълт и оранжев код за дъжд и сняг"}
{"url": "https://news.bg/int-politics/maduro-zatvori-posolstvoto-i-konsulskite-sluzhbi-na-venetsuela-v-sasht.html", "text": "Президентът на Венецуела Николас Мадуро обяви затварянето на посолството и на консулските служби на страната в САЩ, съобщават световните осведомителни агенции.Това става, след като преди това Мадуро скъса дипломатическите отношения с Вашингтон, който призна опозиционера Хуан  на Венецуела.\"Реших да отзова целия дипломатически персонал и да затворя нашето посолство и нашите консулски служби в САЩ\", каза Мадуро по време на церемония във Върховния съд.Мадуро се зарече да остане на власт и настоя, че нямало конституционни основания за неговото отстраняване.", "date": "2019.01.25", "title": "Мадуро затвори посолството и консулските служби на Венецуела в САЩ"}
{"url": "https://news.bg/world/chetirima-ubiti-i-dvama-raneni-pri-prestrelka-v-sasht.html", "text": "Най-малко четирима души са били убити и още двама са ранени при престрелка в северната част на американския щат Джорджия, съобщават местните медии.От кабинета на местния шериф уточняват, че стрелбата е станала в четвъртък вечерта тамошно време (тази сутрин българско) в град Рокмарт. Допълва се, че стрелба е имало на две различни местопрестъпления.Засега не са известни повече подробности. Полицията издирва заподозрения и смята, че инцидентът е свързан с наркотици.", "date": "2019.01.25", "title": "Четирима убити и двама ранени при престрелка в САЩ"}
{"url": "https://news.bg/health/protestirat-v-bolnitsa-v-plovdiv-zaradi-masovo-napuskane-na-meditsinski-sestri.html", "text": "Служители на пловдивската общинска многопрофилна болница \"Свети Мина\" излизат на протест заради масовото напускане на медицински сестри, което става по причина на ниското заплащане, съобщава Би Ти Ви.След две седмици четири от отделенията на болницата вероятно ще спрат работа поради липсата на квалифициран персонал.Преди 14 дни медицинските сестри масово са подали едномесечни предизвестия. Ръководството на болницата им предлага от първи януари актуализирани месечни заплати от 600 лева.Медицинските сестри настояват за 700 лева месечно възнаграждение.До момента липсва реакция на кмета Иван Тотев и общинските власти и това е причината персоналът на болница \"Свети Мина\" да протестира пред сградата на общината.", "date": "2019.01.25", "title": "Протестират в болница в Пловдив заради масово напускане на медицински сестри"}
{"url": "https://news.bg/politics/balgarskite-institutsii-ostavat-slepi-s-godini-za-koruptsiyata-spored-hristo-ivanov.html", "text": "Според съпредседателя на \"Демократична България\" Христо Иванов така нареченото \"\" е в компетентността на Министерството на икономиката.Той припомни в сутрешния блок на Би Ти Ви скандала с предоставянето на българско гражданство като част от корупционна схема.Всяка една от преписките през всички години минава през ДАНС и се задържа няколко месеца, а след това се разкрива и очевидно не е била хваната от ДАНС. Това сваля доверието към България и по отношение нашата кандидатура за Шенген, допълни Иванов.\"Това е част от дълбоките фактори за недоверие към България, изобщо към българския сектор Сигурност. Не можем да се справим с тази корупция\", смята бившият правосъден министър.Той изрази мнение, че едва когато се появиха материали в чуждата преса, българската прокуратура се е задействала.\"Демократична България\" трупа подкрепа за евроизборите, по думите му. Обединението търси подкрепа от другите демократи. Христо Иванов направи сравнение между \"Обединени патриоти\" и \"Демократична България\", като изтъкна разбирателството в партийната структура, за разлика от положението при патриотите.Липсва достатъчно ясно позициониране по отношение управлението, по отношение и на популистката вълна в Европа, смята той и допълни, че не може да няма яснота при избирателите кой къде стои по темата. Не може, когато Пеевски и Борисов се опитват да назначат следващия Цацаров, да нямаме яснота кой къде стои по тази тема, изтъкна Иванов. ", "date": "2019.01.25", "title": "Българските институции остават слепи с години за корупцията според Христо Иванов"}
{"url": "https://news.bg/crime/promenite-v-apk-protivorechat-na-konstitutsiyata.html", "text": "Пленумът на съдиите от ВАС прие становище във връзка с конституционно дело №12 от 2018 г., което бе образувано срещу част от промените в АПК по три искания.Екип от 12 върховни съдии изготвиха по два варианта (че текстовете противоречат, и че не противоречат на Конституцията на Република България) на становища по оспорените текстове, касаещи подсъдността, откритите и закрити заседания по административни дела, таксите за касационно обжалване и промените, свързани с въвеждането на едноинстанционни производства.78 от присъствалите 79 съдии от Племуна на ВАС приеха, че текстовете от АПК, касаещи промените в подсъдността не противоречат на Конституцията.50 от присъстващите 79 съдии от пленума на ВАС приеха, че текстовете от АПК, касаещи въвеждането на закрити съдебни заседания по касационни дела във ВАС противоречат на Конституцията.74 от присъстващите 79 съдии от пленума на ВАС приеха, че текстовете от АПК, касаещи промяна в таксите, събирани от административните съдилища не противоречат на Конституцията.72 от присъстващите 79 съдии от пленума на ВАС приеха, че текстовете от АПК, касаещи въпроса за едноинстанционните съдебни производства не противоречат на Конституцията.Трето и Шесто отделения на Върховния административен съд ще бъдат с нови председатели. Това са Марио Димитров и Любомир Гайдов, които бяха изслушани днес от Пленума на съдиите, по предложение на председателя на ВАС Георги Чолаков. Предстои процедура по назначаването им.Марио Димитров е магистър по право от СУ \"Св. Климент Охридски\". Има над 29 години общ юридически стаж, от които над 25 години като съдия. Във ВАС работи над 10 години. Бил е съдия в Административен съд София град, в Районен съд - Ловеч и в Окръжен съд - Ловеч. От август 2001 г. до септември 2004 г. е бил заместник-министър на правосъдието. В момента Марио Димитров е съдия в Четвърто отделение.Любомир Гайдов е магистър е по право от СУ \"Св. Климент Охридски\". Завършва \"Стопански и финансов мениджмънт\" в Института за следдипломна квалификация към УНСС. Има над 26 г. общ юридически стаж, от които над 11 г. като съдия. Работил е в Министерство на търговията като юрисконсулт, а впоследствие и като началник отдел \"Управление на търговските дружества\". Бил е главен юрисконсулт в Министерство на промишлеността. От 1997 г. до 2007 г. е работил в Министерство на здравеопазването като главен юрисконсулт и директор на дирекция \"Правна\". Бил е съдия в Административен съд - София-област. От август 2009 г. до ноември 2009 г. и от февруари до май 2017 г. е бил заместник-министър на здравеопазването. В момента Любомир Гайдов е съдия в Шесто отделение на ВАС.", "date": "2019.01.25", "title": "Промените в АПК противоречат на конституцията"}
{"url": "https://news.bg/politics/rashidov-kam-joncheva-s-kradeni-pari-ne-se-pravi-slava.html", "text": "Елена Йончева да знае, че с крадени пари не може да се прави слава. \"Ние сме акционери на тая банка като вложители не кредитополучатели. Вложител съм с проверени от НАП пари, не се в офшорка\", коментира пред БНТ Вежди Рашидов,  и пране на пари от КТБ.Той няма отговор, дали това политическа репресия, единствено знае, че той самия е потърпевш, защото \"това не са парите на Цветан Василев а на българските вложители\".Нинова от както е започнала с козичките, прави дивиденти от всичко, но кражбата на пари не е политика, а когато \"започне да работи една прокуратура\" с един \"добър прокурор, защото го виждам\", какво искат всички, добави той.Относно Ахмед Доган, Делян Пеевски и КТБ, Рашидов коментира, че \"тогава така почти мислех\" за собствеността им, но сега знаел повече. Ставало въпрос за много хора, на много високо ниво, като трябва да се видят гостите на Цветан Василев, но той - Рашидов, не е сред тях.Демокрацията е да се приеме различното мнение, да разногласията пречат все пак, но всяко разногласие пречи. Това е една гонка и всеки бърза да се качи на най-бързия кон, но няма драма да мислят по различен начин три различни партии, коментира Рашидов.По-важното е министрите да си гледат работата, защото от това зависят съдбите на хората, добави той за .\"Самолетите са дъвката за която се живее сега - ми 16 ли беше ... Не вярвам, че един изтребител ще доведе до трус. Не виждам истерия\", добави той.Демокрацията е измислила своите лостове и оставки се подават. Но чак толкова самолети да са разделителна линия, има други теми, обясни Вежди Решидов. ", "date": "2019.01.25", "title": "Рашидов към Йончева: С крадени пари не се прави слава"}
{"url": "https://news.bg/politics/alepu-napomnya-za-alepo-sashtoto-razrushenie-proizvol-i-beznadezhdnost.html", "text": "Ситуацията в черноморската местност Алепу напомня на Алепо в Сирия - същото разрушение, същия произвол, същото усещане за безнаказаност и безнадеждност. Това коментира новоназначеният конституционен съдия проф. Атанас Семов в сутрешния блок на Би Ти Ви. Според него опазването на крайбрежната ивица е конституционна ценност, която е защитена със закони.Семов изрази мнение, че става дума за много интереси, някои от които много големи, като ако има реакция навреме, подобни безобразия няма да са възможни.И България по документи е правова държава, но тази гора показва нещо малко по-различно, допълни той. Както на горичката ѝ трябват 40 години, за да израсне на 8-10 метра, \"боя се, че и на нашата демокрация ще ѝ трябват 40-50 години, за да стане правова държава\", коментира конституционният съдия.Отношението към законността по думите му е като към някаква досадна подробност от пейзажа, която ни пречи да си подредим индивидуално живота.Семов отбеляза, че Конституцията е не просто основният закон на държавата и за да има добра държава, трябва да има добра конституция. Конституционният съд трябва да проявява политическа чувствителност, но не да взима решения под политически натиск, между двете има съществена разлика според него.Семов подчерта, че не е усетил механизми и канали за осъществяване на политически натиск върху Конституционния съд. Той увери, че в Съда няма значение от кой президент са назначени съдиите.", "date": "2019.01.25", "title": "Алепу напомня за Алепо - същото разрушение, произвол и безнадеждност "}
{"url": "https://news.bg/regions/opasnost-ot-prelivane-na-reki-i-yazoviri-v-smolyanska-oblast.html", "text": "В Смолянска област следят реките, язовирите и критичните точки поради проливен дъжд, изпуска се контролирано вода заради усложнената зимна обстановка, коментира пред БТВ областният управител Недялко Славов.Всички автомобили да се движат с вериги, а товарните превозни средства над 12 т да са без ремаркета и полуремаркета по републиканските пътища и проходите в област Смолян, проход \"Рожен\" и през прохода \"Предела\". През прохода \"Рожен\" леките автомобили задължително да се движат с вериги, поради снегопочистване, съобщава АПИ.Славов е притеснен от свличане на земна маса в язовира в Златоград, което може да предизвика вълна, като това може да създаде проблем в центъра на града. Той се надява това да не се случи, има готовност за издигане на пясъчни диги, ако се наложи. \"Хората трябва да са спокойни, понеже са разположени екипи да следят реките и критичните точки\", обясни областният управител.Язовирът в Златоград прелива от вчера, но контролирано се изпуска вода. Във високите части на областта, както и в Девин, Доспат и Бориново има интензивни снеговалежи и е мобилизирана почистващата техника.Недялко Славов коментира, че вчерашните инциденти са основно заради неподготвени за зимните условия автомобили.", "date": "2019.01.25", "title": "Опасност от преливане на реки и язовири в Смолянска област"}
{"url": "https://news.bg/health/balgarska-bolnichna-asotsiatsiya-skochi-na-shefa-na-nzok.html", "text": "Българска болнична асоциация (ББА) разкритикува остро управителя на Националната здравноосигурителна каса (НЗОК) д-р Дечо Дечев заради изказването му преди дни в телевизионно интервю, че \"няма нито една частна болница, която да е създадена, за да решава медицински проблеми\".\"Това изказване буди недоумение - излиза, че частните болници не решават медицински проблеми, а някакви други - вероятно произвеждат пластмасови изделия или търгуват с обувки или може би развиват някаква незаконна дейност. Това е недопустима обида към хилядите лекари, които решават изключително съществени здравни проблеми на милиони български граждани\", изтъкват от болничната асоциация в отворено писмо до министър-председателя Бойко Борисов и председателя на парламентарната комисия по здравеопазване Даниела Дариткова.От ББА посочват, че в обществото не било тайна, че в много случаи частните болници предоставят по-добри здравни услуги от държавните болници.\"Ние категорично заявяваме, че в частните болници нерегламентираните плащания са много по-малко отколкото в държавните. Все повече пациенти се обръщат за решаване на техните здравни проблеми към частните болници. Никой управител на Здравна каса по света не си е позволявал такива думи към частните болници\", категорични са от асоциацията.\"Да, има държави, където няма частни болници - например Северна Корея - може би д-р Дечев мечтае да се върнем към техния здравен модел\", недоумяват от Българската болнична асоциация. Според тях са абсолютно неверни думите на управителя на НЗОК, че в другите държави здравноосигурителните каси не плащали на частните болници, напротив - точно обратното било в почти всички държави по света, с изключение вероятно само на Северна Корея и няколко подобни държави. \"Нима в Германия здравноосигурителните каси не плащат на частните болници\", питат реторично от ББА. Поставят акцент върху известен факт, а именно, че частните болници не са в равнопоставено положение с държавните, въпреки че практически всички са търговски дружества. В много от държавните болници непрестанно се налива държавна помощ и въпреки това голямата част от държавните болници са на огромна загуба, поради неконтролираните харчове.\"Обръщаме се към Вас, защото за всички изглежда, че държавата започна разправа с частните болници. Само пример - беше отнет лиценза на частна болница заради недоказано едно единствено твърдение за нарушение. Има държавни болници със стотици нарушения, срещу които не се взимат мерки\", настояват от ББА.\"Ние от ББА не делим болниците на частни и държавни, а ги ценим по качеството на медицинските услуги, които предоставят - нямаме нищо против държавните болници, но подобни твърдения, като това на г-н Дечев са абсолютно неверни и само създават разделение между частните и държавните болници, което е изключително вредно за здравната ни система\", категорични са от асоциацията.ББА има амбицията да бъде обединител на всички лечебни заведения у нас - за болнична и извънболнична помощ - независимо от собствеността - частна, общинска или държавна. ", "date": "2019.01.25", "title": "Българска болнична асоциация скочи на шефа на НЗОК"}
{"url": "https://news.bg/politics/bsp-vizhda-ataka-sreshtu-joncheva-zaradi-nominiraneto-y-za-evrodeputat.html", "text": " \"Явно прокуратурата калкулира евентуално издигане на кандидатурата на Елена Йончева за евродепутат и затова точно в този момент повдига обвинението срещу нея. Явно депутатите от ГЕРБ, които сезираха прокуратурата също мислят, че ще има такава връзка\", коментира пред БНР секретарят на БСП Ирена Анастасова.Тя обясни, че кой ще бъде водач и кой ще бъде в листата на социалистите за вота на евроизборите зависи от номинациите на партийните организации в страната. \"Ако ме питате за личното ми мнение, аз мисля, че и Сергей Станишев, и Елена Йончева имат място в евролистата\", добави Анастасова.Във връзка с прозвището на евродепутата Момчил Неков - \"15/15\", Анастасова обясни, че въпреки всичките приказки, които са изговорени за него, той \"много сериозно се отнася към работата си и направи много неща, включително и за двойния стандарт на храните. Не виждам драма.\"\"На мен ми се иска ние да имаме седем евродепутати, а ГЕРБ - шест\", коментира тя и допълни, че до този момент евродепутатите от левицата са отстоявали позициите и идеите на БСП, докато евродепутатите от ДПС в много ситуации са гласували с управляващите по идентичен начин.\"ГЕРБ, в опит да се спасят, създават тоталитарна държава, в която силовите институции се използват за удар върху опонента. Те не се използват за разкриване на реални престъпления. Елена Йончева е репортер и разследващ журналист. Виждали сме я в най-критичните точки на планетата\", коментира депутатът от БСП Стоян Мирчев.\"През последните две години, с доказателства, показа проблема с граничната ограда, направи разкритието за урана във водата в Хасково, . Тя осъди Бойко Борисов и неговото голямо его не може да превъзмогне това, както и скандала с къщата му в Барселона\", добави той.\"Титаникът на ГЕРБ почти е потънал. Виждаме финалните му вопли с всички неволи, заради които страда и народът. Когато за 10 години не си се поучил от грешките си и продължаваш все по-нагло и безцеремонно с вредни решения, от това страда цялата държава. За съжаление тази катастрофа, която предстои за ГЕРБ, ще има отражение върху българския народ\", обясни Мирчев.\"ДПС винаги са били скритият жокер и спасителен пояс на ГЕРБ в много ключови моменти. Но ситуацията около изтребителите, с  я показа и наяве. Свидетели сме и на изказванията на лидера на ДПС, според който те не искат нови избори, а да се говори по нов начин за управляващата коалиция, в която да влиза и ДПС\", коментира депутатът.Според него, в листите на БСП за европарламента ще влязат достойни хора, а последни проучвания, които показват преднина на левицата разкриват, че всъщност БСП е не само опозиция на настоящата власт, но и алтернатива за България.", "date": "2019.01.25", "title": "БСП вижда атака срещу Йончева заради номинирането й за евродепутат"}
{"url": "https://news.bg/int-politics/kralitsata-obyasnyava-na-britanskite-polititsi-da-sprat-s-kavgite-za-brekzit.html", "text": "Кралица Елизабет изпрати послание към британската политическа класа да спре с кавгите за Брекзит, като призова законодателите да търсят обща рамка и да разберат общата картина за разрешаване на кризата, съобщава \"Ройтерс\".29 март, датата, определена за Великобритания да напусне Европейския съюз наближава, а Обединеното кралство е в най-дълбоката си политическа криза от половин век и се опитва да разбере как, кога и дали да излиза от ЕС, към който се присъедини през 1973 година.92-годишната британска кралица обясни в годишната си реч пред местния Институт за жени в Норфолк, че всяко поколение е изправено пред \"нови предизвикателства и възможности\".\"Когато търсим нови отговори в съвременната епоха, аз предпочитам изпробваните и изпитани рецепти, като това да говорим добре едни с други и да зачитаме различни гледни точки, да сме заедно, за да търсим обща основа и никога да не губи от поглед по-голямата картина\", коментира кралицата.Бъкингамският дворец отказа да коментира, въпреки че британските медии са наясно със значението на нейните забележки. Заглавието на \"Таймс\" е: \"Спрете враждата за Брекзит, каза кралицата на воюващите политици\".Като държавен глава, кралицата остава неутрална по отношение на политиката и не гласува, макар и преди референдума за независимостта на Шотландия през 2014 г., тя да изрази деликатна молба към шотландците да обмислят внимателно бъдещето си.Бъдещето на Брекзит остава непредсказуемо с варианти, вариращи от хаотично излизане, което притеснява инвеститорите по целия свят, до нов референдум, който би могъл да промени процеса.Премиерът Тереза ​​Мей се ангажира със споразумението за развод с ЕС, а британският парламент попари първоначалния й план с най-голямото поражение в съвременната британска история.Северно ирландската партия, реши да подкрепи правителството на малцинството на Мей с новата сделка, ако включва ограничение във времето за ирландската предпазна мярка, съобщава \"Сън\".Франция и други европейски страни обяви, че се подготвят за най-лошия вариант за Брекзит.Британският финансов министър Филип Хамънд заяви, че икономиката ще претърпи сериозни щети, ако Обединеното кралство напусне ЕС без споразумение.\"В краткосрочен план ще има много значителни смущения и много съществен удар в нашата икономика в средносрочен и дългосрочен план\", обясни Хамънд пред БиБиСи.\"Голдмън Сакс\" ще инвестира по-малко в Обединеното кралство, ако има труден или много труден Брекзит, коментира главният изпълнителен директор Дейвид Соломон.\"Нашата численост в Обединеното кралство през последните няколко години не е спаднала, но и не е нараснала - добавихме хора, както ви е известно на континента\", обясни Соломон в Давос.\"Но бих казал, че с течение на времето, ако всичко това бъде решено по трудния начин, ще повлияе на това къде инвестираме и къде местим хората\", допълва той.", "date": "2019.01.25", "title": "Кралицата обяснява на британските политици да спрат с кавгите за Брекзит"}
{"url": "https://news.bg/world/sasht-izpratiha-boyni-korabi-v-tayvanskiya-protok.html", "text": "САЩ изпратиха два бойни кораб в Тайванския проток в четвъртък. Това е първата подобна операция през тази година, съобщи тайванското правителство, информира \"Ройтерс\".Осведомителната агенция коментира, че честият транзит на бойни кораби през стратегическия морски коридор безпокои Китай.Преминаването на американските кораби вероятно ще бъде възприето от Тайван като знак на подкрепа от правителството на президента на САЩ Доналд Тръмп на фона на напрежението между острова и Пекин.Китай разглежда Тайван като изконна китайска територия и не изключва използване на сила за връщане на контрола.Министерството на отбраната на Тайван обяви в съобщение, че корабите се придвижват в северна посока през протока, който разделя Тайван от континенталната част на Китай. Ведомството пояснява, че преминаването им е в съответствие с нормите. Отбелязва се, че Тайван следи отблизо операцията за \"гарантиране на безопасността в моретата и регионалната стабилност\".През миналата година САЩ на три пъти изпратиха бойни кораби в протока.Вашингтон - нещо, което не е правено от повече от 10 г.В Пекин китайското външно министерство заяви, че Китай следи отблизо американските бойни кораби и изрази безпокойството си. Китай призовава Вашингтон да се придържа към принципа \"един Китай\".Вчера Китай изпрати няколко бомбардировача в региона.", "date": "2019.01.25", "title": "САЩ изпратиха бойни кораби в Тайванския проток"}
{"url": "https://news.bg/int-politics/naselenieto-na-germaniya-stigna-rekordnite-83-mln-zaradi-migrantite.html", "text": "Населението на Германия през миналата година е достигнало рекордно равнище от 83 млн. души заради положителната нетна миграция, която лесно компенсира хроничната слаба раждаемост на коренното германско население, съобщиха от германската статистическа служба, цитирани от \"Ройтерс\".Предварителната оценка за 2018 г. се сравнява с 82,8 млн. души през 2017 г.Най-гъсто населената страна в Европейския съюз, която се радва на икономически растеж в продължение на девет последователни години, отчита нетна миграция от около 380 000 души през 2018 г., показват данните, докато дефицитът на ражданията - излишъкът от смъртни случаи над ражданията - се оценява на между 150 000 и 180 000 души.\"Въпреки нарастващото население, демографското застаряване напредва\", посочиха от статистиката.Процентът на нетната миграция е най-ниският от 2012 г. и рязко намалява от 2015 г., когато в Германия пристигнаха около 1 млн. мигранти, повечето мюсюлмани.Германия също така всяка година привлича хиляди млади хора от други европейски страни, които отиват там да учат или да работят.Демографията е спорен въпрос в Германия, където много селски райони се борят с намаляващо население.Като контраст на това, много големи градове процъфтяват, с което поскъпват цените на недвижимите имоти и наемите.Статистическата служба очаква населението да се свие до 79 млн. души към 2030 г., когато хората на възраст над 65 години ще съставляват 28 процента от населението.", "date": "2019.01.25", "title": "Населението на Германия стигна рекордните 83 млн. (заради мигрантите)"}
{"url": "https://news.bg/politics/siderov-vidya-dalgata-raka-na-gerb-v-patriotichnite-igri.html", "text": "Дългата ръка на ГЕРБ видя лидерът на партия \"Атака\" Волен Сидеров при търканията в патриотичната коалиция.ГЕРБ като че ли имат полза от това да не сме единни, коментира той в кулоарите на парламента. Или поне такова му било усещането.Медиите били насочвани да се занимават с темата ще има ли коалиционен съвет и дали трите формации ще се явят заедно на изборите. Хората не лягат и не стават с този въпрос, каза още Сидеров, според когото темата се повдигала изкуствено.Вчера го питали , а той обяснявал, че никой не го е канил, а медиите дебнели патриотите за коментар след поредните разговори.След разследване на ТВ Алфа станало ясно, че депутати от НФСБ и ВМРО подшушнали на медиите за такава среща. Каква е тази игра не мога да кажа, недоумява лидерът на националистите. Не е много здрава обстановката, но няма нищо фатално, подчерта Сидеров.Припомняме, скандалите в \"малката коалиция\" са в няколко нюанса. Единият е по отношение на номинациите за евроизборите. На 22 януари  за още един мандат в ЕП.На следващия ден - 23 януари, от Националния изпълнителен комитет на НФСБ обявиха, че  за Европейски парламент. Те искаха от ръководството на ВМРО адекватно обяснение за медийни изяви.Втората нишка е отношенията между лидерите. На 18 януари Валери , тъй като двамата не се виждат на заседания на парламентарната група на ОП. От , че такова заседание е провалено не заради тях, а заради отсъствието на депутатите от НФСБ. Съответно от .Напрежението и неяснотата в малката коалиция тлеят от месеци. До момента не е ясно кой е председател на парламентарната им група, след като от  Волен Сидеров още през есента на миналата година.В конфликта Сидеров - Симеонов от лятото лидерът на ВМРО Красимир , по собствените му думи.След връщането на Валери Симеонов в парламента (след като подаде дългоочаквана оставка от вицепремиерския пост), се очакваше назряване на нов конфликт. При важното гласуване от депутатите за мандат на правителството за преговори с правителството на САЩ за закупуване на нови изтребителите за българските , а НФСБ и .", "date": "2019.01.25", "title": "Сидеров видя дългата ръка на ГЕРБ в патриотичните игри"}
{"url": "https://news.bg/world/talibanite-s-golyama-otstapka-kam-sasht.html", "text": "Талибаните са обещали на САЩ да се забранят международните терористични организации в Афганистан, съобщават световни агенции.Това е договорено по време на преговорите между представители на талибаните и САЩ. Тази договореност е голям отстъпка, тъй като Вашингтон се тревожи, че страната отново ще се превърне в убежище на терористи.Двете страни преговаряха в продължение на четири дни.Източници от талибанското движение разкриха, че Абдул Гани Барадар, бившият номер две в движението, който наскоро беше освободен от пакистанските власти, ще ръководи преговорите с американците в Доха.Залмай Халилзад, специалният посланик на САЩ за Афганистан, е настоявал за сключване на предварително споразумение, което ще открие пътя за участие на афганистанското правителство в преговорите.Американските преговарящи искат да получат уверения от талибаните, че след сключването на мирно споразумение, на джихадистите от \"Ал Кайда\" и ДАЕШ (\"Ислямска държава\") няма да им се позволи да организират терористични атаки срещу Запада.Осама бин Ладен прекара голяма част от 90-те г. на миналия век в Афганистан като гост на талибаните.Сега талибаните са се съгласили да дадат подобни гаранции, пише вестник \"Уолстрийт джърнъл\", въпреки че някои високопоставени представители биха възприели решението като обединяване на силите с Вашингтон срещу \"Ал Кайда\".По време на разговорите през тази седмица талибаните настояваха за изтегляне на американските войски от Афганистан, а Вашингтон призоваваше за спиране на огъня.", "date": "2019.01.25", "title": "Талибаните с голяма отстъпка към САЩ"}
{"url": "https://news.bg/politics/neno-dimov-ne-si-dava-ostavkata.html", "text": "Екоминистърът Нено Димов не си дава оставката.Поканен съм от Обединени патриоти в частност от ВМРО, за да изпълнявам предизборна програма, за която са гласували няколко стотин хиляди души, заяви в кулоарите на парламента Димов.Министърът даде за пример, че само от обжалвания и спирания на инвестиционни проекти в страната всеки ден се губят по 1 млн. лева. Не мисля, че 1 млн. лева са малко пари на ден за повишаване на доходите, подчерта Димов. Тези пари можело да идат за пенсии и здравеопазване.Припомняме, оставката на министъра на околната среда и водите Нено Димов бе поискана още на 7 август 2017 г. Тогава имаше . Според премиера Бойко Борисов от МОСВ умишлено са смесили съдържанието на съществуващ нормативен документ и бъдеща заповед за обявяването на защитена зона \"Комплекс Калиакра\", с което са предизвикали протестите.На 20 септември 2017 г.  върху промените в Закона за околната среда.На . В отворено писмо до премиера Борисов от коалицията \"Да спасим Кресненското дефиле\" заявиха, че служители на МОСВ са извели невярна информация и снимки за проведена официална среща между представители на коалицията \"Да спасим Кресненското дефиле\" и представители на Европейската комисия.След кратък отдих на  на протест пред ековедомството. Те за това, че казал, че няма проблем със замърсяване на водата в региона на Босилеград. със съдържание на тежки метали, които попадат в притоците на местната река. От нея тежките метали отиват в река Струма.На следващия ден - 17 януари, и . Повод за искането им е решението на Върховния административен съд за Пирин.Мотивът за исканата от \"Демократична България\" оставка е, че съзнателното заблуждаваше българското общество по казуса Пирин, както и заради цялостната му работа като министър.Точно седмица след това - на 24 януари, представители на Световния фонд за дивата природа -  заради политиката на МОСВ спрямо Национален парк \"Пирин\" и Натура 2000.", "date": "2019.01.25", "title": "Нено Димов не си дава оставката"}
{"url": "https://news.bg/int-politics/intsidentat-venetsuela.html", "text": "Напрежението във Венецуела се засили, след като председателят на Народното събрание Хуан  и се обяви срещу избрания президент Никола Мадуро, пишат \"Анадолу\" в своя статия.В сряда САЩ признаха Гуайдо за временен президент, отбелязвайки значителна ескалация на продължаващата вражда между Вашингтон и Венецуела. Мадуро от своя страна отхвърли решението на президента на САЩ Доналд Тръмп и заяви, че страната му , като дава на американските дипломати 72 часа да напуснат страната.Южноамериканската държава Венецуела, която има 32-милионно население, през последните години е арена на протести и икономически проблеми, а отношенията й със САЩ са напрегнати още от времето на бившия президент Уго Чавес.В богатата на петрол страна, опозицията определя победата на Мадуро на изборите като нелегитимна и иска нови избори, докато получават подкрепа от Вашингтон.Обобщението на ситуацията във Венецуела е следното:Историческа основа на напрежението Венецуела-САЩКогато Чавес, който е приел популистки и социалистически политики, е избран за президент през 1999 г., отношенията започват да се влошават с Вашингтон. Чавес се фокусира върху социалистическа политика с приходи на национализираната петролна компания на Венецуела, един от най-важните производители на петрол в света.Чавес е критикуван от САЩ за политиката му за продажба на петрол на Куба, развитие на добри отношения с Иран, закупуване на оръжие от Русия и национализация на енергийните и телекомуникационните компании. Преди смъртта си през 2013 г. Чавес назначава тогавашния вицепрезидент Никола Мадуро за свой наследник. Мадуро заема поста след победа на избори и отношенията с Вашингтон остават напрегнати.Мадуро идва на властЗдравето на Чавес се влошава, след като през 2011 г. му е поставена диагноза рак. Чавес номинира Мадуро (който първоначално е синдикален лидер, след това става министър на външните работи, а по-късно вицепрезидент) за президент и му предава някои от своите правомощия.На изборите, проведени през април, след смъртта на Чавес през 2013 г., Мадуро обещава да запази социалистическа революция на Чавес и получава 50,8% от гласовете, което го превръща в новият лидер на нацията. Мадуро печели президентските избори през май 2018 г. с 68% от гласовете.Инцидентите в мандата на МадуроПрез 2014 г. започват демонстрации по въпросите на сигурността в западните градове Тачира и Мерида. Протестите достигат до столицата Каракас и се превръщат в антиправителствени демонстрации.Правителствените сили, които обвиняват противниците си в опита за преврат, се намесват и в резултатът е 28 души загинали.Позовавайки се на икономическата ситуация в страната като причина, опозицията отново организира демонстрации през септември 2016 г. Те призовават Мадуро да подаде оставка, намират го отговорен за икономическата криза.През 2017 г. Венецуела отново е засегната от протестите през април и юни. Много хора са убити по време на сблъсъци между силите за сигурност и протестиращите, които призовават за предсрочни избори.Икономическата криза се превръща в политическа кризаВенецуелската икономика започна да има проблеми най-вече след спада на цените на петрола през 2014 г. Страната, която събира 95% от приходите си от износа и продажби на петрол, започна да се затруднява по отношение на износа с намаляването на цените на петрола.Венецуелската валута боливар претърпя екстремно обезценяване поради високата инфлация и цените на стоките се повишиха поради недостиг. Това е основната причина за протестите на опозицията.Политиката на САЩ към ВенецуелаОт мандата на Обама САЩ определят Мадуро като \"диктатор\" и налагат санкции на страната. Разкрито е, че служители от администрацията на Тръмп тайно се срещат с венецуелската опозиции много пъти от есента на 2017 г. и обсъждат съвместни действия с някои бивши командири в армията.След разкритието бе съобщено, че американската администрация, която в миналото е подкрепяла преврати в страни от Латинска Америка, \"се отказа\" от възможен преврат във Венецуела.Причината за това е, че макар много латиноамерикански страни да не подкрепят Мадуро, то подкрепян от САЩ преврат вероятно ще предизвика реакции в региона.Исканията на опозицията във ВенецуелаВенецуелската опозиция твърди, че Мадуро няма легитимност и иска той да напусне поста. Опозицията твърди, че изборите са фалшифицирани, оспорва резултатите и призовава за предсрочни избори. Гуайдо иска да бъде президент до провеждането на нови избори.Отговорът на МадуроМадуро подчертава, че в неговата страна има опит за преврат с подкрепата на САЩ. Мадуро предупреждава опозицията: \"Не се доверявайте на САЩ. Те нямат приятели, а интереси. САЩ отворили ноктите си за петрола и богатството на Венецуела.\"Позицията на другите страни от АмерикаСтраните - включително САЩ, Канада, Колумбия, Перу, Еквадор, Парагвай, Бразилия, Чили, Панама, Аржентина, Коста Рика и Гватемала, открито подкрепят Гуайдо за временен президент.Боливия, Мексико и Куба продължават да подкрепят правителството на Мадуро.Реакцията на страните по светаЕвропейските страни призовават за \"политически преход\" и \"избори\" във Венецуела. Великобритания, Франция, Германия, Дания и Косово обявяват подкрепа за Гуайдо.Китай, Русия и Турция изразяват подкрепа за Мадуро.Подходът на международните медииМеждународните медии отразяват широко антиправителствените протести във Венецуела през последните години. Съсредоточени са главно върху икономическите проблеми в страната.Новината за самопровъзгласяването на Гуайдо за действащ президент е широко отразена от международните медии. Президент Мадуро и неговите поддръжници не получават същото отразявана, или много малко такова.Някои от най-значимите интервенции на САЩ в Латинска Америка, представени от АП.1846: Съединените щати нахлуват в Мексико и превземат Мексико сити през 1847 г. Мирният договор на следващата година дава на САЩ повече от половината от територията на Мексико - сега това е по-голямата част от западните щати.1903: САЩ създава панамската независимост от Колумбия и придобива суверенни права над зоната, където Панамският канал свързва Атлантическия и Тихия океан.1903: Куба и САЩ подписват договор, който позволява почти пълен контрол на САЩ върху кубинските дела. САЩ създават военноморска база в залива Гуантанамо.Американските морски пехотинци многократно се намесват в Централна Америка и Карибите през първата четвърт на 20-ти век, често за да защитят американските бизнес интереси в моменти на политическа нестабилност.1914: Американските войски заемат мексиканското пристанище Веракруз в продължение на седем месеца в опит да въздействат върху развитието на мексиканската революция.1954: Гватемалският президент Якобо Арбенз е свален с преврат, подкрепен от ЦРУ.1961: Подкрепеното от САЩ нахлуване в \"Залива на прасета\" не успява да свали кубинския лидер Фидел Кастро, подкрепен от СССР, но Вашингтон продължава да прави опити да убие Кастро и да смени правителството му.1964: Левият президент Жоао Гуларт от Бразилия е свален с преврат подкрепен от САЩ, който поставя военно правителство, до 80-те години на миналия век.1965: САЩ дебаркират в Доминиканската република и участват в гражданска война.70-те години на миналия век: Аржентина, Чили и съюзнически южноамерикански държави започват брутална кампания с репресии и убийства, целящи възпиране на леви заплахи, известни като операция \"Кондор\", често с подкрепата на САЩ.80-те години на миналия век: администрацията на Рейгън подкрепя антикомунистическите сили Контра срещу сандинисткото правителство на Никарагуа и подкрепя салвадорското правителство срещу бунтовниците от левицата ФМЛН.1983: САЩ нахлуват на Карибския остров Гренада, след като обвиняват правителството в съюз с комунистическа Куба.1989: САЩ нахлуват в Панама, за да свалят от власт Мануел Нориега.1994: Започва американска инвазия в Хаити, за да се премахне военният режим, установен с преврат от 1991 г., който сваля президента Жан-Бертран Аристид. Нахлуването възстановява Аристид на власт.2002: Президентът на Венецуела Уго Чавес е свален от длъжност за два дни, преди да си върне властта. Той и неговите съюзници обвиняват САЩ в мълчалива подкрепа за опита за преврат.2009: Президентът на Хондурас Мануел Селая е свален от военните. САЩ са обвинени за влошаваща се ситуация поради недостатъчно осъждане на преврата.", "date": "2019.01.25", "title": "Инцидентът Венецуела"}
{"url": "https://news.bg/crime/mitnicharite-na-malko-tarnovo-hvanaha-60-000-lv-nedeklarirana-valuta.html", "text": "Митническите служители на пункт \"Малко Търново\" намериха недекларирана валута на обща стойност 60 000 лева.Сумата била в различни валути - 25 900 евро и 4 000 щатски долара. Парите били в ръчна чанта на пътничка в лек автомобил, информират от Агенция \"Митници\".Валутата е хваната на 22 януари, вторник, когато автомобил с чуждестранна регистрация пристигнал на митническия пункт на влизане в страната от Турция.Шофьорът на колата и неговата спътничка заявили пред митничарите, че не внасят нищо за деклариране. Последвала обаче проверка, при която в ръчна чанта на жената униформените открили между лични вещи недекларирани 25 900 евро в купюри по 100, 200 и 500 евро и 4 000 щатски долара в купюри по 100 долара.Контрабандната валута е с обща левова равностойност 57 542 лева. Парите са иззети.Нарушителката е гражданка на Турция с разрешение за постоянно пребиваване в България. Спрямо нея е съставен акт за нарушение на Валутния закон.", "date": "2019.01.25", "title": "Митничарите на \"Малко Търново\" хванаха 60 000 лв. недекларирана валута"}
{"url": "https://news.bg/crime/spipaha-2-000-l-nelegalno-gorivo-do-kraypaten-restorant.html", "text": "Служители на родните митници откриха малко над 2 000 литра нелегално гориво в крайпътна постройка, разположена до отбивката на главния път между Сливен и Бургас.Контрабандната стока е намерена на 23 януари, сряда. Тогава екипи на мобилните митнически групи извършвала проверка във вътрешно помещение на малка постройка. Там те намерили 122 пластмасови съда с различна вместимост, съдържащи общо 2 005 литра енергиен продукт с характеристики на дизелово гориво.Проверяваните лица не са представили документи за платен акциз в рамките на проверката.Горивото е задържано. Взети са проби за лабораторен анализ. Работата по случая продължава.", "date": "2019.01.25", "title": "Спипаха 2 000 л нелегално гориво до крайпътен ресторант"}
{"url": "https://news.bg/disasters/prognozirat-trevozhen-rast-na-so2-v-atmosferata-prez-2019-a.html", "text": "Равнището на затоплящия климата въглероден диоксид (CO2) в атмосферата се прогнозира да нарасне с почти рекордни стойности през 2019 г., съобщават от британската метеорологична служба, цитирани от в. \"Гардиън\".Увеличението се подхранва от продължаващото изгаряне на изкопаеми горива и унищожаването на горите, като ще бъде особено високо през 2019 г. заради очакваното завръщане на подобни на Ел Ниньо условия. Това естествено изменение на климата предизвиква топли и сухи условия в тропиците, което означава, че растежът на растенията, които изсмукват СО2 от атмосферата, е ограничен.Равнищата на парниковия газ не са били толкова високи, колкото днес в продължение на 3-5 млн. години, когато глобалната температура е била 2-3 градуса по Целзий по висока, а морското равнище е с 10-20 метра по-високо. Действията в областта на климата трябва да бъдат увеличени пет пъти, за да се ограничи затоплянето до 1,5 градуса над равнищата от прединдустриалната епоха, което съветват от междуправителствената експертна група по климатичните промени към ООН. Но последните четири години бяха най-горещите откакто се водят надеждни измервания, а глобалните емисии на газове с парников ефект отново се покачват след кратка пауза.\"Поглеждайки месечните данни, това е сякаш можете да видите \"дишането\" на планетата, след като нивата СО2 падат и нарастват със сезонния цикъл на растежа на растенията и умирането им в северното полукълбо\", казва проф. Ричард Бетс от британската метеорологична служба, допълвайки: \"Графиката е красива, но също така и ярко напомняне за човешкото въздействие върху климата. Всяка година СО2 е по-висок от миналата и това ще продължи да се случва, докато хората не спрат да добавят СО2 в атмосферата.\"\"Тази новина е тревожна и завладяваща\", изтъква проф. Ник Осъл от Университета в Ланкастър, допълвайки: \"Това представлява призив за иновации с бързи и радикални отговори, за да се компенсират тези нарастващи емисии.\"Той заяви, че намаляването на използването на изкопаеми горива, на обезлесяването и на емисиите от добитъка са необходими, посочвайки: \"Това е огромно предизвикателство, но са налице истински възможности да се постигне въздействие на индивидуално и глобално равнище.\"Британската метеорологична служба има добра история на прогнозиране на глобалните равнища на СО2, като прогнозира, че средният ръст през 2019 г. ще бъде 2,75 частици на милион. Това би го поставило сред най-високите годишни повишения през 62-те години, откакто са започнали надеждните измервания.Само години със силно влияние на метеорологичния феномен Ел Ниньо - 1998 и 2016 г., вероятно ще бъдат по-високи. Увеличението през 2016 г. е било 3,39 частици на милион. През десетилетието след първото измерване на хавайския вулкан Мауна Лоа през 1956 г. годишният ръст е бил по-малко от 0,9 частици на милион на година.", "date": "2019.01.25", "title": "Прогнозират тревожен ръст на СО2 в атмосферата през 2019-а"}
{"url": "https://news.bg/world/gartsiya-prizna-republika-severna-makedoniya.html", "text": "Парламентът на Гърция ратифицира Преспанското споразумение с Македония, съобщават световни агенции.Споразумението предвижда промяна на името на македонската държава на Република Северна Македония. С този акт се слага край на 28-годишен спор на Балканите между двете държави.След бурни тридневни дебати гръцките депутати ратифицираха спорната сделка. 153 депутати в 300-местния парламент гласуваха за ратифициране на договора. 146 законодателите гласуваха \"против\". Един депутат се въздържа.  Съгласно регламента за ратифицирането на споразумението беше необходимо просто мнозинство от 151 депутати.Управляващата партия СИРИЗА има 145 депутати в 300-местния парламент, което означава, че осем независими депутати са подкрепили правителството.Опозиционните партии не промениха позицията си и гласуваха против сделката, тъй като нарушава основните закони на Гърция.Лидерът на центристката партия \"То Потами\" Ставрос Теодоракис е гласувал в подкрепа на споразумението.Председателят на парламента Никос Вуцис определи гласуването като \"историческо\". Той разкри, че дебатите са продължили повече от 38 часа - най-продължителните в съвременната история на Гърция. Дебатът е бил по-продължителен дори и от разискванията за международните спасителни програми, пише \"Катимерини\".Премиерът Алексис Ципрас изразиГръцката опозиция се закани да Брюксел съобщи, чеГенералният секретар на НАТО Йенс Столтенберг приветства ратифицирането на Преспанското споразумение.Премиерът на Северна Македония Зоран Заев пък обяви историческа победа.Македония ратифицира Споразумението беше подписано край граничното Преспанско езеро от Сделката открива пътя на Северна Македония към НАТО и ЕС. Дебатът и гласуването в парламента се проведоха на фона на протести срещу споразумението в редица гръцки градове. Дъждът провали плановете за големи протести.Социологически проучвания в Гърция през последните дни показват, че повече от 60% от гърците са против споразумението с Македония, а около 30% го подкрепят.", "date": "2019.01.25", "title": "Гърция призна Република Северна Македония"}
{"url": "https://news.bg/health/farmatsevtite-obmislyat-protest-zaradi-verifikatsiyata.html", "text": "Фармацевтите може да обявят протест. Това стана ясно от думите на магистър-фармацевт Антон Вълев - председател на Националната аптечна камара пред БНР.Причината е, че 80% от аптеките не са готови за процеса на верификация, чийто краен срок 9 февруари. Срокът е ултимативен - не може да бъде отложен или оменен. България е подписала съответното споразумение, без да се интересува дали аптеките у нас ще могат да го изпълнят и какво ще им коства.Според фармацевтите фактическото изпълнение (на поставените условия - б.р.) е невъзможно. Нужни са и промени в закона, например да се определи кой орган контролира и какви са санкциите при неизпълнение на верификацията.Фармацевтите в България са оставени сами да се оправят в задължението си да се включат в нови системи, каза Вълев.Той даде пример, че други държави кандидатстват за средства от еврофондове, за да подпомогнат аптеките. Има страни в Европа (Белгия, например), където процесът на верификация е замразен, докато не се намери финансиране, а такова се търси чрез еврофондове. Концепцията на верификацията дава възможност да проследим един медикамент от завода до пациента. За да се случи това, производителите означават всяка кутийка (дори с едно и също лекарство) с уникален код. Това се смята за ефективна мярка в борбата с разпространението и търговията с фалшиви медикаменти.Замисълът е добър, но у нас и това изпълнение се побългарява, смята Вълев. Години наред  у нас е много грешна. И това доведе до изчерпването на финансовия ресурс на аптеките.Навсякъде по света аптеките и търговците на едро са в една самостоятелна система за лекарствоснабдяване, която няма нищо общо с производителите. В България аптеките се \"вързаха\" като придатък на производителите. И винаги, когато някой се опита да води популистка социална политика, вместо да намали цената на производителя, ако тя е висока, той свива маржа на аптеката.В момента аптеките не могат да въведат нито една нова система, защото нямат средства.На конференция тази седмица в София присъства изпълнителният директор на Европейската организация за верификация Андреас Уолтър. По негова информация Белгия Франция, Великобритания, Норвегия, Полша, Словакия, Чехия, Унгария дори не са подписали споразумението за присъединяване към общия процес на верификация, каза Велев.България е една от първите четири държави, подписали споразумението още през 2016 г., когато още никой нямаше идея как ще изглежда системата, заяви председател на Националната аптечна камара.По думите му в страната аптеките работят с 4,5 пъти по-малък марж, отколкото в Западна Европа. Държавата не осигурява финансиране за верификацията.Според Велев трябва да се инвестират 1500-1700 лв. на гише. \"Нужен е сигурен интернет достъп. Поскъпна и аптечния софтуер, с който работим. Допълнително трябва да верифицираме всяка една опаковка, което освен че ще забави търговията и пациента, но може да се наложи да се увеличи персонала - допълнителни разходи за заплати, осигровки... Всичко това може да доведе до затваряне и до фалит на аптеки, особено в малки населени места в Родопите или Северозападна България, където има възрастно и бедно население\", допълни Антон Велев.Според публичната информация, едва 18% от аптеките в България вече са се свързали. \"Колегите не са съгласни да отделят допълнително средства, защото държавата не е предвидила. Нужни са по-специални 2D четци (300-600 лв.), нямаше централизирана процедура, та да се свали цената. Прилича на ситуацията, когато се вкарва един регламент и обслужващи фирми ще спечелят добре, заради голямото търсене\", допълни Антон Велев.", "date": "2019.01.25", "title": "Фармацевтите обмислят протест заради верификацията"}
{"url": "https://news.bg/regions/nepodgotveni-za-zimata-koli-blokiraha-patya-kam-pamporovo.html", "text": "Закъсали автомобили блокираха пътя към Пампорово, предаде Нова телевизия. Причината е, че много туристи са тръгнали към планината без вериги. Някои от шофьорите дори не знаеха как да сложат веригите.В задръстването са се оказали и самите снегорини, които трябва да почистват пътя. Тяхната работа е затруднена от обилния снеговалеж в района.Припомняме, вече втори ден  от снега със специализиран роторен снегорин.Мобилизираният състав от 101-ви Алпийски полк на Сухопътните войски съветва шофьорите да не поемат към планината неподготвени.", "date": "2019.01.25", "title": "Неподготвени за зимата коли блокираха пътя към Пампорово"}
{"url": "https://news.bg/int-politics/irlandskata-armiya-mozhe-da-se-razpolozhi-po-granitsata-ako-brekzit-se-obarka.html", "text": "Ирландският премиер Лео Варадкар обясни, че е възможно на границата със Северна Ирландия да се наложи да бъдат разположени войници, ако Брекзит се обърка, съобщава \"Ройтерс\".В най-лошия случай, твърда граница може да \"включи хора в униформи и може да включва необходимостта, например, за камери, физическа инфраструктура, евентуално присъствие на полицията или присъствие на армията, за да я подкрепят\", каза Варадкар.\"Проблемът с това, в контекста на ирландската политика и история е, че тези неща стават мишени\", допълва той.Ирландия заяви, че ще бъде трудно да избегне налагането на твърда граница на Северна Ирландия, ако Обединеното кралство се излезе от ЕС без споразумение.Отворената граница е наследство от споразумението \"Добрият петък\" от 1998 г., което сложи край на сблъсъците между северните проанглийските юнионисти и националистите, които подкрепят обединена Ирландия.\"\"Добрият петък\" или \"Споразумението от Белфаст\" беше формулирано въз основа на предположението, че и двете страни са част от ЕС. Това не беше само от икономическа, но и от политическа гледна точка във връзка с националистическите стремежи\", коментира през 2017 година бившият британски премиер Тони Блеър.", "date": "2019.01.25", "title": "Ирландската армия може да се разположи по границата, ако Брекзит се обърка"}
{"url": "https://news.bg/politics/karanikolov-prodalzhava-dialoga-po-zakona-za-gorivata.html", "text": "Диалогът със секторните организации ще продължи. Идната седмица ще има извънредно заседание на ресорната парламентарна комисия.Това стана ясно на брифинг в Министерство на икономиката след среща на Национално сдружение на търговците и превозвачите на горива (НСТПГ) с министъра на икономиката във връзка с публикуваната декларация от тяхна страна.Симо Симов от Национално сдружение на търговците и превозвачите на горива посочи, че Народното събрание трябва да приеме решението на Министерския съвет и да отложи Закона за горивата за следващите шест месеца. Законът трябва да бъде полезен и за икономиката и потребителите, поиска Симов.Той настоява още малките търговци на горива да се отчитат на НАП на всеки седем секунди, както и за криминализиране нелегалната търговия с горива по подобие на Полша - 25 години наказание.Караниколов изтъкна, че до настоящия момент има конкретни предложения за корекция и промяна на Закона за горивата, който трябва да влезе в сила. Изпратени са писма до всички заинтересовани страни и са получени отговори.Всички страни са стигнали до извода, че трябва да има закон. \"Този, който не се е регистрирал, означава, \", подчерта той и посочи, че през следващата седмица се очаква да бъдат направени срещи с другите заинтересовани страни.\"Всеки, който иска да има работещ закон, трябва да направи компромис\", призова икономическият министър.Караниколов апелира Народното събрание към момента да бъде отложено прилагането на Закона за горивата, за да бъдат обсъдени всички конкретни предложения.\"Колкото по-бързо направим предложенията и стигнем до решения, толкова по-бързо ще имаме готови текстове и закон\", уточни той и допълни, че е осигурена политическа подкрепа от \"Атака\" и НФСБ.Нормални хора сме и трябва да има диалог - това е разковничето, повтори Караниколов. Той определи проведената среща като изключително положителна и ползотворна.Министерство на икономиката стои зад предложението, което направи Министерския съвет, увери Караниколов и припомни, че наредбата по закона вече е готова.Припомняме, на  въвеждането на промени в Закона за горивата.На следващия ден  между премиера Бойко Борисов с ръководствата на Камарата на строителите и на Минно-геоложката камара за Закона за горивата за отлагане на въвеждането на новоприетия Закон с 6 месеца.В отговор на тази среща от Националното сдружение на търговците и превозвачите на горива заявиха, че никой не е потърсил тяхното мнение за Закона за горивата и в. Името на този закон е Закон за административното регулиране на икономическите дейности, свързани с нефт и продукти от нефтен произход.", "date": "2019.01.25", "title": "Караниколов продължава диалога по закона за горивата"}
{"url": "https://news.bg/world/rusiya-kam-sasht-otkazhete-se-ot-planovete-za-razpolagane-na-raketi-v-kosmosa.html", "text": "Министерството на външните работи на Русия призова САЩ да се откажат от безотговорните си планове за разполагане на система за противоракетна отбрана в космоса. Москва предупреждава, че това води до риск от отприщване на въоръжена надпревара, информира \"Ройтерс\".Ведомството отбелязва в съобщение, че плановете изглежда са опит за възраждане на така наречената програма \"Междузвездни войни\" или Инициатива за стратегическа отбрана на САЩ, която беше обявена за първи път през 80-те г. на миналия век от тогавашния президент Роналд Рейгън.Москва пояснява, че е \"дълбоко обезпокоена\" от плановете на САЩ, тъй като тълкува инициативата като потвърждение, че Вашингтон възнамерява да използва космоса за военни цели в близко бъдеще.През миналата седмица Пентагонът публикува , който предлага да се проучи възможността за разполагане на прехващачи на балистични ракети в космическото пространство.", "date": "2019.01.25", "title": "Русия към САЩ: Откажете се от плановете за разполагане на ракети в космоса"}
{"url": "https://news.bg/world/obvineniyata-sreshtu-rodzhar-stoun-ne-sa-svarzani-s-tramp-kategorichen-beliyat-dom.html", "text": "Говорителят на Белия дом Сара Сандърс заяви, че повдигнатите обвинения срещу Роджър Стоун нямат нищо общо с президента Доналд Тръмп.\"Това няма нищо общо с президента и със сигурност няма нищо общо с Белия дом\", отговори тя пред Си Ен Ен.Това е първата реакция на американската администрация след задържането на дългогодишния съветник на американския лидер.По-рано днес Стоун беше арестуван от ФБР във Флорида в присъствието на журналисти на Си Ен Ен. Вчера прокуратурата му е повдигнала седем обвинения, включително в лъжесвидетелстване, оказване на влияние върху свидетел и възпрепятстване на правосъдието.Грант Смит, адвокатът на Стоун, коментира, че клиентът му е \"оправдан\" от факта, че в обвинителния акт не се споменава, че е бил в сговор с Русия.", "date": "2019.01.25", "title": "Обвиненията срещу Роджър Стоун не са свързани с Тръмп, категоричен Белият дом"}
{"url": "https://news.bg/energy/ministar-petkova-obyasni-pred-mvf-dokade-sme-stignali-s-proekta-belene.html", "text": "България не е готова да замени въглищните централи с друг тип производители. Това заяви министърът на енергетиката Теменужка Петкова на среща с представители на Международния валутен фонд.Тя изтъкна стратегическото значение на ТЕЦ-овете за енергийната сигурност и конкурентоспособността на икономиката и посочи, че произведената от тези базови мощности електроенергия представлява над 40% от цялата електроенергия в страната, като през зимата този процент достига до 60.Според нея непрекъснатото поскъпване на въглеродните емисии е сериозно предизвикателство пред работата на тези централи. В рамките на 2018 г. цените са нараснали от 8 до 22 евро/тон, посочи тя.В рамките на разговора енергийният министър подчерта, че в управленската програма на българското правителство са залегнали основните приоритети на ЕС в областта на енергетиката- сигурност на снабдяването и диверсификация на източниците и маршрутите.За целта правителството работи активно по няколко проекта за разнообразяване на енергийните източници и осигуряване на конкурентни условия в цяла Югоизточна Европа.Предстои стартът на изграждането на , посочи Петкова и допълни, че тази връзка ще даде възможност за алтернативни доставки от каспийския регион. Министърът не пропусна да спомене и предстоящото участие на страната ни в проекта за изграждане на терминал за втечнен природен газ край Александруполис, както и търсенето на природен газ в черноморския шелф.По отношение на проекта АЕЦ \"Белене\" министър Петкова разясни пред представителите на МВФ основните етапи на процедурата за избор на стратегически инвеститор, която се очаква да бъде обявена през февруари.Българската държава разполага с площадка за централата, оборудване, лицензи, изтъкна тя и изброи компаниите, които до момента са проявили интерес към проекта - китайската CNNC, Корейската хидроатомна корпорация, френската \"Фраматом\", както и американската \"Дженерал електрик\", която би могла да е инженер на проекта и доставчик на турбините и трансформаторите.Енергийният министър представи и напредъка относно либерализацията на електроенергийния пазар в страната. Създаването на Българската независима енергийна борса през 2015 г. и включването на различни сегменти за търговия осигуряват широки възможности за пазарна реализация на произведената електроенергия, подчерта Петкова.", "date": "2019.01.25", "title": "Министър Петкова обясни пред МВФ, докъде сме стигнали с проекта \"Белене\""}
{"url": "https://news.bg/regions/vtori-den-voenni-otkopavat-smolyan.html", "text": "Втори ден военнослужещи от Сухопътните войски разчистват пътища на територията на област Смолян.От 06,30 часа днес военните със специализиран роторен снегорин разчистват основната пътна артерия Смолян - Пампорово - Стойките. До момента са почистени около 40 км от републиканската пътна мрежа.Припомняме, на 24 януари по заповед на министъра на отбраната Красимир Каракачанов и след искане от Областната управа на Смолян Поради продължаващите обилни снеговалежи действията на модула за действие при зимни условия ще продължат и през почините дни.", "date": "2019.01.25", "title": "Втори ден военни откопават Смолян"}
