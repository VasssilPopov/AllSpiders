{"url": "https://news.bg/int-economics/tramp-udrya-i-panamskiya-kanal.html", "text": "По-малко кораби от Китай и Съединените щати ще преминават през Панамския канал, ако напрежението в търговията между двата икономически гиганта ескалира, предупреждава Ройтерс.Все пак спадът може да бъде компенсиран от износа на соя от северна Бразилия или с увеличаването на танкерите с американски втечнен газ, каза ръководителят на организацията, която управлява водния път.Администрацията на президента на САЩ Доналд Тръмп подготвя списък за китайския внос, който ще бъде ударен от мита за $200 милиарда.Каналът, който пресича Панама, създава основен маршрут за корабоплаване между Атлантическия и Тихия океан. Той е основен източник на приходи за централноамериканската държава.Засиленото търсене на втечнен природен газ в страни като Япония и Мексико би могло да компенсира загубите от търговската война на Доналд Тръмп.", "date": "2018.09.14", "title": "Тръмп удря и Панамския канал"}
{"url": "https://news.bg/politics/krib-pishe-na-borisov-v-podkrepa-na-aleksandar-manolev.html", "text": "КРИБ изразяват подкрепа към действащия заместник-министър на икономиката Александър Манолев, който беше номиниран от премиера Бойко Борисов за нов транспортен министър.Това заявиха от КРИБ в отворено писмо до премиера Бойко Борисов подписано от изпълнителния директор Евгений Иванов.В него се подчертава, че съвместно с Манолев в качеството му на заместник-министър на икономиката са постигнали много добри резултати, благодарение на неговата експертна подготовка.От КРИБ са убедени, че той ще бъде много добър министър на транспорта, информационните технологии и съобщениятаТе считат, че премиерът не трябва да се поддава на натиск от съмнителни кръгове и групи, които нямат нищо общо с индустрията.Според КРИБ отстояването на политическите приоритети трябва да бъдат основна част на всяка голяма партия.Припомняме, че след  Радев, Московски и Нанков,  след Коалиционен съвет. и вицепремиера Валери Симеонов, Манолев помоли да бъде оттеглена номинацията му за транспортен министър.Причината са медийни публикации срещу него в \"една определена група\". В публикациите Александър Манолев вижда още координирана атака срещу себе си.\"Със скалъпени твърдения без никакви доказателства се опитват ясно да блокират работата ми в Министерство на транспорта\", обясни той.Според Манолев се атакува целият кабинет.", "date": "2018.09.14", "title": "КРИБ пише на Борисов в подкрепа на Александър Манолев"}
{"url": "https://news.bg/health/bez-upravitel-ostava-obshtinskata-bolnitsa-v-dupnitsa.html", "text": "Без управител остава общинската болница в Дупница, съобщи БНР.Причината е, че на поредния конкурс за директор досегашният шеф - д-р Михаил Кметски е показал недостатъчен резултат, за да запази поста си, според председателя на Общинския съвет Емил Гущеров. Д-р Кметски е бивш директор на Регионална здравна инспекция - Кюстендил.Дали ще има нов конкурс за избор на директор на общинската болница ще стане ясно на заседание на общинския съвет на 28 септември.За последните три години болницата бе ръководена от шестима управители. Въпреки кадровите промени, задълженията на лечебното заведение са около 2 милиона лева. От началото на 2018 година болницата се ръководи от прокурист.За пръв път обаче за първото шестмесечие на 2018 година здравното заведение е на печалба от около 170 хил. лева. Болницата е погасила 320 хил. лева от старите си задължения, каза прокуристът Мария Иванова.В болницата имаше съкращения - от 330 броят на работещите вече е около 220 души - медици и персонал. За да функционира медицинското заведение, е взет 1 милиона лева банков кредит, гарант по който е Общината.В Дупница има и частна болница и общинската трябва да съществува в условията на остра конкуренция с нея.Припомняме, Тимчев беше обвинен в това, че е . Оказа се, че бившият шеф на болницата в Дупница не е притежавал редовна диплома.Производството срещу него беше във връзка със сигнал от Агенция \"Медицински одит\" и председателя на Общински съвет - Дупница. В сигнала беше посочено, че временно назначеният за  представил в Агенцията по вписванията копие от диплома за завършено висше образование със специалност \"Здравен мениджмънт\". Проверка на МОН показала, че дипломата е фалшива.Росен Тимчев става директор на болницата в Дупница през март 2016 година. Според съда в периода от 29 февруари до 5 декември 2016 година Тимчев е упражнявал професия, свързана със здравеопазването на населението - Управител на МБАЛ \"Св. Иван Рилски\" ЕООД в Дупница, без да има съответна правоспособност.На 19 май 2016 година, когато именно Тимчев е директор на заведението, . След закриването на центъра Тимчев решил да направи бартер - дал два апарата за хемодиализа срещу ремонтирането на покрива на сградата на болницата. Документи обаче показват, че след сключването на договора ремонт на покрива не е правен. Междувременно апаратите са продадени на болницата в Троян.На 11 август 2017 г. стана ясно, че бившият шеф на болницата в Дупница -, след като разследване показа, че той има фалшива диплома. На 11 август 2017 г. Районният съд в Дупница одобри споразумение, постигнато между Районна прокуратура - Дупница и Росен Тимчев.По негово време - .", "date": "2018.09.14", "title": "Без управител остава общинската болница в Дупница"}
{"url": "https://news.bg/int-politics/7-pati-uvelichenie-na-migrantite-pristignali-po-susha-v-es.html", "text": "Около 18 000 нелегални мигранти са се добрали до Европа по суша през тази година, което е увеличение с повече от 7 пъти в сравнение със същия период през 2017 г., съобщиха от Международната организация по миграция, цитирани от \"Франс прес\".Най-популярният маршрут за мигрантите е от Турция за Гърция, като по него в Европа са пристигнали повече от 12 000 души по суша от януари до началото на септември.От останалите около 6000 мигранти, повечето са влезли в Европа през Сеута и Мелила, двата испански анклава в Северна Африка, граничещи с Мароко, като те са единствената сухопътна граница на Европейския съюз с Африка.Нарастването на пристигналите по суша мигранти съвпадна с намаляването на броя на хората, които се опитват да достигнат Европа по море, след като либийската брегова охрана засили патрулите в Средиземно море, опитвайки се да блокира плавателните съдове, превозващи мигранти.Според Международната организация по миграция около 74 500 мигранти са достигнали до Европа по море досега през 2018 г., в сравнение със 129 000 души през същия период на миналата година.\"Знаем, че веднага щом един маршрут бъде блокиран, ще се отвори друг\", посочва ръководителят на мисията на Международната организация по миграция в Турция Лудо Гвилава във връзка със скока в пристигналите по суша мигранти.Въпреки че ЕС рязко ограничи пристигналите мигранти след пика през 2015 г., Общността остава под огромен натиск да намали още повече броя на мигрантите.Председателят на Европейската комисия Жан-Клод Юнкер призова тази седмица за създаването на гранична и брегова сила в размер на 10 000 души в рамките на две години, която да ограничи миграцията.", "date": "2018.09.14", "title": "7 пъти увеличение на мигрантите, пристигнали  по суша в ЕС"}
{"url": "https://news.bg/int-politics/britantsite-obideni-ot-intervyuto-na-dvamata-rusnatsi-obvineni-za-skripal.html", "text": "Великобритания разкритикува интервюто с двамата руснаци, срещу които британските власти повдигнаха  на бившия руски шпионин Сергей Скрипал и дъщеря му Юлия в английския град Солсбъри през март, като посочи, че то е било \"обида за интелигентността на обществото\" и е \"дълбоко обидно\" за жертвите и близките им, съобщава \"Ройтерс\".\"Лъжите и фрапантните измислици в това интервю, дадено за финансирана от руската държава телевизия, са обида за интелигентността на обществото. По-важното е, че те са дълбоко обидни за жертвите на това ужасно нападение и техните близки\", изтъкна говорителят на британския премиер Тереза Мей пред журналисти.\"За съжаление, точно това и очаквахме... Полицията изложи много ясно доказателствата срещу тези двама мъже. Те са издирвани мъже, като ние сме предприели всички необходими стъпки, за да гарантираме, че те ще бъдат задържани и изправени пред правосъдието в Обединеното кралство, ако отново излязат извън територията на Русия\", допълни представителят на британското правителство.Вчера въпросните двама руснаци - Александър Петров и Руслан Боширов, дадоха интервю пред руската държавна англоезична телевизия RT, в което обявиха, че това са техните истински имена и те са били в Солсбъри по време на покушението срещу семейство Скрипал, но не за да ги убият, а за да разгледат местните туристически забележителности.", "date": "2018.09.14", "title": "Британците обидени от интервюто на двамата руснаци, обвинени за Скрипал"}
{"url": "https://news.bg/comments/viktor-orban-pred-bryukselskiya-sad.html", "text": "Във вторник Европейският парламент гласува решение за стартиране на наказателна процедура срещу Унгария въз основа на чл.7 от Договора за ЕС. 448 евродепутати подкрепиха доклада \"Саргентини\", който призовава Съвета на ЕС да констатира \"наличието на очевиден риск от тежко нарушение от страна на Унгария на ценностите, на които се основава Съюзът\". Ако Съветът на ЕС се произнесе единодушно в подкрепа на това становище, Унгария ще бъде лишена от право на глас при вземането на решения в Евросъюза.Мотивите на вносителите на доклада (пълния текст можете да прочетете ) са, че Европейският парламент е загрижен относно спазването от страна на Унгария на демократичните и европейските норми в следните области:(1) функционирането на конституционната и избирателната система;(2) независимостта на съдебните и на други институции, както и правата на съдиите;(3) корупцията и конфликтите на интереси;(4) правото на неприкосновеност на личния живот и защитата на данни;(5) свободата на изразяване;(6) академичната свобода;(7) свободата на религията;(8) свободата на сдружаване;(9) правото на равно третиране;(10) правата на лицата, които принадлежат към малцинства, включително ромите и евреите, и защитата от изказвания, изразяващи омраза към тези малцинства;(11) основните права на мигрантите, търсещите убежище лица и на бежанците;(12) икономическите и социалните права.От своя страна унгарският премиер Виктор Орбан твърди, че истинската причина за тази акция срещу страната му не е сред изброените, а е съвсем друга - нежеланието на Унгария да се подчини на волята Брюксел относно разселването на бежанци/мигранти от Близкия изток и Африка. Що се отнася до обвиненията в недемократичност, той ги отхвърля категоричноКъде е истината? Заплашени ли са в действителност европейските ценности и демократичните норми или става дума за репресия срещу един лидер и една държава-членка на ЕС, които се съпротивляват на волята на \"силните на деня\"?Прави впечатление, че по повечето, ако не и по почти всички 12 точки, Брюксел неведнъж е отправял критики и към България. Само че действията на европейските институции спрямо нашата страна засега се ограничават само до препоръки и мониторинг, но няма сериозни индикации да се предприема подобна крайна мярка. От друга страна в началото на март тази година Европейският парламент вече гласува подобна резолюция спрямо Полша. На какво се дължи това?Писал съм и преди, че в момента Европейският съюз се управлява от т.нар. \"либерален консенсус\" между социалдемократи, либерали, \"зелени\", крайна левица и по-голямата част от ЕНП. И докато България не е възприемана като заплаха за това статукво, то при Унгария и Полша това съвсем не е така. Унгария на Орбан и Полша на Качински отдавна са \"трън в очите\" на брюкселските бюрократи, които се опасяват, че тези две страни могат да поведат обща борба (към която да се присъединят и други) именно срещу този \"либерален консенсус\".Още по-странно е на какво се базират обвиненията към Унгария. Докладчикът индиректно признава, че не е събрал собствени впечатления \"на място\", а е получил информация от други субекти или лица, чиито имена са публикувани в доклада. Сред тях личат организации като Европейски институт \"Отворено общество\", Служба на ромските инициативи към института \"Отворено общество\", \"Унгарски хелзинкски комитет\", Централноевропейски университет (да, същият, който Орбан иска да изгони от Унгария), \"Репортери без граници\"... Общото между изброените е, че са под влиянието (пълно или частично) на Джордж Сорос, с когото Виктор Орбан и оглавяваната от него партия \"ФИДЕС\" са в изключително остър конфликт.Редно е също да се зададе следният въпрос: след като демократичните порядки и европейските ценности в Унгария са толкова тежко компрометирани, колко са унгарските граждани, които в последно време са напуснали страната, изтъквайки именно това като причина?Все пак, да приемем, че критиките, поместени в доклада, имат основание. Няма общество на Земята с идеална демокрация, със сигурност и унгарското има своите (в някои отношения сериозни) недостатъци. Но защо тогава спрямо Унгария не се процедира \"по български\" (налагане на мониторинг в проблематичните области плюс продължаващи препоръки)? Даже след като в самия доклад се констатира, че \"унгарските органи винаги да са били готови да обсъдят законосъобразността на всяка конкретна мярка\"...Защо бе нужно Брюксел да настройва срещу себе си не само унгарските граждани, а и мнозина други граждани на ЕС?В действителност тази наказателна акция не е репресия лично срещу Орбан, даже напротив. Либералното мнозинство всъщност му прави услуга, тъй като покрай този казус унгарският премиер натрупа точки в конкуренцията си с други европейски политици като Матео Салвини, Ярослав Качински*** и Себастиан Курц за лидер на общоевропейската опозиция на изборите за ЕП догодина (и за председател на Европейската комисия, макар че тук конкуренцията ще е много по-голяма). Прочее, Курц междувременно направи крачка назад, обявявайки, че Австрия ще подкрепи резолюцията в Съвета на ЕС...Това гласуване в Европарламента е шамар за Унгария и нейните граждани. Същите, които по честен и демократичен начин са изразили подкрепата си за провеждането на определени политики. Политики, които може и да не се харесват на брюкселските чиновници, но имат своята легитимност в една суверенна държава.Най-вероятно задействането на чл.7 няма да мине, защото Полша и Чехия вече обявиха, че ще наложат вето. Възможно е и други държави-членки да застанат на страната на Унгария. (Ще бъде интересно как ще гласува България - досега премиерът Борисов показваше твърда, дори демонстративна лоялност към брюкселските \"лидери\", но на гласуването на резолюцията пет от шестте евродепутати от ГЕРБ застанаха на страната на Орбан.) Но негативният за Европа ефект вече е постигнат.Показателно е как голяма част от европейските политици започват да приличат на Политбюро на ЦК на БКП от 80-те години на миналия век. \"Либералният консенсус\" мутира в либерален болшевизъм. Защото когато мнозинството с гласуване реши да отнеме гласа на малцинството, това е именно болшевизъм.Защо се стигна дотук? Може би крепителите на европейското статукво са изнервени, тъй като самото статукво все повече се пропуква - в Италия се стигна до безпрецедентно обединение на популистка левица и крайна десница срещу брюкселския естаблишмънт, в Швеция умерените лява и дясна партии губят подкрепа за сметка на крайните им аналози... Това може да обяснява, но в никакъв случай не оправдава безотговорността на европейските \"лидери\", които очевидно не си дават сметка за възможните последствия.Ги Ферховстат и компания вместо да избодат очи, изписаха вежди (на Орбан). Но в същото време предизвикаха негодуванието на мнозина европейски граждани. Именно либералите, които най-яростно обвиняват Виктор Орбан, че разделя ЕС, сега се оказаха тези, които наистина го разделят. И засилвайки евроскептичните нагласи (паралелно с еврореформистките), направиха услуга на онези, които имат интерес Европа да бъде слаба и разединена. А Владимир Путин има повод да ги почерпи...", "date": "2018.09.14", "title": "Виктор Орбан пред брюкселския съд*"}
{"url": "https://news.bg/world/ot-ruskata-pravoslavna-tsarkva-iskat-obsazhdane-na-statuta-na-ukrainskata-tsarkva.html", "text": "От Светия синод на Руската православна църква (РПЦ) призоваха предстоятелите на другите поместни църкви да инициират всепровославно обсъждане на църковната ситуация на Украйна, се казва в съобщение на Светия синод на РПЦ, цитирано от РИА Новости.В света има 15 православни църкви, Руската е най-голямата, се казва в текста.\"Съзнавайки, че случилото се представлява опасност за цялото световно православие се обръщаме в този труден час за поддръжка към поместните автокефални църкви, призовавайки предстоятелите на църквата да разберат нашата обща отговорност за съдбата на световното православие и да инициират братско всеправославно обсъждане на църковната ситуация на Украйна\", се казва в изявлението.Според шефа на отдела за междуцърковни връзки на Московската патриаршия митрополит Волоколамският Иларион приетото от Синода на Руската православна църква решение на Константинопол може да се сравни с разрез с дипломатическите отношения.В петък, 7 септември, Константинополският патриарх (Вселенският патриарх Вартоломей - б.р.) съобщи, че \"в рамките на подготовката за предоставяне на автокефалия на православната църква на Украйна\" е назначил своите екзарси в Киев. Това са архиепископ Памфилийски Даниил от САЩ и епископ Едмонтанския Иларион от Канада.С решение на Светия Синод патриарх Кирил спира поменаването на Вселенския патриарх Вартоломей, но евхаристийното общение между двете църкви не се прекратява.Припомняме, на 30 ноември 2017 г. Руската православна църква за пръв път официално призна . На специален Събор бе единодушно подкрепена молбата на митрополита на Киев и на цяла Украйна Онуфрий да отдели за Украинската православна църква отделна глава в устава на Московския патриарх\".С настоящия Устав на Московския патриарх е записано, че центърът на управление на Украинската православна църква се намира в Киев. Общоцърковният съд ще обхваща цялата територия на Московския патриарх с изключение на Украйна.На 19 април 2018 г. след , се заговори, че Православната църква на Украйна може да стане независима от Москва.Малко по-късно - на 20 юни 2018 г. Сръбският епископ на Бачка Ириней бе категоричен, че Вселенският патриарх  на канонически непризнатите църкви в Македония и Украйна.Представителят на Сръбската православна църква е коментирал пред сръбския в. \"Политика\", че срещу такъв ход ще се противопостави целият православен свят.На 3 септември 2018 г.  (Архиерейски събор) под председателството на вселенския патриарх Вартоломей. Една от главните теми на високото събрание бяха \"въпроси, представляващи междуправославен интерес\", в частност ситуацията на Украйна. Киевските власти се обърнаха през април към патриарха с молба да дари томос (автокефалия) и да разреши установяването на \"единна поместна църква\"., изтъквайки каноничната необоснованост на вмешателството на Константинопол в църковните дела на Украйна.", "date": "2018.09.14", "title": "От Руската православна църква искат обсъждане на статута на Украинската църква"}
{"url": "https://news.bg/crime/ostava-v-aresta-britanskiyat-turist-prebil-invalid-v-slanchev-bryag.html", "text": "Бургаският окръжен съд остави в ареста английският гражданин Дани К.(името е посочено от съда по този начин - б.р.), съобщиха от съда. С решението на Окръжния съд в Бургас се потвърждава определение на Районен съд - Несебър.Определението на въззивната инстанция е окончателно.Припомняме, на в хотел в \"Слънчев бряг\". Пострадалият е бил с бастун. Той е станал обект на агресия в 4-звезден хотел от по-млад турист от Великобритания.По-късно  Дани Джеймс Нот, пребил възрастен мъж в хотел в Слънчев бряг. Той е задържан с мярка за 72 часа.Британският турист е обвинен за хулиганство и нанесени леки телесни повреди на трима души.27-годишният британец се опитал да открадне алкохол от външен бар в хотел в \"Слънчев бряг\". Той е нападнал охранители, а по-късно и възрастен човек с увреждания.Британецът е , грубо нарушаващи обществения ред и изразяващи явно неуважение към обществото - буйствал, замервал с обувки служители на хотела, нанесъл удари с юмрук по лицето и в областта на лявото ухо, и ритник с крак по десния глезен на друг мъж.", "date": "2018.09.14", "title": "Остава в ареста британският турист, пребил инвалид в Слънчев бряг"}
{"url": "https://news.bg/int-politics/izrael-zastrelya-trima-protestirashti-palestintsi-na-granitsata-s-gaza.html", "text": "Трима палестинци, включително 14-годишно момче, са били застреляни при огън от Израел в нови протести по протежение на границата между Ивицата Газа и еврейската държава, съобщава здравното министерство в контролирания от \"Хамас\" палестински анклав, цитирано от \"Франс прес\".От палестинското ведомство уточняват, че тийнейджърът е бил застрелян източно от Джабалия в северната част на Газа, като медицински източник го е назовал като Мустафа Абед Рабо.Вторият палестинец, чиято самоличност засега не е ясна, е бил убит близо до Хан Юнис в южната част на Газа.Най-малко още 11 души са били ранени, допълват от министерството, докато палестинците отново протестираха на различни места по границата.Израелската армия заяви, че около 13 000 души са участвали в \"бунтове\" на различни места, някои от които са горили гуми и са хвърляли коктейли \"Молотов\".Откакто започнаха насилствените протести на 30 март, най-малко 178 палестинци бяха убити от израелски огън, мнозинството по време на протестните демонстрации.Един израелски войник беше убит.Протестите бяха по-малки през последните месеци.Израел поддържа тежка блокада на Ивицата Газа, която според тях е необходима за изолирането на \"Хамас\", с които еврейската държава води три войни от 2008 г.Критици смятат, че това е колективно наказание на два милиони жители на бедния палестински анклав.", "date": "2018.09.14", "title": "Израел застреля трима протестиращи палестинци на границата с Газа"}
{"url": "https://news.bg/society/otkriha-pametnik-na-bivshiya-shef-na-pozharnata-v-novi-iskar.html", "text": "В деня на огребореца срещу сградата на пожарната в Нови Искър откриха паметник на инж. Богдан Личев, съобщиха от МВР.Припомняме, шефът на пожарната в Нови Искър почина от инфаркт на 15 ноември 2015 г. на 33-годишна възраст.Мемориалът, символизиращ пожарникар, който винаги е на своя пост и бди над хората, бе осветен с водосвет. През трите години, в които Богдан Личев е начело на Участък ПБЗН в града, огнеборецът отдава всички усилия на превантивната дейност, работата с деца и доброволци, която превръща и в своя лична кауза, признават колегите му.\"Той бе една смела, борбена личност, прекрасен човек, колега и истински приятел\", посочи в емоционалното си слово директорът на Столичната пожарна.Официални гости на церемонията бяха директорът на ГДПБЗН гл. комисар Николай Николов, директорът на СДПБЗН ст. комисар Веселин Гетов, началникът на Втора РСПБЗН комисар Стоян Василев, кметът на Столична община Йорданка Фандъкова, кметове на райони, общински съветници, колеги и близки на инж. Богдан Личев.Инж. Богдан Личев е роден на 14 септември 1982 година в гр. София. Той е един от хората, създали пожарната служба в Нови Искър - започва като командир на екип и стига до длъжността началник на УПБЗН.В Нови Искър хората го помнят като герой, който денонощно е бил на тяхно разположение. Богдан Личев е основател на клуб \"Млад огнеборец\" и всеки ден е отделял време за работа с най-малките.Идеята за паметника на 33-годишния пожарникар е на инициативен комитет, а парите бяха събрани от доброволни дарения за по малко от 2 месеца.", "date": "2018.09.14", "title": "Откриха паметник на бившия шеф на пожарната в Нови Искър"}
{"url": "https://news.bg/int-politics/sashtestveni-razlichiya-ostavat-mezhdu-es-i-london-po-sdelkata-za-brekzit.html", "text": "Главният преговарящ на Европейския съюз за Брекзит Мишел Барние обяви, че остават важни различия между ЕС и Великобритания в преговорите за Брекзит, по-специално - за бъдещето на ирландската граница и системата на ЕС за защита имената на храните, съобщава \"Ройтерс\".Барние написа в \"Туитър\", че е имал \"полезен диалог\" с британския си колега Доминик Рааб тази сутрин за напредъка, който техните екипи са постигнали за споразумението за излизането на Великобритания от Общността.\"Ала остават съществени различия по Протокола ИЕ/НИ, управлението и географските указания\", подчерта Барние, допълвайки: \"Ние също така продължаваме дискусиите си за намирането на обща основа за бъдещите отношения.\"Европейският съюз иска споразумение за излизането на Великобритания от Общността, за да гарантира, че няма да има твърда граница между Северна Ирландия и Република Ирландия.Той също така иска Обединеното кралство да подкрепи системата на ЕС за географски указания, която предвижда например, че терминът \"шампанско\" може да се използва само за пенливо вино от определен регион на Франция или че сиренето фета е само от Гърция.", "date": "2018.09.14", "title": "\"Съществени различия\" остават между ЕС и Лондон по сделката за Брекзит"}
{"url": "https://news.bg/politics/ninova-skochi-v-zashtita-na-orban-sanktsiite-sreshtu-ungariya-razdelyat-evropa.html", "text": "Грешка е да се налага санкция на Унгария. Това е още една стъпка към разделението в Европа, вместо да търсим обединена и силна Европа, за което всички се кълнем и вярваме.Това обяви лидерът на БСП Корнелия Нинова пред БиТиВи и изрично подчерта, че горното е нейно лично мнение и то се различава от това на Партията на европейските социалисти (ПЕС), чийто лидер е бившият лидер на БСП и премиер Сергей Станишев.\"Не за първи път със Сергей Станишев сме на различни позиции\", посочи тя.Тя коментира четирите основни критики на Брюксел към Унгария и премиера ѝ Виктор Орбан - корупция, свобода на словото, Истанбулска конвенция и джендър идеология и политиката му към мигрантите.\"Унгария съвсем не е най-корумпираната и най-лишена от свобода на словото страна в Европа. Има държави в по-тежко състояние, но към тях не се предприема такава процедура. Остават другите два критерия - Истанбулската конвенция и джендър идеологията, срещу която те се обявяват и политиката по миграция. Това ме кара да мисля, че корупцията и свободата на словото се извеждат напред като знаме, защото всички сме срещу корупцията и за свободата на словото, но че истинската причина не е в това. Наказват ги срещу собствената им национална позиция, която е срещу джендър идеологията и миграцията\", изтъкна лидерът на БСП.\"Смятам, че политиката им е правилна, защото по тези две теми, по които имам същото мнение като тях - против Истанбулската конвенция и против това отношение към мигрантите, което елитът на Европа демонстрира през последните години, а то е - елате всички, законни и незаконни - елате, ние ще ви осигурим равни права\", допълни тя.Тя припомни, че има постановление на правителството, според което сме длъжни да осигурим на мигрантите здравни осигуровки, да платим осигуровки, жилища, право на труд и т. н. и да им осигурим равни права с българските граждани.\"Поставяш собствения си народ в дискриминация спрямо чужди граждани. Мисля, че елитът на Европа досега направи много грешки\", категорична е Нинова.Тя призова и премиерът Бойко Борисов да подкрепи Орбан.", "date": "2018.09.14", "title": "Нинова скочи в защита на Орбан: Санкциите срещу Унгария разделят Европа"}
{"url": "https://news.bg/int-politics/sanktsiite-sreshtu-rusiya-ostavat-otseche-merkel.html", "text": "Германският канцлер Ангела Меркел обяви, че Европейският съюз ще запази санкциите срещу Русия.Говорейки по време на обиколката си в прибалтийските страни, Меркел заяви, че Москва трябва да постигне напредък в изпълнението на ангажимента си по мирното споразумение за Източна Украйна, преди ЕС да обмисли отмяна на санкциите, съобщава \"Дойче веле\".Санкциите, които бяха наложени през 2014 г. след анексирането на Крим от Русия, удариха държавните финанси, енергетиката и оръжейния сектор на Русия.След разговори с лидерите на Литва, Естония и Латвия, Меркел коментира: \"Преди да се приложи споразумението от Минск или да се постигне напредък в това отношение, ние няма да обмисляме премахването на санкциите срещу Русия.\"\"Мирът и възстановяването на териториалната цялост на Украйна продължават да бъдат важни теми за всички нас тук\", подчерта още канцлерът и допълни: \"Почти всички бивши съветски републики, които не принадлежат на ЕС или НАТО, са разкъсвани от вътрешни конфликти, провокирани от Русия.\"Минските споразумения бяха подписани през 2015 година от лидерите на Германия, Франция, Русия и Украйна. Споразуменията от Минск предвиждат спиране на огъня, изтегляне на тежкото въоръжение от фронтовата линия и свободни избори. Те все още не са изпълнени.Сраженията в Източна Украйна започнаха през април 2014 г. Конфликтът между властите в Киев и проруските сепаратисти отне живота на над 10 000 души и предизвика изселването на стотици хиляди.", "date": "2018.09.14", "title": "Санкциите срещу Русия остават, отсече Меркел"}
{"url": "https://news.bg/int-economics/tramp-udari-kitay-s-novi-mita-za-usd200-mlrd.html", "text": "Президентът на САЩ Доналд Тръмп удари Китай с нови мита за $200 млрд. Това съобщи Си Би Ес.На 7 септември Тръмп се закани да удари Пекин с нови рестрикции за $267 млрд. към вече действащите $500 млрд.Много от митата, наложени от Доналд Тръмп досега, са насочени предимно към високотехнологични китайски продукти. По този начин Белият дом се опитва да окаже икономически натиск върху програмата \"Made in China 2025\" на Пекин.Това е инициатива на китайското правителство за превръщането на Поднебесната империя в модерна производствена платформа в биотехнологиите, високите технологии, IT и автономните превозни средства.Вече е ясно, че онова, което започна като скромно усилие за промяна на търговските отношения на Америка с Китай, вече ескалира като търговска война срещу икономиката на Пекин, коментира агенция \"Блумбърг\".От своя страна Китай отвръща с реципрочни мерки срещу американската икономика.", "date": "2018.09.14", "title": "Тръмп удари Китай с нови мита за $200 млрд."}
{"url": "https://news.bg/int-politics/rusiya-s-manevri-na-flota-si-v-beringovo-more.html", "text": "Руските военни кораби проведоха маневри в Берингово море, което разделя Русия от Аляска.Ученията на руския флот са част от най-големите военни маневри, организирани от Москва след разпадането на Съветския съюз, предаде министерството на отбраната в Кремъл.Военните учения \"Восток-2018\", които текат до 17 септември, се провеждат в Сибир и във водите край източното крайбрежие на Русия. Те включват 300 000 войници, над 1000 военни самолета и кораби от два военноморски флота.Маневрите се провеждат по време на засилено напрежение между Запада и Русия, а НАТО заяви, че ще ги следи внимателно. Съединените щати дори засилиха военното си присъствие в Азиатско-тихоокеанския регион.Руският президент Владимир Путин лично наблюдава маневрите в четвъртък. В тях участват части от Китай и Монголия.", "date": "2018.09.14", "title": "Русия с маневри на флота си в Берингово море"}
{"url": "https://news.bg/int-politics/es-gotvi-finansova-inzhektsiya-za-ukrayna.html", "text": "ЕС готви финансова инжекция за Украйна. За целта Киев трябва да получи €1 млрд. Това разкрива АП.Агенцията се позова на подписан меморандум в Брюксел. Документът задължава Украйна да предприеме ясни антикорупционни стъпки.Те предвиждат създаването на специализиран съд, така и на специален имотен регистър за политиците и чиновниците.На 6 септември в Украйна дойде мисия на МВФ след месеци на преговори.", "date": "2018.09.14", "title": "ЕС готви финансова инжекция за Украйна"}
{"url": "https://news.bg/economics/rabotodatelite-iskat-minimalni-zaplati-po-sektori.html", "text": "Производителността на труда трябва да е сред основните фактори за определяне на минималната работна заплата. По този начин ще има форми на заплащане, които в по-голяма степен да мотивират високопроизводителния труд. За целта трябва да се сключи национално споразумение за въвеждане на механизъм за договарянето на МРЗ. Трябва окончателно да се премахне административното определяне на заплатата.Това стана ясно по време на обсъждане на нов модел за договаряне на минимална работна заплата и въвеждане на практиките на колективно договаряне на производителността на труда, организирано от АИКБ.Според бизнеса трябва да се прекрати и определянето на минимални осигурителни доходи (МОД-ове). Според представителите на бизнеса то трябва да бъде заменено с договаряне на минимални работни заплати по икономически дейности.Допълнителните пари за прослужено време и професионален опит (така наречените \"класове\") да бъдат прехвърлени в сферата на колективното договаряне, поиска председателят на Асоциация на индустриалния капитал в България (АИКБ) Васил Велев.Новият модел се основава на разработения Модел за обективна оценка на производителността на труда. Според него, МРЗ се определя не от Министерския съвет, както е сега, а се договаря по специален механизъм, разработен от Тристранката - Националния съвет за тристранно сътрудничество. В него са национално представителните синдикати, работодателските организации и представители на държавата.Работодателите предлагат скоро да се премине към договаряне по икономически дейности между браншови организации на работниците и представители на работодателите. Мотивът на АИКБ е, че има разлика при производителността на национално равнище и при отделни икономически дейности.Според експерти от Асоциацията на индустриалния капитал в България няма икономическа логика да се определя праг на минимално заплащане за дадена професия, след като има праг на минималната работна заплата. По мнението им трябва да бъде обратното.Според Васил Василев работодателите са готови да започнат договарянето на минималните заплати по икономически дейности, незабавно след премахването на минималните осигурителни доходи (или \"прагове\"). Цялата процедура може да бъде вършена в рамките на досегашната законодателна уредба на колективното договаряне на ниво отрасъл или бранш.Социалният министър Бисер Петков смята, че е време да се потърси нов инструмент, който да замести вече остарелите минимални осигурителни прагове. \"Напълно подкрепям идеята минималната работна заплата да се определя по икономически дейности в преговори между браншовите организации на работодатели и синдикати\", каза Петков.В отговор представителят на работодателите отговори: \"Доброто ниво на бипартитния социален диалог е важно конкурентно предимство за съответното предприятие, а общото ниво на развитието на индустриалните отношения е важен елемент на конкурентоспособността на националната икономика\", смята Василев.Според АИКБ минималните осигурителни доходи представляват единствено грижа за попълване на фондовете на общественото осигуряване. Колективното договаряне на ниво икономически дейности би било обективен начин за определяне на минималното възнаграждение на това равнище, особено в случая, когато са взети предвид динамиката на производителността на труда и тенденцията на инфлацията, смятат работодателите.В отговор на това мнение вицепремиерът и председател на НСТС Валери Симеонов акцентира, че определянето на МРЗ дисциплинира работодателите. \"Огромният минус обаче е, че тя се определя по административен начин\", заяви Симеонов и изтъкна, че така не се насърчава производителността на труда и повишаването на квалификацията на работниците.Според него с административното увеличаване на МРЗ най-малките фирми принудително минават в сивия сектор, защото увеличените разходи не се съобразяват с приходите, каза Симеонов.Сред предложенията на АИКБ е и въвеждане на договаряне на производителността на труда в колективното договаряне. Така ще се договарят мерки за повишаване на производителността на труда, постигането на които да бъде възнаградено с повишаване на заплатите на работниците или с други придобивки, договорени с работодателите.На форума участваха вицепремиерът Валери Симеонов, социалният министър Бисер Петков и неговата заместничка Султанка Петрова, президентът на КТ \"Подкрепа\" Димитър Манолов, Йоанис Партениотис, вицепрезидент на КТ \"Подкрепа\", главният икономист на Института за пазарна икономика Десислава Николова, бившия социален министър Иван Нейков и представители на различни браншови синдикални и работодателски организации.", "date": "2018.09.14", "title": "Работодателите искат минимални заплати по сектори"}
{"url": "https://news.bg/int-politics/lavrov-uveryava-ne-e-planirana-golyama-ofanziva-v-idlib.html", "text": "Руският външен министър Сергей Лавров обяви, че сирийският режим не подготвял мащабна офанзива срещу контролираната от опозиционните бунтовници провинция Идлиб, и добави, че Москва щяла да направи всичко, за да защити цивилното население, съобщава \"Ройтерс\".Подкрепяните от Русия сили на сирийския режим се струпаха около Идлиб през последните седмици, предизвиквайки страхове за предстоящо въздушно и сухопътно нападение за отвоюването на последния голям бастион на опозицията в Сирия.\"Това, което се представя в момента като началото на подкрепяна от Русия офанзива на сирийските сили, не е вярно представяне на фактите\", увери Лавров по време на германско-руски форум в Берлин.По думите му, сирийските сили и руснаците просто реагирали на нападенията, идващи от района на Идлиб.Руският първи дипломат също така заяви, че Русия била загрижена за добруването на цивилното население.\"Ще се погрижим за тези проблеми, ще създадем хуманитарни коридори, ще създадем райони на примирие и ще направим всичко, за да гарантираме, че цивилното население няма да страда\", посочи още Лавров.Около 3 млн. души живеят в момента в Идлиб, като около половината от тях вече са изселени от бруталната 7-годишна война, а други са силно зависими от хуманитарна помощ, за да оцелеят.Последните военни действия изселиха около 40 000 души за по-малко от две седмици, обявиха от ООН и предупредиха, че мащабно нападение срещу Идлиб може да създаде най-тежката хуманитарна катастрофа за този век.", "date": "2018.09.14", "title": "Лавров уверява: Не е планирана голяма офанзива в Идлиб"}
{"url": "https://news.bg/crime/shveytsaretsat-zadarzhan-s-orazhie-na-granitsata-ni-iskal-da-pomaga-na-mestnite-v-idlib.html", "text": "Състав на Специализирания наказателен съд (СНС) остави за постоянно в ареста подсъдимия швейцарски гражданин Кевин Стивън Бахли.Той е обвинен в тероризъм и в притежаването на незаконни оръжия, с които е имал за цел да замине в Идлиб (Сирия), за да се включи в реални бойни действия.Преди началото на днешното съдебно заседание адвокат Коста Колев, защитник на обвиняемия Бахли, поиска от съда да не бъде заснеман подсъдимият, защото би могъл да бъде компрометиран и това да повлие в негативна степен на неговото влошено здравословно и психично състояние.Кевин Бахли заяви пред съда, че не се чувства много добре психически, но би искал съдебният процес да тръгне по същество. Той обаче заяви през сълзи, че никога не е участвал и няма намерение да участва в реални бойни действия, а просто искал да помогне на тамошното население.Прокуратурата защити най-тежката мярка за неотклонение \"задържане под стража\" с откритите при ареста му оръжия, боеприпаси, камуфлажни облекла и карта на маршрута му до Сирия.Защитата поиска обвиняемият да бъде преметен в специализирана психиатрична клиника, поради влошеното му здравословно състояние.Според съда има реалната опасност той да се укрие, да извърши ново престъпление и да възпрепятства съдебния процес, ако бъде освободен.След края на съдебното заседание прокурор Георги Асенов коментира пред журналисти, че подсъдимият е искал да замине за Сирия, за да се включи в реални бойни действия, а не да бере билки.Прокурорът обясни, че ако наистина е искал да помогне на тамошното население, е щял да го направи с медикаменти и превързочни материали, а не чрез множеството открити бойни оръжия и боеприпаси в колата му.Припомняме, Кевин Бахли е влязъл в страната на 10 септември през ГКПП \"Дунав мост\" 2. На 11 е пренощувал в София, след което е направил опит да излезе през ГКПП \"Капитан Андреево\". В колата му бяха открити две ловни пушки, една бойна карабина, 24 ножа, 3 мачете, 400 броя ловни патрони, лък със стрели и камуфлажни облекла. Предстоят следствени действия и назначаване на експертизи.На 12 септември му беше повдигнато обвинение за тероризъм и контрабанда на оръжия през държавната граница. От вчера той е задържан за срок до 72 часаЛицето е преминало няколко граници, за да се озове на територията на страната ни. Ние не можем да установим кой и каква проверка е извършъл, изтъкна прокурорът и добави, че оръжията са се намирали вътре в автомобила и не са били укрити в тайници.В него са намерени и доста материали на чужд език. Мъжът и автомобилът са обявени за издирване от швейцарските власти в Шенгенската информационна система, с информацията, че лицето е въоръжено. Предоставена е и информация, че неговият баща е сигнализирал полицията, че синът му е изчезнал заедно с автомобила, като от жилището им липсват огнестрелни оръжия и боеприпаси.", "date": "2018.09.14", "title": "Швейцарецът, задържан с оръжие на границата ни, искал да помага на местните в Идлиб"}
{"url": "https://news.bg/regions/30-tina-velosipedisti-poiskaha-pred-ms-realna-sigurnost.html", "text": "Трийсетина души се събраха на демонстрация пред Министерски съвет днес. Всички бяха с колелата си, а събирането им е във връзка с тежкия инцидент във Варна, където 25-годишен шофьор без книжка блъсна и уби на място пешеходец. Протестът беше организиран във фейсбук.Велосипедистите искат да се вземат реални мерки от управлявщите, за да се гарантира живота и безопасността им.Също така настояват за сериозно наказание за шофьора от Варна, който уби пешеходец. Припомняме, на 10 септември  на бул. \"Приморски\", близо до кръстовището с ул. \"Македония\" във Варна и избяга. Пострадалият 39-годишен балетист Мартин Чикалов почина, а . Днес съдът му наложи мярка за постоянно задържане.Шофьорът се оказа 25-годишен без шофьорска книжка, но с два вече акта за шофиране, без да има право на това.Само за два дни станаха три катастрофи с велосипедисти в страната.На 11 септември, на АМ \"Черно море\", на около 300 метра преди Варна възникна ПТП между л.а. \"Рено\" и велосипедист, а 61-годишният водач бе настанен в болница с опасност за живота. от лек автомобил \"Ауди\", пресичайки Е-79, под моста на \"Покровнишко шосе\". пострадалият също бе настанен в болница с политравма.", "date": "2018.09.14", "title": "30-тина велосипедисти поискаха пред МС реална сигурност"}
{"url": "https://news.bg/society/nov-ured-zasicha-mirizmite-v-ruse.html", "text": "Вземат проби със специализиран апарат за улавяне на миризмите в Русе.Той се използва за определяне на концентрацията на интензивно миришещи вещества.При подадени сигнали апаратът може да бъде активиран дистанционно чрез SMS.След задействането му той взима проби в рамките на 5 минути в два отделни контейнера. Едната проба се изпраща в лаборатория в Италия, а паралелно с нея, друга лаборатория в чужбина или в страната ще прави химичен анализ.Ако това даде резултат, апаратът може да бъде използван и в други градове на страната.Вземането на проби ще продължи 6 месеца.Начало на функционирането на уреда даде министърът на околната среда и водите Нено Димов.Русе е избран за тестовете на апаратурата заради сериозните оплаквания на гражданите за наличие на интензивни миризми.Припомняме, че  в Русе. Нарушението е констатирано през периода от 27 август до 6 септември.На 3 септември, след постъпили 13 сигнала на горещата телефонна линия за неприятна миризма, наподобяваща \"изгорял бакелит\", са обходени кварталите \"Възраждане\", \"Цветница\", Източна промишлена зона и Индустриален парк.През май 2017 година френско предприятие \" в Русе за замърсяване на въздуха.На 27 април тази година министър с представители на завод \"Монтюпе\", като жители на града също поискаха среща с него.", "date": "2018.09.14", "title": "Нов уред засича миризмите в Русе"}
{"url": "https://news.bg/int-politics/manafort-se-priznava-za-vinoven-za-zagovor-sreshtu-sasht.html", "text": "Бившият шеф на предизборния щаб на американския президент Доналд Тръмп - Пол Манафорт, се очаква да се признае за виновен в дело за заговор. Това става ясно от документ от федералния американски съд, съобщават американските медии.Прокурорите ограничиха обвиненията срещу него само до две, а именно - заговор срещу САЩ и заговор за възпрепятстване на правосъдието, което предполага, че Манафорт може да е постигнал споразумение със специалния прокурор Робърт Мюлър.Американските медии предположиха, че той е постигнал \"пробно\" споразумение с Мюлър, но не е ясно дали той се е съгласил да сътрудничи на прокурорите в разследването на намесата на Русия в американските президентски избори и евентуалното възпрепятстване на правосъдието от страна на Тръмп.Манафорт беше признат за виновен по осем обвинения в банкови и данъчни измами, които бяха последвани от информации, че президентът обмисля да го помилва.", "date": "2018.09.14", "title": "Манафорт се признава за виновен за заговор срещу САЩ"}
{"url": "https://news.bg/regions/metroto-kam-lyulin-i-obelya-sprya-za-tri-chasa.html", "text": "Заради инцидент на метростанция \"Опълченска\" метрото към \"Люлин\" и \"Обеля\" спря за няколко часа. В 14 часа от Столична община съобщиха, че движението на влаковете е временно спряно, съобщиха от Столична община.Причината е инцидент с пострадал човек.От МВР уточниха, че пострадалата е жена. Тя е починала на място.Инж. Стоян Братоев обясни пред Нова телевизия, че жената е паднала на релсите, а идващият влак не е успял да спре. Жената си е гледала в телефона и се е движела зад ограничителната линия близо до релсите. На този етап няма яснота дали действията на жената са били суицидни.Техниците на Метрополитен повдигнаха мотрисата, за да освободят тялото на жената.Метрото за три часа се движеше от станция \"Сердика\" до станции \"Летище София\" и до \"Бизнес парка\" и от станция \"Витоша\" до станция \"Сливница\".От Столична община съобщиха, че са осигурени временни извънредни автобуси във връзка с инцидента на метростанция \"Опълченска\". Те се движат по маршрут от метростанция \"Сливница\" до Софийски университет \"Св. Кл. Охридски\", Орлов мост, НДК и обратно до метростанция \"Сливница\", двупосочно.В 17 часа движението на метровлаковете бе възстановено.", "date": "2018.09.14", "title": "Метрото към \"Люлин\" и \"Обеля\" спря за три часа"}
{"url": "https://news.bg/world/v-holandiya-zalovili-dvama-ruski-agenti-po-sluchaya-skripal.html", "text": "Двама руски агенти са задържани в Холандия във връзка с опит да проникнат в швейцарска химическа лаборатория, която проверила използвания агент по случая \"Скрипал\", пишат швейцарски и холандски вестници, цитирани от ДПА.Позовавайки се на двама източници, швейцарският вестник Tages-Anzeiger пише, че агентите са се целили в Spiez Laboratory - правителствен обект, който е извършил анализи във връзка с отравянето на руския двоен агент Сергей Скрипал и химически атаки в Сирия.Швейцарската федерална разузнавателна служба е коментирала пред изданието, че е \"наясно със случая с руските шпиони, които са разкрити и изведени от Хага\".Говорител обяви, че швейцарските служби си сътрудничат с холандските и британските партньори, допълвайки, че са осуетени \"незаконни действия срещу критична швейцарска инфраструктура\".Шпионите, които не са същите хора като заподозрените за отравянето, са арестувани през пролетта и са върнати в Русия, пишат Tages-Anzeiger и холандският NRC Handelsblad.NRC Handelsblad пише, позовавайки се на анонимни източници, свързани с разследването, че двамата агенти са били екипирани да проникнат в компютърната мрежа на лабораторията.Говорител на лабораторията не коментира инцидента, но отбеляза пред Tages-Anzeiger: \"Можем да потвърдим, че Spiez Laboratory е била мишена на хакерски атаки...Няма открадната информация\".", "date": "2018.09.14", "title": "В Холандия заловили двама руски агенти по случая „Скрипал”"}
{"url": "https://news.bg/crime/zadarzhaha-27-godishen-za-prevoz-na-15-afganistantsi-okolo-ihtiman.html", "text": "Задържаха 27-годишен, криминално проявен и осъждан мъж от Димитровград за незаконен превоз на чужденци. Около полунощ на 12 септември, в района на пътен възел \"Ихтиман\" на автомагистрала \"Тракия\" служители на РУ-Ихтиман проверяват на лек автомобил \"Мерцедес\".В колата намират 15 мъже, без документи за самоличност, самоопределили се като афганистанци. Непосредствено след задържането на автомобила и возещите се в него чужди граждани, съвместно със служители от група \"Контрол на пътното движение по главни пътища и автомагистрали\" към областната дирекция, са предприети действия по установяването и на придружаващия автомобил.Служещият за \"отцепка\" лек автомобил \"Ауди\" е спрян на пътен възел \"Мухово\", а водачът и неговият спътник са задържани за срок до 24 часа. Двата автомобила били иззети и по случая образувано досъдебно производство.След доклад на материалите в районната прокуратура на 27-годишния мъж е повдигнато обвинение и му е наложена 72- часова мярка за неотклонение \"задържане под стража\". Действията по разследването продължават.", "date": "2018.09.14", "title": "Задържаха 27-годишен за превоз на 15 афганистанци около Ихтиман"}
{"url": "https://news.bg/int-politics/v-bryuksel-vizhdat-poyavata-na-malki-musolincheta-v-es-yadosaha-italiya.html", "text": "Заместник-председателят на Европейската комисия Пиер Московиси даде гласност на страховете си, че \"малки мусолинчета\" могат да се появят в Европа, предизвиквайки яростен отговор от крайнодесния вътрешен министър на Италия, който го обвини, че обижда неговата страна и италианците, пише в. \"Гардиън\".Московиси, който е французин и е еврокомисар по икономическите въпроси, заяви, че настоящата политическа ситуация, с популисти и крайнодесни сили, които са във възход в много страни, напомня на 1930-те години, когато германският фюрер Адолф Хитлер и италианският фашистки лидер Бенито Мусолини бяха на власт.\"За щастие, няма звук от военни ботуши, няма Хитлер, но може би има малки мосолинчета. Това остава да се види\", изтъкна той пред журналисти в Париж.Московиси, който е бивш финансов министър на Франция, не е споменал имена, но Матео Салвини, който е вицепремиер и председател на италианската антиимигрантска партия \"Лига\", го е приел лично.\"Той трябва да измие устата си, преди да обижда Италия, италианците и тяхното легитимно правителство\", коментира Салвини в изявление, публикувано от кабинета му в Рим.Салвини се възползва от скандала, за да повтори отново оплакванията си от Франция, която той обвинява, че не прави достатъчно, за да помогне за справянето с мигрантите от Африка и че е вкарала Либия в хаос, помагайки за свалянето от власт на бившия диктатор Муамар Кадафи.\"Европейският комисар Московиси вместо да порицае своята Франция, която отхвърля имигранти ... бомбардира Либия и наруши европейските изисквания за размер на бюджетния дефицит, напада Италия и говори за \"много мусолинчета\" в Европа\", изтъкна още Салвини.Московиси също така настоя, че Италия трябва да намали разточителните разходи и да даде приоритет на инвестициите и разходите за инфраструктура, които ще спомогнат за стимулиране на растежа и производителността.", "date": "2018.09.14", "title": "В Брюксел виждат появата на \"малки мусолинчета\" в ЕС, ядосаха Италия "}
{"url": "https://news.bg/politics/radev-razkritikuva-malkiya-elit-koyto-opredelya-badeshteto-na-evropa.html", "text": "Един от големите проблеми на ЕС днес е затвърждаващото се впечатление, че бъдещето на Европа се определя от малък елит.Това заяви президентът Румен Радев в изказването си на втория ден от срещата на държавните глави от групата \"Арайолуш\", която се провежда в столицата на Латвия, Рига.Форумът за политически диалог обединява 14 президенти на държави членки на ЕС - Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция и тази година е посветен на аспектите на сигурността.\"Ако ЕС не е единен и не успее да утвърждава своите ценности в съседните на Европа региони, то рано или късно ще започне да внася външни за съюза модели\", категоричен беше президентът. По думите на държавния глава това изисква интеграция и в областта на външната политика и дипломацията, изграждането на адекватен отбранителен капацитет, с който ЕС да гарантира своите интереси.Европейският съюз ще бъде успешен само ако олицетворява успеха на всички свои държави членки. Според Радев бъдещето на ЕС ще зависи от приобщаването на гражданите към вземането на важните за Европа решения. Демократичните институции в Европа са факт, но те не съумяват да приобщят гражданите. Голяма част от европейците не се чувстват представени в тях, смята българският държавен глава.По думите на Румен Радев икономическото и социално сближаване между \"стари\" и \"нови\" държави членки на ЕС е задължително условие за съхраняването на потенциала на съюза да бъде единен и да действа като общност.Разликите в социалното и икономическото развитие на европейските държави водят и до различни приоритети. Подобни различия могат да застрашат солидарността, единството и дори процеса на европейска интеграция, категоричен беше държавният глава.Той призова за реална интеграция в социалната сфера, икономиката и образованието като най-ефективна мярка за отстояване на европейските принципи и ценности. По думите му привличането на чуждестранни инвестиции не се изчерпва с размера на средствата, но и с модела на обществени отношения, подобряване на бизнес средата и качеството на живот.По-късно днес президентът Румен Радев ще се срещне с представителите на българската общност в Латвия.", "date": "2018.09.14", "title": "Радев разкритикува малкия елит, който определя бъдещето на Европа"}
{"url": "https://news.bg/education/meteorolozite-zaplashvat-da-okupirat-tsentralata-na-ban.html", "text": "КНСБ подготвя синдикалната дейност на НИМХ. Това стана ясно от думите на президента на синдиката Пламен Димитров.Очаква се последната дума на БАН, както обяви той. Синдикатът иска да се назначи директор на НИМХ. Необходимо е в спешен порядък да бъде подписано споразумение между БАН, НИМХ и МОН. Ако не се постигне такова споразумение, колективът на метеоролозите е готов на крайни действия, за да бъдат защитени интересите на над 1200 работещи в Института.Предлага се БАН да се съгласи функциите на НИМХ да преминат към института като изследователски такъв, създаден от Министерски съвет по Закона за администрацията. Иска се академията да запази тези служители, които развиват научна дейност. Метеоролозите искат до приключване на бюджетната година НИМХ да разполага и да се разпорежда със средствата от субсидията от държавния бюджет, както и със средства от собствени приходи. Ябълката на раздора са имотите на БАН, обясни и Лиляна Велчева. Не науката, а имотите на БАН, болно ми е, сподели тя. Според нея за това, че се стига до ситуация на срив на националната сигурност, е виновна БАН.Иначе метеоролозите застават категорично зад Христомир Брънзов, като се оплакаха, че им се налагат решения. Цялата отговорност за предстоящата катастрофа, която би последвала при непостигане на съгласие, ще е изцяло на ръководството на БАН, категорични са работищите в НИМХ.Иначе академията има срок от метеоролозите до 18 септември да приеме една от кандидатурите за директор на НИМХ на професор Брънзов и на другия номиниран.Метеоролозите са готови да окупират централната сграда на БАН, ако няма споразумение, стана ясно от думите на Лиляна Велчева. Очакват подкрепа от страната и чужбина", "date": "2018.09.14", "title": "Метеоролозите заплашват да окупират централата на БАН"}
{"url": "https://news.bg/world/bryuksel-iska-do-kraya-na-godinata-es-da-reshi-za-chasovoto-vreme.html", "text": "Европейската комисия предложи прекратяване сезонната промяна на часовото време в Европа през 2019 г., давайки свобода на страните членки да решат окончателно дали искат да останат само на зимно или лятно часово време, съобщават световни агенции.Предложението беше обявено преди няколко дни от председателя на Европейската комисия Жан-Клод Юнкер по време на ежегодната реч За състоянието на съюза пред Европейския парламент.Ако Европейският парламент подкрепи предложението, последната задължителна сезонна промяна на часа в ЕС ще бъде на 31 март 2019 г.От началото на миналия век европейските държави сменят часовника, за да пестят енергия през летните месеци. Но през последните години изследвания поставят под въпрос ефективността на тази практика, след като гражданите се оплакват от негативното влияние върху здравето.Сега Комисията предлага страните членки да изоставят практиката и да изберат зимно или лятно часово време. Но промяната трябва да бъде координирана, според ЕК, за да се съхрани функционирането на вътрешния пазар и за да се избегне разпокъсване.\"Тази много амбициозна програма ще позволи на гражданите да се възползват от ползите без отлагане\", коментира еврокомисарят по транспорта Виолета Булц, която представи предложението на Брюксел.\"Каним всички страни членки и бизнесът да направят необходимите приготовления, за да се осигури координиран подход в ЕС\", добави тя.Според нея Европейският парламент и страните членки трябва да решат до края на годината.Европейският парламент и 28-те национални правителства трябва да намерят обща позиция до края на годината. Двете страни трябва да подкрепят предложението - процес, който често отнема две години.Запитана, че в крайна сметка Германия може да реши да остане на лятно часово време, Австрия на зимно време, Белгия на лятно часово време, а Холандия на зимно, еврокомисарят отговори, че това на теория е възможно и трябва да се уважава решението на всяка държава, но в същото време Съветът ще трябва да постигне смислено решение по въпроса.Тя припомни, че в Европа в момента има три часови зони. Зам.- председателят на ЕК Марош Шефчович обясни, че повечето страни членки на ЕС са въвели промяната на часовника през 70-те г. на XX век след петролната криза.Целта беше да се спести енергия. Нови проучвания днес показват, че спестяването на енергия е незначително, подчерта той.За да се постигне плавен преход, всяка страна членка ще уведоми до април 2019 г. дали възнамерява да прилага за постоянно лятното или зимното часово време. Последната задължителна промяна на лятното часово време ще стане на 31 март 2019 г. (неделя). След това страните членки, които желаят да останат на зимно часово време, ще могат да направят последна промяна на 27 октомври 2019 г. (неделя). След тези дати се прекратява промяната на часовото време.Сега предложението на Европейската комисия ще бъде внесено в Европейския парламент и в Съвета.В момента в ЕС има три стандартни часови зони: Западноевропейско време (Ирландия, Португалия и Великобритания), Централноевропейско време (17 страни членки) и Източноевропейско време (България, Кипър, Естония, Финландия, Гърция, Латвия, Литва и Румъния). Страните членки, избрали да останат на лятно часово време, автоматично ще променят към следващата часова зона (стандартно време плюс 1 час). В допълнение страните членки ще имат свободата да направят промени в тяхното стандартно време, което не е свързано със сезонните промени. Предложението предвижда Комисията да бъде уведомена за всяка промяна на часовата зона шест месеца предварително, за да се направи необходимото приспособяване.От 1996 г. директива на ЕС изисква всички страни членки на Общността да местят стрелките с един час напред всяка последна неделя на март и да ги връщат с един час назад всяка последна неделя на октомври.Държавите от Южна Европа настояват да се запази лятното часове време, а скандинавските смятат, че трябва да остане зимното часово време.Предложението на ЕК е след искане на Европейския парламент да направи оценка по казуса. Комисията проведе обществена консултация през това лято, в която участваха 4,6 милиона европейци. 84% от анкетираните подкрепят прекратяване промяната на часовото време.А ето и отговорите в нашата анкета от преди година:", "date": "2018.09.14", "title": "Брюксел иска до края на годината ЕС да реши за часовото време"}
{"url": "https://news.bg/crime/zasega-nyama-aresti-ot-vezuviy-i-best.html", "text": "Към момента няма задържани лица във връзка с операцията от тази сутрин на спецпрокуратурата.Това заяви обяви заместник-главният прокурор Иван Гешев на извънреден брифинг, посветен на поредната разбита незаконна фабрика за цигари.В момента продължават претърсванията на адреси и една част от собствениците присъстват на тях. След приключване на действията ще се направи преценка дали някои от лицата ще бъдат задържани.Претърсват се предимно домашни адреси и офиси, но и ресторанти. Собствениците на ресторантите не присъстват по време на претърсванията.Припомняме, тази сутрин бе съобщено, че след като полицията удари незаконни фабрики за производство на цигари и пране на пари в Дупница, Горна Оряховица и Тутракан в края на август месец, се претърсват и офисите на дружества в София, които стопанисват заведенията \"Везувий\" и сръбскиия ресторант \"Бест\", който е наследник на \"Кошарите\".Гешев нито отрече, нито потвърди, че в ареста е един от собствениците на ресторантите и известна личност Евлоги Станоев - Голямата Бирма.Иван Гешев информира, че от събраните до този момент данни незаконните фабрики за цигари са генерирали приход от над 10 милиона лева на месец.Досъдебното производство е образувано от Окръжна прокуратура - Пловдив.Наблюдаващият прокурор по случая Милко Първанов припомни, че е открито голямо количество тютюн в незаконните фабрики за производството на цигари. Всичко зависи от приключването на действията по претърсванията, които продължават и в момента, уточни прокурорът. Проверяват се над 21 адреса, които са предмет на изследване по делото, обясни той, но не пожела да даде кои са уличените за престъплението.Откритите четири фабрики на територията на страната се ръководят от лица, които не са сред задържаните първоначално от прокуратурата в Пловдив.Разбитата незаконна фабрика за цигари няма нищо общо с другата, разбита . Няма лица, които да ни интересуват и да са напуснали страната, увери зам.-главният прокурор.Запитан какво се случва с , Гешев отбеляза, че разследването тече с пълна пара, обявени са за държавно издирване, , но според него , за да видят какво ще се случи по-нататък с разследването.\"Те търсят всякакъв начин, за да си разрешат проблема\", каза още той.", "date": "2018.09.14", "title": "Засега няма арести от \"Везувий\" и \"Бест\""}
{"url": "https://news.bg/world/oshte-21-tela-na-migranti-otkriti-po-sredizemnomorskite-plazhove-tozi-mesets.html", "text": "Телата на 21 души, смятани за мигранти, които се опитват да стигнат до Испания, са намерени по бреговете на Средиземно море, съобщава \"Ройтерс\"С последните смъртни случаи мъртвите мигранти в Средиземно море тази година достигат 1 586 души, съобщи Международната организация по миграция (МОМ).Тела на девет африканци са открити на 4 септември на плаж в близост до Марса Бен М'Хиди, в Алжир, на около 200 километра от испанското крайбрежие. На следващия ден още четири тела изплуват на плаж до границата с Мароко.На 10 септември тела на шест мигранти, включително две жени и едно дете са намерени на плаж до Надор, Мароко.Тялото на една жена е намерено на 11 септември на плажа Лас Салинас в Алмерия, а тялото на млад мъж от Субсахарска Африка е извлечено от рибари край Ла Алмадраба в испанския анклав Сеута на 13 септември.Граничните власти на Европейския съюз коментира, че броят на мигрантите, прекосяващи западното Средиземно море към Испания, се е увеличил повече от два пъти през първите осем месеца на тази година в сравнение със същия период през 2017 г, съобщава АП.Фронтекс съобщава, че от януари до август се отчитат \"около 29 600  по западно-средиземноморския маршрут, двойно повече от преди година\". Около 6500 души са  миналия месец, също двойно повече от август 2017 г., като повечето идват от Мароко, Гвинея и Мали.Фронтекс допълва, че по-общо погледнато, броят на хората, преминаващи през цялото Средиземноморие е спаднал с 40% спрямо миналата година и достига 86 500 души.Това се дължи на рязкото спадане на хората, напускащи Либия към Италия, основен маршрут за мигранти към Европа през последните години, обясняват те.", "date": "2018.09.14", "title": "Още 21 тела на мигранти открити по средиземноморските плажове този месец"}
{"url": "https://news.bg/disasters/rumaniya-propishtya-ot-zapadnonilska-treska.html", "text": "Здравните власти в Румъния обявиха, че вируси, пренасяни от комари, са убили четирима души в страната през тази седмица, като с това общият брой на жертвите от западнонилска треска достигна 21 души, съобщава \"Асошиейтед прес\".Националният институт за обществено здравеопазване съобщи за 30 нови случая на хора, които са се разболели, след като са били ухапани от комари, пренасящи вируса. Според института всички смъртни случаи са свързани с хора, които са имали и други здравословни проблеми.Първите смъртни случаи бяха регистрирани през август, като вирусът разболя 200 души в цяла Румъния.Министерството на здравеопазването призова местните власти да предприемат мерки за предотвратяване на разпространението на западнонилска треска, добавяйки, че заплахата ще намалее, след като времето стане по-хладно.От ведомството също така посъветваха обществеността да предприеме превантивни мерки като например използването на репеленти, носене на дълги ръкави и покриването на прозорците с мрежи.Вирусът се разпространява чрез ухапвания от заразени комари.", "date": "2018.09.14", "title": "Румъния пропищя от западнонилска треска"}
{"url": "https://news.bg/education/prez-tsyalata-uchebna-godina-politsai-bdyat-kray-varnenskite-uchilishta.html", "text": "Полицаите във Варна ще бдят край училищата през цялата учебна година. Засиленото полицейско присъствие ще има и на подходите към училищата, съобщи главен инспектор Илиян Илиев - началник на сектор \"Охранителна полиция\" при ОД на МВР - Варна, цитиран от БНР.От месеци от КАТ-Варна оглеждат пътната маркировка и светофарите в районите на учебните заведения. Те са издали предписания за подобряването им, съобщи главен инспектор Петко Камбуров - началникът на сектор \"Пътна полиция\" - Варна.През цялата учебна година в началото и в края на учебния ден ще има присъствие на полицаи в района на училищата. През следващата седмица на територията на Варна започва и специализираната полицейска операция: \"Безопасно поведение на пешеходните пътеки\".Припомняме,  в страната са станали 710 катастрофи. Преди дни шофьор без книжка уби на място един от балетистите на Варненската опера, който се движел с велосипед.", "date": "2018.09.14", "title": "През цялата учебна година полицаи бдят край Варненските училища "}
{"url": "https://news.bg/world/leybaristite-ochakvat-kabinetat-na-mey-da-padne-predi-koleda.html", "text": "Основната опозиционна Лейбъристка партия във Великобритания ще гласува срещу всяко споразумение за Брекзит, постигнато от премиера Тереза Мей. Липсата на осъществим план за напускане на ЕС ще свали Мей преди Коледа.Това заяви високопоставен лейбъристки депутат пред \"Файненшъл таймс\", цитиран от \"Ройтерс\".Великобритания ще напусне ЕС на 29 март 2019 г. Все още Брюксел и Лондон не са успели да постигнат споразумение. Някои депутати от Консервативната партия заплашиха да блокират договореното от Мей с ЕС.Ако разбунтувалите се от нейната партия гласуват против споразумение, съдбата на правителството на Мей и целият процес по напускане ще зависи от лейбъристите, защото тя няма да държи необходимите 320 гласа в парламента.Емили Торнбъри, министърът на външните работи в сянка от Лейбъристката партия, коментира пред вестника, че работещо споразумение \"просто няма как да се случи\" при Мей.Лейбъристите имат условия, за да подкрепят всяко споразумение за Брекзит, но Торнбъри смята, че тя вижда малки шансове Мей да ги удовлетвори.Според нея ще е необходими до няколко месеца да се проведат парламентарни избори, тъй като премиерът ще бъде победен на важния вот за всяко споразумение за Брекзит.\"\", убедена е тя.Торнбъри иска национални избори пред друг референдум.", "date": "2018.09.14", "title": "Лейбъристите очакват кабинетът на Мей да падне преди Коледа"}
{"url": "https://news.bg/society/sba-s-priziv-kam-savestta-na-vseki-shofyor.html", "text": "През последната година по българските пътища на всеки 10 дни са загивали средно по 16 души. Затова от Съюза на българските автомобилисти смятат, че е крайно време всички шофьори да застанат зад каузата за по-безопасни пътища.Те призовават да се сложи край на безумията по пътищата, тъй като това е един от най-сериозните проблеми в България.От съюза подчертават, че от много години се говори за нов Закон за движението по пътищата, но такъв липсва.По думите им са необходими реформи във всички дейности, свързани с гарантирането на безопасността.Основните проблеми според тях са купени книжки, екстремното шофиране и липсата на обучение на децата.\"Това са проблеми, натрупвани през годините и много български шофьори приеха тези проблеми и грешки на държавата като оправдание за собственото си безразсъдство на пътя. Не можем да се примирим с това\", заявиха те.\"Именно заради тези проблеми ние сме длъжни да бъдем десетки пъти по-разумни и внимателни на пътя. Без да осъзнаем ясно каква отговорност носи всеки един от нас, когато застане зад волана, нищо няма да се промени, категорични са от съюза.\"По-добрата култура на шофиране не изисква години работа и милиони инвестиции. Тя е лично решение на всеки един от нас, което може осезаемо да промени ситуацията по българските пътища моментално.\"На 19 септември в цяла Европа, включително в България, се провежда \"Денят без жертви на пътя\".", "date": "2018.09.14", "title": "СБА с призив към съвестта на всеки шофьор"}
{"url": "https://news.bg/crime/80-godishna-zhena-e-hvarlila-prez-terasata-si-9320-leva.html", "text": "80-годишна жена е хвърлила през терасата си 9320 лева. Пенсионерката била подмамена, че помага на полицията да задържа телефонни измамници, съобщиха от МВР.Около 15:30 часа на 12 септември на стационарния телефон на измамената позвънила непозната. Плачейки обяснила, че е дъщеря й, че е в болница и са нужни пари за лечение. Възрастната жена казала, че няма дъщеря и затворила телефона.Малко по-късно звъннал непознат мъж, който се представил за полицай. Той убедил жената, че се провежда акция, че номерът й бил в списък на измамници, и трябвало да хвърли през терасата всички пари, които има, за да задържат измамниците.Пенсионерката поставила в торба 9320 лева и ги хвърлила от тераса на трети етаж. По-късно разбрала, че е измамена и подала сигнал в полицията.", "date": "2018.09.14", "title": "80-годишна жена е хвърлила през терасата си 9320 лева"}
{"url": "https://news.bg/world/germanskata-koalitsiya-nyama-da-se-razpadne-uveryava-merkel.html", "text": "Канцлерът на Германия Ангела Меркел заяви, че германската правителствена коалиция няма да се разпадне заради спора между консерваторите и социлдемократите във връзка с бъдещето на шефа на вътрешното разузнаване, информира \"Ройтерс\".Социалдемократите искат Меркел да уволни Ханс-Георг Маасен, който понесе жестоки критики след интервю за вестник през миналата седмица, на което постави под въпрос автентичността на видеоматериали, на които крайнодесни екстремисти гонят мигранти.Консервативният вътрешен министър Хорст Зеехофер стои зад Маасен.Ръководството на германската Социалдемократическа партия призова канцлера на страната Ангела Меркел да уволни шефа на разузнаването.През миналата седмица Ханс-Георг Маасен, шеф на германското вътрешно разузнаване (BfV), се усъмни в оценката на Меркел, че при серия протести на крайнодесни групи в източния град Кемниц, предизвикали насилие, банди са преследвали всеки, който изглежда като чужденец.Според \"Ройтерс\" казусът за Кемниц и Маасен разделя коалицията.", "date": "2018.09.14", "title": "Германската коалиция няма да се разпадне, уверява Меркел"}
{"url": "https://news.bg/crime/arestuvaha-bivshata-sapruga-na-evlogi-stanoev-lidiya.html", "text": "Арестуваха във Велинград бившата съпруга на Евлоги Станоев - Лидия Станоева, пише \"\". Лидия Станоева, известна и като Лидка Скалата, е задържана във връзка със спецакцията, която специализираната прокуратура провежда в момента в София.Малко по-рано заместник-главният прокурор Иван Гешев заяви, че засега няма арести по тази акция.Рано тази сутрин от Спецпрокуратурата започнаха претърсвания и изземвания в офиси на дружества в София, стопанисващи заведенията \"Везувий\" и \"Сръбски ресторант Бест\". Обискираха и разпитаха свидетели в София с цел задържане на ръководните нива на организираната престъпна група.Ресторант \"Везувий\" се свързва с две фирми, според Търговския регистър. Едната е с управител Лидия Станоева, а другата - с Евлоги Станоев - Голямата Бирма. Двамата са бивши съпрузи, но продължават да си партнират в бизнеса.За Евлоги Станоев се твърди, че е бил в групировката ВИС. Лидия Станоева в миналото е била разследвана за продажба на ментета на маркови облекла.Синът им Георги Станоев бе дългогодишен приятел на певица от поп-фолка.Припомняме, на 14 септември рано сутринта от Специализираната прокуратура имаха в София, стопанисващи заведенията \"Везувий\" и \"Сръбски ресторант Бест\". От Спецпрокуратурата разследват по документи от Окръжна прокуратура - Пловдив за събрани доказателства за престъпления, извършени от организирана престъпна група.На 24 август Окръжна прокуратура - Пловдив обвини 23 души за и в Дупница, в Горна Оряховица и в Тутракан.Общото количество на незаконните стоки, установени и иззети тогава е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева.По-късно, .", "date": "2018.09.14", "title": "Арестуваха бившата съпруга на Евлоги Станоев - Лидия "}
{"url": "https://news.bg/economics/knsb-iska-reviziya-na-ploskiya-danak.html", "text": "От КНСБ искат ревизия на плоския данък върху доходите и въвеждане на необлагаем минимум, равен на минималната работна заплата, която е установена за страната. Плоският данък задълбочи неравенствата и от \"очакван стимул\" се превърна в \"спирачка на пазарната конкуренция и растежа\", смятат от синдикалната организация.От Конфедерацията настояват данъчната основа на лица с доходи по-високи от установената минимална работна заплата (МРЗ) да се определя след приспадане на МРЗ и остатъкът да бъде облаган с данъчна ставка от 10%. КНСБ искат и увеличаване и на максималния осигурителен доход от 2 600 на 3 000 лева.Това обяви президентът на КНСБ Пламен Димитров на пресконференция, посветена на 10-годишнината от плоския данък в България.Синдикалистите настояват и за по-голяма справедливост и мотивация на заместващите доходи от социалното осигуряване.Целта на днешната пресконференцията е да очертае ползите и недостатъците от пропорционалното облагане, включително влиянието му върху инвестициите, бюджетните приходи, заетостта и неравенствата, обясни Димитров.Основната цел на въведеното от правителството на Сергей Станишев през 2008 г. пропорционално данъчно облагане беше да се помогне за намаляване дела на неформалната икономика и да се увеличат данъчните приходи заради очакваното разширение на данъчната основа. С въвеждането на плоския данък се целеше и увеличение на преките чуждестранни инвестиции, припомни шефа на КНСБ.Противно на очакванията, плоският данък не допринесе за ограничаване скалата на сивата икономика и практиката за укриване на данъци. Неравенството на неравенствата е може би най-яркото доказателство за неефективността от гледна точка на преразпределителната функция на фискалната политика на плоския данък, отчете шефът на КНСБ.Той добави, че равносметката показва, че сегашната данъчна система е неефективна и е наложително нейното преосмисляне, допълване или дори промяна.Синдикалистът изрази надежда да се направи сравнително независим и обективен анализ за плоския данък в България. Пламен Димитров посочи, че институциите и политиците като че ли избягват да говорят по тази тема, но тя е актуална, защото липсват анализи и политически документи.Шест от 40 страни в Европа практикуват пропорционална система на облагане, а всички други имат някаква прогресии. Само 11 страни имат в икономиката си необлагаем минимум, който е равен на минималната работна заплата. България, Унгария и Хърватия не предлагат никаква форма на необлагаема основа в ЕС, отчете шефът на КНСБ.Пикът на инвестициите в България като дял от БВП е бил през 2008 г., точно преди да бъде въведен плоският данък за бизнеса. Тогава размерът на инвестициите е бил 33% от БВП. През 2017 г. преките инвестиции в България се понижават до 19.1% от БВП, обясни той.Делът на сивата икономика в страната ни за 2014 г. е бил 31% от БВП, докато за 2015 г. той е бил 30.6%. През 2016 и 2017 г. той остава на нива около и малко под 30%, при ежегодно нарастващ БВП, изтъкна Димитров.Неравенствата в последните години са фактор на икономическа и политическа нестабилност, отчете шефът на КНСБ. В структурен план ръстът не се дължи на нарастванията на нискодоходните групи, а това говори за нарастващо неравенство сред обществото. Депозитите до 1 000 лева намаляват през последните години. Реалната конвергенция в България по никакъв начин не се стимулира от плоското облагане в България, обясни лидерът на КНСБ.По отношение на депозитите към юни 2018 г. 6.1 млн. от тях са стойност до 1 000 лв. В същото време стойността на депозитите до 1 000 лв. е едва 940 млн. лева, което е 1.9% от стойността на всички спестявания. В същото време, по-малко от 3% от всички депозити събират в себе си 47% от стойността на всички спестявания, уточни Пламен Димитров.Лидерът на КНСБ Пламен Димитров допълни, че е време да се опитаме да формулираме възможните стъпки наред. Дали сме на едно мнение - сигурно не, отговори риторично той и добави, че финансовият министър сигурно е на друго мнение.Димитров е убеден, че ще ако продължи да повтаря казани неща до момента щяло да стане банално за слушане, но дали се харесват на политическата класа в България не е важно за Конфедерация не било особено важно. \"Не искам аз да започна да критикувам, защото всичко е въпрос на политическа воля\", обясни синдикалистът.Той настоява за усъвършенстване на плоския данък, с която да се достигне до нещо по-широко и приложимо - да намали неравенствата сред доходите или да не генерира нови сред хората.", "date": "2018.09.14", "title": "КНСБ иска ревизия на плоския данък"}
{"url": "https://news.bg/world/bezos-dava-usd2-mlrd-za-filantropiya.html", "text": "Основателят на \"Амазон\" Джеф Безос, най-богатият човек на планетата, обяви, че създава хуманитарен фонд за подпомагане на бездомни семейства и откриване на детски градини в общности с ниски доходи, информира АФП.Безос обещава първоначално фондът да бъде от 2 милиарда долара.Той направи съобщението в \"Туитър\" година, след като пита за идеи как може да използва личното си богатство за благотворителност, което в момента е повече от 160 милиарда долара.Създаденият от Безос и съпругата му Макензи \"Bezos Day One Fund\" ще се съсредоточи върху две области: подпомагане на \"съществуващи неправителствени организации, които оказват помощ на бездомни семейства\" и финансиране на \"мрежа от нови, неправителствени детски градини в общности с ниски доходи\", написа той.По-късно Безос каза по време на среща във Вашингтон, че 2 милиарда долара е само началото и вероятно ще увеличи филантропията.Инициативата от 2 милиарда долара е далеч по-малка от филантропичните усилия на други милиардери, включително Бил Гейтс, който дари десетки милиарди долара за фондацията си и Марк Зукърбърг, който обеща да дари 99% от акциите си във \"Фейсбук\" на организация, фокусирана върху общественото благо.", "date": "2018.09.14", "title": "Безос дава $2 млрд. за филантропия"}
{"url": "https://news.bg/health/inspektor-ot-meditsinski-odit-poema-agentsiyata-po-transplantatsii.html", "text": "Д-р Михаил Христов е новият директор на Изпълнителната агенция по трансплантация (ИАТ).От Министерство на здравеопазването съобщават, че д-р Христов е магистър по медицина, с придобита специалност \"Ортопедия и травматология\".През годините е бил директор на Градска многопрофилна болница - Варна, началник отдел в НЗОК, ръководил е и Регионалния център по здравеопазване - София.Д-р Михаил Христов е заемал позициите на главен инспектор в ИА \"Медицински одит\" и държавен инспектор в Изпълнителната агенция по трансплантация. През 2017 г. е оглавявал Изпълнителна агенция \"Медицински одит\", като през същата година е бил и председател на Надзорния съвет на НЗОК. Последно е заемал поста управител на МБАЛ \"Уни Хоспитал\".Михаил Христов заема поста, след като на 10 септември стана ясно, че дългогодишният директор на Агенцията Марияна Симеонова окончателно е подала оставка. Преди това , но тогава пациенти се обявиха  и тя остана на поста си., няколко пъти се събираха на протест пред Министерство на здравеопазването. Те недоволстваха, тъй като от началото на 2017 г. клиниката в Австрия, в която вече успешно са извършени седем трансплантации на бял дроб, отказва да приема повече българи с мотив липса на договор с Евротрансплант.На пресконференция на следващия ден, 11 септември,  на Министерство на здравеопазването в лицето на Фонда за лечение в чужбина. Като мотив за оставката си тя посочи освен лични причини и желанието да се развива като лекар, и огромните административни пречки, които продължават да се поставят пред функционирането на системата за трансплантации у нас.", "date": "2018.09.14", "title": "Инспектор от \"Медицински одит\" поема Агенцията по трансплантации"}
{"url": "https://news.bg/society/75-ot-balgarite-vyarvat-che-kolani-v-avtobusite-im-garantirat-bezopasnost.html", "text": "По отношение на актуалния въпрос за коланите в превозните средства данните от изледване на \"Галъп интернешънъл\" през септември сочат, че 75% от българите приемат, че те действително помагат за безопасността.66% пък подкрепят коланите да станат ефективно задължителни в междуградските автобуси. 63% от българите смятат, че образованието в училищата в България в последните години върви към по-лошо.Резултатите са по-неблагоприятни в сравнение с аналогично изследване преди няколко години.На въпрос за посоката за развитие на образованието към по-добро или по-лошо 16% от интервюираните дават положителен отговор. За сметка на това, негативният дял е 63%, а 21% не могат да преценят.През 2012 г., в аналогично запитване 23% са отговорили позитивно на този въпрос, а 48% негативно.За 6 години процентът отговорили \"към по-лошо\" е нараснал с 15 пункта, а \"към по-добро\" е спаднал със 7. Съпоставката показва задълбочаване на негативното отношение на българите към системата на образованието.Проучването показва, че по-оптимистично настроени - и през 2012 г., и сега - са младите и хората с по-висок образователен статус. Сред най-възрастните преобладават песимистичните оценки.На въпрос \"Ако зависи от Вас да препоръчате на кандидат-студенти къде да следват висше образование, какво бихте препоръчали?\", през 2018 г. 41% отговарят \"да следват в чужбина\". 38% отговарят \"да следват в България\".Данните изглеждат сходни и по-неблагоприятни за българското висше образование спрямо тези от 2012 г.По-младите и по-образовани изказват предпочитания към обучението в чужбина, за разлика от по-възрастните, които смятат, че кандидат-студентите трябва да продължат висшето си образование в България.Според \"Галъп интернешънъл\" негативното отношение се дължи не на работата на учители и преподаватели, колкото на цялостното усещане за неадекватна работа на политиците.Припомняме, споровете за това дали да се въведе задължение за автобусните превозвачи да оборудват превозните средства с колани започнаха още след първата тежка катастрофа с автобус тази година - на  загиналите бяха шестима, а 22 бяха ранени. Споровете се възобновиха и когато на 23 май на входа на София  отзад автобус на градския транспорт по линията Лозен - София.На 25 август пък  и загинаха 17 души, а 21 бяха ранени.", "date": "2018.09.14", "title": "75% от българите вярват, че колани в автобусите им гарантират безопасност"}
{"url": "https://news.bg/politics/porozhanov-ochakva-ostavkata-na-shefa-na-agentsiyata-po-gorite-grigor-gogov.html", "text": "Директорът на изпълнителната агенция по горите (ИАГ) Григор Гогов се очаква да подаде оставка до понеделник. Това заяви земеделският министър Румен Порожанов след първото заседание на Централния епизоотичен съвет.Припомняме, на пресконференция в БТА на 13 септември председателят на партия \"Възраждане\" Костадин Костадинов призова за оставките на министър Порожанов, на шефовете на БАБХ и на ИАГ. Като мотив за оставката на шефа на ИАГ е негова близост до фирма, която е доставчик на коловете за изграждане на оградата по сухопътната ни граница с Румъния. Съпругата на Гогов е в управата на тази фирма. Същевременно е хванат камион с незаконна дървесина, който е пътувал към склад на компанията.Министър Порожанов каза, че по отношение на сигнала, който е изпратен, не е установен пряк конфликт на интереси. Изпратил съм на КОМПИ всички данни, които се съдържат в сигнала, каза земеделският министър и допълни, че Гогов ще подаде молба за освобождаване. \"Това ще се случи днес или в понеделник\", допълни Порожанов.", "date": "2018.09.14", "title": "Порожанов очаква оставката на шефа на агенцията по горите Григор Гогов"}
{"url": "https://news.bg/politics/borisov-se-pohvali-sas-sportnite-ni-zali-pred-shefa-na-mok.html", "text": "Премиерът Бойко Борисов се похвали със спортните зали пред президента на Международния олимпийски комитет Томас Бах, който е на посещение в България.По време на разговора българският премиер Борисов подчерта, че страната ни има сериозна и последователна политика към развитието на спорта и се гордее със силните си спортисти в редица дисциплини.Шефът на МОК е категоричен, че домакинствата на трите световни първенства у нас - по художествена гимнастика, по гребане и по волейбол, показват високата класа на България в спорта.Томас Бах отбеляза, че Европа и светът забелязват прогреса на България в последните години, като подчерта, че това се е доказало с успешното европредседателство.По думите на Борисов малкото спортни зали, които е имало в България преди 1990 г. са били приватизирани.\"Вложихме 350 милиона лева и започнахме да изграждаме една по една спортни зали из цялата страна\", заяви министър-председателят.Премиерът оцени като изключително позитивен интереса на редица значими международни фигури към трите световни първенства у нас.\"Домакинствата, които получихме, са признание за направеното като материална база в страната\", категоричен е Борисов.Той не пропусна да благодари и на българските спортисти, които дават пример на следващите поколения.В рамките на визитата си президентът на МОК ще посети световното първенство по художествена гимнастика в София и по гребане в Пловдив.", "date": "2018.09.14", "title": "Борисов се похвали със спортните ни зали пред шефа на МОК"}
{"url": "https://news.bg/crime/manolova-vidya-narushavane-na-choveshki-prava-v-zadarzhaneto-na-zhurnalisti.html", "text": "Във връзка с информацията за задържани от полицията в Радомир журналисти Димитър Стоянов и Атила Биро (Attila Biro) от RISE Project Romania омбудсманът Мая Манолова проведе разговор със старши комисар Димитър Попов, директор на Областна дирекция на МВР - Перник, който я информира, че те са освободени в 4 и 30 часа тази сутрин.От предоставената информация на комисар Попов и изнесените в медиите данни по задържането им, както и освобождаването им в 4 и 30 часа, омбудсманът констатира, че е налице неоснователно и противозаконно задържане на журналисти, по време на осъществяване на тяхната професионална дейност.Общественият защитник е категоричен, че освен противозаконното лишаване от свобода на двама журналисти, се нарушават човешки права, свързани със свободата на словото и правото на гражданите да получават и търсят информация.Омбудсманът изисква пълна информация и публичност по случая, адекватни действия и търсене на дисциплинарна отговорност, ако бъдат установени превишаване на правомощията от страна на служителите на МВР. Липсата на информация остава впечатление в обществото, че е направен опит за възпрепятстване на журналистическо разследване.Мая Манолова проведе разговор и с посланика на Румъния у нас - Йон Гъля, който я информира за предприетите действия от негова страна. Тя е готова да окаже пълно съдействие и подкрепа на двамата журналисти.", "date": "2018.09.14", "title": "Манолова видя нарушаване на човешки права в задържането на журналисти "}
{"url": "https://news.bg/politics/deputatite-posporiha-za-obrazovanieto-predi-parviya-ucheben-den.html", "text": "Депутатите почетоха първия учебен ден. Тон зададоха герберите.\"Нека спрем с хленченето\", заяви от трибуната Милена Дамянова. Тя подчерта приоритети на управлението - инвестициите в учителите, дуалната система, дигиталното образование.\"Жаждата на просвещение е втъкана здраво в българите и в България\", изтъкна Дамянова. По думите й знанието е това, което ни е водило и ни води по пътя на нашето съществуване като народ.Депутатката е категорична, че знанието ни прави народ и затова се усмихваме с първолаците и подаряваме цветя на учителите.\"Нашата цел е всеки ученик да получи качествено образование\", изтъкна Милена Дамянова. Финансовият ресурс за повишаване на заплатите на учителите е пътят към повишаване на техния статус.\"Лошите примери са по-малко от добрите\", убедена е депутатската от ГЕРБ.\"Добрите учители се помнят цял живот\",заяви Ерол Мехмед от ДПС. Българското училище, образованието и науката като цяло трябва да положат основите на една развита европейска държава,смята той.Депутатът от ДПС отправи куп въпроси: Има ли мащабна държавническа мисъл, която да реформира системата? А имаме ли министерство, което да създава нови възможности и да решава залежали проблеми?! Правилната държавна политика трябва да е реалност, а не само желание!\"Вместо да положи усилия и създаде условия за качествено образование, една партия, управляваща през последните 10 години, си позволява тази политическа алчност да посегне и завземе българското училище, захапа Мехмед герберите.ГЕРБ изкривиха системата, подчерта той. Безцеремонното кадруване опорочава тази система, атакува депутатът и настоя: Спрете това грозно политизиране на българското образование.\"Българският учител не е десятник, който носи гласове и неговата мисия не е политическа\", смята Мехмед. Учебно-възпитателният процес не е партийна агитация и изисква знания, умения и компетенции, предупреди още той.Очаквано и БСП не си спести критиките. \"Трябва да си даваме сметка, че учителите са изморени още преди първия урок, а за учениците училището не е място, без което не могат\", заяви Веска Ненчева.\"Колко от нас си дават сметка, че за голяма част от учениците, училището вече не е място, без което не могат\", попита социалистката.По мнението ѝ българското училище губи всяка изминала година мястото си на огнище на знанието.\"Не са ни нужди задокeански емисари, които да пренаписват историята в учебните ни програми и да бъркат в душите на децата ни\", допълни Ненчева.Тя настоя за повече отговорност към образованието. ", "date": "2018.09.14", "title": "Депутатите поспориха за образованието преди първия учебен ден"}
{"url": "https://news.bg/politics/prezidentat-znael-che-nyama-da-vodi-delegiyata-v-oon-ubedena-zaharieva.html", "text": "Пореден рунд на искри между Дондуков 1 и Дондуков 2. Този път спорът е президентът или премиерът да ни представят в ООН. По този повод в кулоарите на Народното събрание външният министър Екатерина Захариева обясни, че в българската делегация тази година ще се ръководи от премиера Бойко Борисов. Припомняме, че това беше едно от решенията, които бяха гласувани на последното заседание на Министерски съвет.По думите на Захариева президентът бил уведомен. Излезе обаче информация, че президентът не знаел. Външният министър обаче посочи, че е имало среща по темата между съветниците на премиера и президента.Според правилата на ООН държавата може да е представлявана от президент, премиер или външен министър. По принцип може да се ротират в зависимост от дните, изтъкна първият ни дипломат. Редно било тази година, когато бяхме председател на ЕС, министър-председателят да ни представи в ООН. Освен това миналата година Румен Радев беше в Ню Йорк. ", "date": "2018.09.14", "title": "Президентът знаел, че няма да води делегията в ООН, убедена Захариева"}
{"url": "https://news.bg/economics/porozhanov-ima-ognishta-na-afrikanska-chuma-blizo-do-nas.html", "text": "Установени са огнища на африканска чума по свинете в пограничната зона в Румъния, заяви земеделският министър Румен Порожанов след първото заседание на Централния епизоотичен съвет. На наша територия няма огнища.Северната ни съседка е сериозно засегната.Една от основните мерки (за превенция - б.р.), е биосигурността и в личните стопанства в т.нар. заден двор, заяви Порожанов. Той уточни, че болестта не е зооноза (не се предава на хората от животните - б.р.), но тя води до огромни икономически загуби.Тя не засяга други животни. Те могат да бъдат част от движението, заяви министърът. По думите му, болестта може да скача с километри: \"в Китай се появи на 3 000 км. Вчера на белгийската граница има заразени животни. Нашите мерки по превенция се постарахме да бъдат в най-добрата кондиция. Задните дворове, домашните животни нямат биосигурност. В Румъния над 1000 са случаите в заден двор, у нас - в Тутраканци\". Министър Порожанов подчерта, че най-сериозен риск представляват точно отглежданите в задните дворове нерегистрирани животни. Пристигнали са вече лабораторните изследвания, които потвърждават наличието на болестта африканска чума по свинете за Тутраканци. Това Порожанов го подчерта във връзка с твърдения, които поставят под съмнение действията на властите. На многократно зададения въпрос защо екарисажите не работят, след като има опасност и къде се изгарят труповете на убитите животни, шефът на БАБХ Дамян Илиев заяви, че екарисажите са спрени поради съдебно производство. Имаме четири, чиито капацитет е достатъчен. Те могат да работят при липса на епидемия. В момента няма епидемия, която да ни накара да закараме инселератор някъде, каза Илиев. Той уточни, че е разпоредил да се види капацитетът им.За случите с птици в Добричко той обясни, че са изгорени на място.Илиев призна, че е притеснително какво би станало, ако се открие чума в една ферма с 40 000 прасета.На журналистически въпрос, че има заснети кадри в Калояновец - ями със загробени прасета и торби патици, Дамянов заяви: \"Щом ги имате - давайте ги\".От думите му така и не се разбра защо не работят системите за изгаряне на убити животни и защо две от тях са паркирани в София. Той изтъкна, че за 24 часа непрекъсната работа на ветеринари 87 прасета са евтаназирани и загробени.По думите на министър Порожанов индустриалните ферми са огледани, те са с добро състояние на биосигурност, но има предписания, които да спазват. Предложение на следващото заседание на МС е да се обсъди спазване отстоянието на животните в 20 км зона около индустриалните ферми, за да стимулираме законните животни.По отношение на всички незаконни (нерегистрирани прасета, гледани от стопани в задните дворове - б.р.) - всеки, който гледа животни без изискванията, ще бъде санкциониран спрямо закона, обеща Порожанов.На съвета присъства и Румен Караманов - председател на Асоциацията на свиневъдите. Обезпокоени сме от това заболяване. Това, което каза и министъра - трябва да се осигурят условия да не попаднем в режим. Ще бъдем проверявани, да засилим мерките за биосигурност и невъзможност от влизане на вируса във всички ферми, каза Караманов.\"Всички животни в заден двор са незаконни, по някакъв начин трябва да бъде решен проблема с тях. Стопаните ще бъдат санкционирани за нерегистрирани животни. За нас е важно да бъдат осигурени коридори за продукцията, която произвеждаме\", заяви индустриалният животновъд.На въпрос ще бъдат ли осигурени търговски коридори за бизнеса, министър Порожанов заяви, че ще бъдат открити, вече са направени. Проблем би се появил, ако има зараза в повече области, където се задава епизоотична обстановка.Вчера - на френско-белгийската граница има регистрирано заболяване сред дивите свине. Готвим мерки на два закона. Промените в Закона за ветеринарно медицинската дейност, са готови, той е на публично обсъждане, обясни Порожанов.Зам.-министър Иванов обясни, че Законът за ветеринарномедицинска дейност позволява клане с диагностична цел и клане със санитарна цел. Превантивно клане, което се прилага много често в Западна Европа - Холандия, Дания, Белгия.Само в Дания годишно се отглеждат 25 млн. свине. В Белгия - над 5 млн. свине. Те пристъпват към т.нар. превантивно клане. Предвиждаме такава мярка за фермите, които нямат степен за биосигурност, обясни заместник земеделския министър.По думите на министър Порожанов опасност (от чума по свинете - б.р.) има и тя е на границата. След първия случай призовавахме хората да си заколят прасетата. Тази тема е чувствителна, на прага сме на сериозна опасност, която минава почти през цялата Централна и Източна Европа.Фермите за отглеждане на прасета са 61, имаме 5-6 на които са наложени актове и предписания, поясни министърът. Според него не са открити нарушения за биосигурност в индустриалните ферми.На финала шефът на БАБХ Дамян Илиев отново призова: \"Хората наистина трябва да си заколят прасетата и да ги усвоят. Тези, които не го направят, по закон ще им се наложат актове и тези животни ще бъдат евтаназирани без компенсация.\"", "date": "2018.09.14", "title": "Порожанов: Има огнища на африканска чума близо до нас"}
{"url": "https://news.bg/world/abe-komentarite-na-putin-pokazvat-zhelanie-za-miren-dogovor-mezhdu-rusiya-i-yaponiya.html", "text": "Премиерът на Япония Шиндзо Абе повтори позицията на държавата, че разногласията за превзетите от съветската армия острови в последните дни на Втората световна война трябва да бъдат разрешени преди официално да бъде подписан мирен договор между двете държави, информира \"Ройтерс\".Руският лидер Владимир Путин изглежда хвана неподготвен Абе, когато заяви на регионален форум във Владивосток, че двете страни трябва да подпишат мирен договор без предварителни условия до края на годината.\"\", каза Абе по време на телевизионен дебат с конкурент във връзка с изборите за лидер на управляващата партия на 20 септември.\"\", добави премиерът.Двамата лидери вероятно ще се срещнат на един или два регионални форума по-късно тази година.Но Москва и Токио имат суверенни претенции към островите, известни в Русия като Курилските острови, а в Япония като Северните територии. Въпросът е част от политическата платформа на Абе.Експерти обаче коментират, че предложението на Путин трудно ще бъде преглътнато от Япония, тъй като реално означава Токио да оттегли претенциите си към контролираните от Москва острови.Под въпрос е дали Путин наистина иска да разреши проблема, смята Джеймс Браун, професор по политология в Temple University, Japan Campus.\"\", пише Браун в статия за Japan Times.\"Това прави Япония да изглежда като пречка за сключване на мирен договор\", допълва той.", "date": "2018.09.14", "title": "Абе: Коментарите на Путин показват желание за мирен договор между Русия и Япония"}
{"url": "https://news.bg/economics/ivan-kostov-preporacha-vazstanovyavane-na-danachno-osiguritelnata-sistema-ot-predi-2001-g.html", "text": "Основната фискална цел за страната трябва да е събиране на приходи, за да могат публичните институции да изпълнят възложените им по закон необходими и полезни за обществото и за неговото развитие функции и да разплащат направените затова общи разходи.Другата важна фискална цел пред страната трябва да бъде възстановяване на данъчно-осигурителната система от данъчната реформа преди 2001 г., поддържане на макроикономическата стабилност и увеличаване на общото благосъстояние чрез намаляване на неравенството и даване на шанс на всеки.Това каза бившият премиер на България (1997-2001 г.) и настоящ директор на Лабораторията за изследването на рисковете към НБУ д-р Иван Костов на пресконференция, посветена на 10-годишнината от плоския данък в България.Не е съгласен за формулирането на основната фискалната цел от синдикалистите, защото не било работата на държавата да прави подобни реформи през своята бюджетна политика. Държавата би могла да повишава благосъстоянието, заетите и фирмите, които произвеждат добавената стойност.Иван Костов припомни, че преди либертарианската данъчна реформа от 2003-2008 г. и въвеждането на преките плоски данъци от 10%, намаляването на социално-осигурителните вноски с 44% според доклада на НОИ, е извършена първата данъчна реформа през 2000 г. При нея данъка върху доходите на физическите лица (ДДФЛ) се облага с петстепенна прогресивна скала до 38% с необлагаем минимум.Данъците от нея са 15%, а след 2008 г. - 5%. Корпоративният данък се облага с двустепенна скала от 23.5% до 28% без необлагаем минимум, обясни Костов и допълни, че средната социално-осигурителна вноска е била 34.7%.Здравната вноска е била 6%, след което тя е била повишена на 8%, поясни той и допълни, че либертарианската данъчна реформа е освободила роднините по права линия от данъчно облагане на наследствата и даренията, въвела е необлагаем минимум за другите по сребрена линия и е снижила всички данъчни скали на месните данъци и такси.Костов обясни, че до 2001 г. е поставено началото на друга фискална политика, наречена данъчен код на държавата. Според него данъчният код на държавата е показвал върху кого управляващите политици стоварват тежестта за издръжката за държавата и кого облекчават от нея.Дори и да не се е съзнавало, като натоварват гражданите и фирмите да внасят приходи в държавата, те ги ангажират с контрола и критиката върху нея да изпълнява функцията като изразходва функционално всеки един лев, каза още той.Костов посочи, че колкото по-малко участват гражданите и фирмите в изпълнението на държавните функции, толкова не се интересуват от качеството си на държавата, защото могат да ги компенсират със собствените си данъци.Динамиката на данъчните и осигурителните приходи показва, че приходите от ДДФЛ са най-стабилните и най-слабо се влияят от икономическата конюнктура, отчете бившият премиер и посочи, че приходите от косвените и кооперативни данъци силно се влияят от икономическата конюнктура на страната.Според теориите за данъчното облагане при ниво от 20% на данъците на БВП, темпът на реалния икономически растеж следва да бъде около 5% годишно. У нас равнището на данъчната теза е такова още от първата данъчна реформа през 2001 г.В заключение на двете данъчни системи, той заяви, че е вън от съмнение, че облагането на трудовите доходи с данъци и осигурителни вноски не е правилно и пропорционално. Тя се облага и с едното, и с другото, но има много последици от тази система за облагане. Колкото повече растат доходите на облаганото лице, толкова повече делът на данъчните и осигурителните вноски върху него клони към 10%.\"Ако на тези с високите доходи, облагане им клони към над 10%, то за другите, които вземат минимална работна заплата под минималния осигурителен доход, то данъчната и осигурителна тежест върху тях би била 42.7%\", обясни Костов.При приблизително на едно и също натоварване на БВП с 29.9% през 2001 г. и 30% през 2017 г. приходите от облагането са с много по-малък дял от общите данъчни осигурителни приходи.Костов обясни, че в България действат други силно негативни фактори, които компрометират ефекта от ниското данъчно облагане и плоските данъци. Тези фактори произтичат от недофинансирането на поетите от държавата жизнено важни за обществото функции да събира пари, за да изпълнява функции.Държавата събира пари, за да изпълнява функции и ако не събира достатъчни приходи, не би могла да изпълнява функции. В здравеопазването всички доплащаме, за да получим здравна услуга, уточни бившият премиер и допълни, че плоските преки данъци са една от основните причини за укриването на доходите от сивата икономика.Икономистът проф. Гарабед Минасян обясни, че управляващите постоянно избягват да организират обсъждане на плоския данък в страната. Той бе лаконичен по отношение на общото данъчно облагане и добави, че бившият премиер Иван Костов е допълнил доста за него.Проф. Минасян поясни, че предпоставките и очакваните ползи за въвеждане плоския данък в страната са били за активизиране инвестиционната дейност, осветяване на икономиката, облекчаване работата на данъчната администрация и по-голяма социална справедливост.Той изтъкна, че в динамиката на БВП, крайното потребление и брутното образуване на основния капитал няма ефект върху инвестиционната ефективност и нетното изтичане на български капитали от страната са на стойност от 3 млрд. евро или 1/3 от брутните инвестиции.В периода от 2010-2017 г. общо 13 млрд. евро нетно български капитал е изтекъл от страната, изрази съжаление проф. Минасян.По отношение на осветляването на икономиката, икономистът посочи, че събираемостта на данъците не е такава, каквато трябва да бъде.Относно данъчния комфорт с плоския данък се увеличава работата на данъчната администрация, но не е редно да се привежда такава. Данъчната администрация трябва да изпълняват закона и да събират данъците, които населението дължи на държавата. Ако не се направят такива плащания, трябва да се налагат глоби и ако от данъчната администрация не могат да се справят, значи не стават за такава работа, обясни икономистът.По повод социалната справедливост в страната, проф. Минасян обясни, че тя се мени с развитието на обществото. По думите му обаче социално-икономическото неравенство е препоръчително дотогава, когато е необходимо за всички, т.е. докато съдейства за нарастването на общественото благосъстояние.Проф. Минасян посочи, че плоският данък се поддържа в България, защото освобождава от отговорност, налага определен тип поведение на данъчните власти, който увеличава административните удобства и ограничава необходимостта от активна дейност по организацията и контрола на данъчната събираемост при друга данъчна система.В заключение той заяви, че плоският данък не е макроикономически инструмент, който да разреши проблемите в страната.", "date": "2018.09.14", "title": "Иван Костов препоръча възстановяване на данъчно-осигурителната система от преди 2001 г."}
{"url": "https://news.bg/int-politics/erdogan-namekna-che-sasht-sa-podlozhili-turtsiya-na-zhestoka-ikonomicheska-ataka.html", "text": "Президентът на Турция Реджеп Тайип Ердоган обяви, че Турция е била подложена на \"жестока икономическа атака\" след изявления от страна на САЩ, съобщава \"Ройтерс\".В реч пред членове на неговата Партия на справедливостта и развитието в Анкара, Ердоган подчерта: \"Ние сме изправени пред жестока атака срещу турската икономика, след като серия от негативни изявления от страна на САЩ за нашата страна бяха използвани като извинение.\"Ердоган също така коментирал, че Турция щяла да види резултата от независимостта на централната банка, след като вчера тя значително повиши лихвите въпреки желанието му за обратното.Междувременно стана ясно, че Ердоган ще се срещне с руския си колега Владимир Путин в понеделник в контекста на нарастващата международна тревога заради задаващото се настъпление на сирийското правителство в провинция Идлиб.", "date": "2018.09.14", "title": "Ердоган намекна, че САЩ са подложили Турция на жестока икономическа атака"}
{"url": "https://news.bg/crime/delo-sreshtu-dvama-huligani-se-tochi-9-godini.html", "text": "Дело за хулиганство се проточило над 9 години, установи Инспекторатът към ВСС при извършени проверки.Производството е образувано срещу двама мъже затова, че през февруари 2008 г. в заведение за бързо хранене в центъра на София са блъскали на вратата на заведението и се заканвали на клиенти.Двамата мъже са отправили обидни думи и псувни към двамата полицаи, пристигнали на място след сигнал за възникнал скандал.Делото е приключило през февруари 2018 г., когато Софийски градски съд е потвърдил оправдателната присъда на единия от двамата подсъдими.Другият е постигнал споразумение с прокуратурата, което съдът е одобрил през март 2012 г. и спрямо него производството по делото е прекратено.Досъдебното производство е продължило 4 години, 2 месеца и 9 дни.През този период са проведени ограничен брой действия по разследването и не са събирани достатъчно доказателства за разкриване на истината.Разследващият полицай не е изпълнявал указанията от прокурора, а наблюдаващият прокурор не е спазвал законоустановените срокове. Бездействието на полицая и прокурора е увеличило наказателното производство. Първа инстанция на съда е връщал делото на прокуратурата заради съществени нарушения. При последното, четвърто разглеждане на делото от първоинстанционния съд, е продължило 2 години и 8 дни.По делото са насрочени 10 съдебни заседания, отлагани поради неявяване на свидетели.До увеличаване на продължителността на делото се е стигнало поради отлагане на 5 поредни заседания заради неявяване на свидетели. ", "date": "2018.09.14", "title": "Дело срещу двама хулигани се точи 9 години"}
{"url": "https://news.bg/regions/zhiteli-blokiraha-za-kratko-patya-kam-krastova-gora.html", "text": "Жители на Пловдивско и Смолянско блокираха за кратко пътя в района на Юговското ханче, съобщи БНР.7-километровата отсечка води до , където за днешния празник - Кръстовден, се очаква да пристигнат хиляди поклоници. Въпреки протеста до значителни затруднения в трафика не се стигна.Хората, които блокираха пътната отсечка, настояват за ремонт на пътя между Белица и Загражден. За ремонт са отпуснати 4 млн. лева, но възстановителни дейности все още не са започнали. Проблемът с неремонтирания път датира от десетки години.От агенция \"Пътна инфраструктура\" уведомиха, че отварят офертите на фирмите-изпълнители на ремонта.Протестиращите ще изчакат реакция от транспортното министерство. Ако до 20 дни не е започнало строителство, хората планират по-мащабен протест.", "date": "2018.09.14", "title": "Жители блокираха за кратко пътя към Кръстова гора"}
{"url": "https://news.bg/politics/svetkavichna-ostavka-na-grigor-gogov.html", "text": "Изпълнителният директор на Изпълнителната агенция по горите Григор Гогов подава оставка по негова молба във връзка с получени сигнали за конфликт на интереси.Това става независимо, че те са проверени от Инспектората на Министерството на земеделието, храните и горите и няма открити нарушения, се посочва в прессъобщението от Министерство на земеделието и храните.Въпреки това сигналите бяха изпратени и до компетентния орган - КПКОНПИ (Комисията за противодействие на корупцията и отнемане на незаконно придобитото имущество).Припомняме, само преди час след първото заседание на Епизоотичния съвет към Министерски съвет министър Порожанов заяви, че очаква осатвката на Григор Гогов до понеделник. Така и Гогов не принуди Порожанов да го чака и още същия ден подаде своята оставка.", "date": "2018.09.14", "title": "Светкавична оставка на Григор Гогов"}
{"url": "https://news.bg/world/uraganat-florans-ponizhen-do-parva-stepen.html", "text": "Пороен дъжд, силен вятър и наводнения вследствие на урагана \"Флорънс\" удариха американските щати Северна и Южна Каролина рано тази сутрин, докато бурята пълзи към крайбрежието, заплашвайки милиони хора, информира \"Ройтерс\".\"Флорънс\" е понижен до първа степен по 5-степенната скала \"Сафир—Симпсън\". Ураганът се движи в западна посока със скорост от 9 километра в час.Според метеоролозите днес Източното крайбрежие на САЩ може да бъде ударено от ураганни ветрове. Въпреки че не може да се предскаже пътят на урагана, прогнозата е да премине в близост до Кейп Фиър, Северна Каролина, в средата на днешния ден.Губернаторът на Северна Каролина Рой Купър заяви на пресконференция, че \"историческият\" ураган ще предизвика пороен дъжд и наводнения, които ще залеят почти целия щат с вода.От Националната метеорологична служба обявиха, че Северна Каролина ще регистрира количество дъжд за 8 месеца само в рамките на 2-3 дни.Най-малко 150 000 души са без електричество в Северна Каролина тази сутрин. Очаква се милиони да останат без ток, а възстановяването ще отнеме може би няколко седмици.Ураганът в Атлантическия океан е придружен от вятър със скорост 150 километра в час. По-рано, когато беше Категория 4, вятърът достигна скорост от 224 километра в час.Окото на бурята е на около 100 километра от Морхед сити.Около 10 милиона души могат да бъдат засегнати от бурята, а на повече от 1 милион души е наредено да се евакуират от крайбрежието на двете Каролини и Вирджиния.Според Купър най-малко 12 000 души са настанени в 126 убежища.Извънредно положение е обявено в щатите Джорджия, Южна и Северна Каролина, Вирджиния, Мериленд и окръг Колумбия.", "date": "2018.09.14", "title": "Ураганът \"Флорънс\" понижен до първа степен"}
{"url": "https://news.bg/world/kndr-i-republika-koreya-otkriha-byuro-za-24-chasova-vrazka-v-keson.html", "text": "Северна Корея и Южна Корея отвориха съвместно бюро за връзка в севернокорейския град Кесон, съобщава \"Йонхап\".Бюрото има за цел по-добра комуникация между двете държави и намаляване на напрежението на Корейския полуостров.\"\", обяви южнокорейското министерство по въпросите на обединението, допълвайки, че \"от днес Южна и Северна Корея могат да провеждат директни консултации 24 часа в деня и 365 дни в годината по въпроси, свързани с развитието на корейските отношения, мира и просперитета на Корейския полуостров\".Откриването на бюрото беше за първи път съгласувано на историческата среща между Ким Чен-ун и Мун Дже-ин през април. Следващата среща между двамата лидери е планирана за 18-20 септември в Пхенян.", "date": "2018.09.14", "title": "КНДР и Република Корея откриха бюро за 24-часова връзка в Кесон"}
{"url": "https://news.bg/int-politics/chavushoglu-preduprezhdava-za-kyurdski-militsii-pomagashti-na-siriya-v-idlib.html", "text": "Турският външен министър Чавушоглу предупреждава с писмо до \"Ню Йорк Таймс\", че кюрдски милиции може да помогнат на сирийското правителство да атакува Идлиб.Както САЩ, така и Турция, които се противопоставят на правителството на сирийския президент Башар Асад предупредиха, че нападението срещу Идлиб от сирийското правителство, подкрепено от Русия и Иран, може допълнително да дестабилизира региона и да навреди на цивилните.Турция и Съединените щати имат разминаване в гледните точки относно кюрдските милиции в Сирия. Милицията е силен съюзник на САЩ в борбата срещу ДАЕШ. Турция, от друга страна ги счита за терористична организация и продължение на Кюрдската работническа партия (ПКК).В писмото, Мевлют Чавушоглу предупреждава, че Вашингтон трябва да \"оценява кои са истински им съюзници в региона\".\"Нови доклади показват, че кюрдските милиции, терористична група, оперираща от Сирия, получила оръжие и помощ, платени от американски данъкоплатци, е създала съюз с Асад и изпраща войски като част от сделка, спонсорирана през юли, за да му помогне да превземе Идлиб\", пише той.Турция заяви, че работи с Русия и Иран, за да стабилизира района на Идлиб, като посочи, че продължават да се опитват да избегнат сирийската правителствена офанзива.Турският президент Ердоган се срещна с лидерите на Иран и Русия миналата седмица в Техеран, но не успя да спечели обещание за прекратяване на огъня.", "date": "2018.09.14", "title": "Чавушоглу предупреждава за кюрдски милиции, помагащи на Сирия в Идлиб"}
{"url": "https://news.bg/world/gubernatorat-na-nyu-jork-specheli-sreshtu-aktrisata-ot-seksat-i-gradat-na-parvichniya-vot-na-demokratite.html", "text": "Губернаторът на Ню Йорк Андрю Куомо спечели първичните избори в Демократическата партия срещу актрисата от \"Сексът и градът\" Синтия Никсън (играе ролята на Миранда - б.р.), съобщава АП.Куомо извоюва лесна победа, получавайки 65,9%. Никсън беше подкрепена от 34.1%. Губернаторът на щата постоянно водеше в социологическите проучвания с 60% от гласовете в сравнение с 30% за активистката.На изборите през ноември Куомо ще се изправи срещу републиканеца Марк Молирано.", "date": "2018.09.14", "title": "Губернаторът на Ню Йорк спечели срещу актрисата от \"Сексът и градът\" на първичния вот на демократите"}
{"url": "https://news.bg/world/volkswagen-spira-legendarnata-kostenurka-ot-2019-g.html", "text": "Германският концерн Volkswagen потвърди, че през 2019 година прекратява производството на емблематичния си модел Beetle (\"Бръмбър\"), станал известен като \"костенурката\". Това ще сложи край на един от най-легендарните дизайни в сферата на автомобилната индустрия.От компанията потвърдиха, че работата по тези коли в базата им в Мексико ще приключи следващия юли, пише британската медия Би Би Си, цитирана от .Beetle води началото си още от Нацистка Германия, но добива още по-голяма популярност след \"участието си\" в анимационен филм на Disney.Продажбите на модела, в частност на ключовия за него пазар в Щатите, през последните години са намалели значително. Американските потребители вече търсят по-големи автомобили, като кросоувъри или SUV.Продажбите на Beetle през първите осем месеца на 2018 година са били 11 151 броя, което е с 2,2% по-малко в сравнение със същия период на предходната година.След разразяването и на \"Дизелгейт\" от Volkswagen обявиха, че ще намалят портфолиото си от модели с цел да се фокусират повече върху семейни и електрически автомобили.\"Загубата на Beetle след три поколения, близо над 7 десетилетия, ще предизвика доста емоции сред многобройните фенове на автомобила\", коментира шефът на групата на Volkswagen за Америка Хайнрих Вобкен.", "date": "2018.09.14", "title": "Volkswagen спира легендарната \"костенурка\" от 2019 г. "}
{"url": "https://news.bg/crime/prokuraturata-vleze-v-stolichni-ofisi-po-afera-s-fabriki-za-tsigari.html", "text": "Рано тази сутрин Специализираната прокуратура започна претърсвания и изземвания в офиси на дружества в София, стопанисващи заведенията \"Везувий\" и \"Сръбски ресторант Бест\", обиски на лица и разпити на свидетели на територията на столицата, с цел задържане на ръководните нива на организираната престъпна група.Действията на Специализираната прокуратура са по разследване, прието по компетентност от Окръжна прокуратура - Пловдив, предвид събрани доказателства за престъпления, извършени от организирана престъпна група.На 24 август Окръжна прокуратура - Пловдив привлече като обвиняеми 23 лица за цигари без бандерол, установени в четири незаконно работещи фабрики в Дупница, в Горна Оряховица и в Тутракан.Общото количество на незаконните стоки, установени и иззети тогава е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева.Иззети са всички машини и съоръжения от четирите фабрики за производство на крайния продукт - цигарите, обслужващата ги техника - мотокари, агрегати, климатични системи, охладители и др.Иззети са 11 тежкотоварни автомобила, превозвали суровината за производство на цигарите и готовата продукция, която е открита в тях, както и над 10 леки автомобила, свързани с производството и други веществени доказателства.Установено е, че всяка една от фабриките за незаконни цигари е произвеждала средно около 100 000 кутии на ден. Към настоящия момент две от задържаните лица са с мярка за неотклонение \"задържане под стража\", а четири лица са с мярка \"домашен арест\".В хода на разследването са събрани доказателства, че откритите четири фабрики на територията на страната се ръководят от лица, които не са сред задържаните първоначално от прокуратурата в Пловдив и че производството на цигари без бандерол се осъществява от организирана престъпна група.Припомняме, пак за участие в организирана престъпна група за продажба на акцизни стоки без бандерол, данъчни престъпления и пране на пари, на 5 септември, специализираната прокуратура започна разследване и  ООД, \"Сис Индустрийс\" ООД и \"Топаз Мел\" ООД.В четвъртък, 6 септември стана ясно, че . Става въпрос за собственика на \"Винпром Карнобат\" и \"Сис индустрийс\" Миню Стайков, сина му Стайко Стайков, сина на кмета на Карнобат Иван Димитров, както и още петима с инициали Ц.К., М.К., Б.Х., А.Т. и Д.Д.След това в събота, 8 септември, излезе решение то Специализирания съд в София, че ", "date": "2018.09.14", "title": "Прокуратурата влезе в столични офиси по афера с фабрики за цигари"}
{"url": "https://news.bg/world/feysbuk-vavede-novi-merki-za-borba-s-falshivite-novini.html", "text": "Социалната мрежа \"Фейсбук\" съобщи, че е въвела нови мерки за подобряване сигурността в платформата и борба с фалшивите новини, информира АП.Технологичният гигант ще извършва фактологична проверка на снимки и видеоматериали, за да се бори с дезинформацията (факт-чекинг).Инструментът беше пробван за първи път миналата пролет във Франция. Отсега 27 факт-чекърс ще получават всички подозрителни снимки и видеоматериали за проверка и ако се докаже, че са фалшиви, съдържанието ще бъде обозначавано.По-рано този месец представители на \"Фейсбук\" и \"Туитър\" бяха разпитани от Комисията по разузнаване към Сената на САЩ по въпроса за изборна намеса преди частичния вот през ноември.", "date": "2018.09.14", "title": "„Фейсбук” въведе нови мерки за борба с фалшивите новини"}
{"url": "https://news.bg/economics/otnovo-rabotyat-spravkite-po-egn-i-pik-na-nap-na-sayta-na-noi.html", "text": "Справките по ЕГН и персонален идентификационен код (ПИК) на Националната агенция за приходите (НАП) на интернет страницата на Националния осигурителен институт (НОИ) отново са достъпни за потребителите.След направените проверки от експертите на института са взети съответните мерки за гарантиране на безпроблемната работа на електронните услуги. Повишено е и нивото на сигурност на достъпа до тях.Достъпът до посочените справки е ограничен вчера след сигнали на граждани и медии, че е възможно да се осъществи невалидиран достъп до тях.Всички други електронни услуги на НОИ не бяха спирани и продължават да функционират нормално.", "date": "2018.09.14", "title": "Отново работят справките по ЕГН и ПИК на НАП на сайта на НОИ"}
{"url": "https://news.bg/world/supertayfun-vrahlita-filipinite.html", "text": "Филипинските власти започнаха да евакуират хиляди хора от пътя на най-мощния тайфун тази година. Властите затвориха училища, подготвиха булдозери за свлачища и мобилизираха спасители и войници в северната част на страната, пише \"Гардиън\".Пет милиона души се очаква да бъдат засегнати от тайфуна \"Мангхут\", който е категоризиран от експерти като супертайфун с изключително силни ветрове, равносилен на ураган от Категория 5 в Атлантическия океан.До тази сутрин 10 000 души са евакуирани от три региона.Тайфунът е на път да удари североизточната провинция Кагаян събота сутринта местно време. Днес той е на около 400 километра от Филипините в Тихия океан. \"Мангхут\" е придружен от ветрове със скорост до 255 километра в час, съобщават филипинските метеоролози.Прогнозира се да премине през Южнокитайско море и на 100 километра от Хонконг в неделя сутринта.Очакват се интензивни валежи, които ще предизвикат свлачища и наводнения.В 25 провинции на основния остров Лусон има предупреждение за буря. Ограничено е морското и въздушно движение.Около 4,2 милиона души в Кагаян са заплашени от унищожителния ефект на тайфуна, който е с 125 километра широко око, обяви шефът за гражданска защита Рикардо Джалад по време на извънредна среща, водена от президента Родриго Дутерте.Повече от 43 милиона души могат да бъдат засегнати от супертайфуна.\"Мангхут\" е петнадесетата буря през тази година, която връхлита Филипините. Обикновено 20 бури минават през страната на година.Тайфунът \"Хаян\" отне живота на повече от 7 300 души и остави без дом над 5 милиона души в централната част на Филипините през 2013 г.", "date": "2018.09.14", "title": "Супертайфун връхлита Филипините"}
{"url": "https://news.bg/regions/api-iska-skorostno-vavezhdane-na-tol-sistemata.html", "text": "Хроничното недофинансиране на пътния сектор влошава състоянието й и в момента над 6000 км третокласни пътища, какъвто е пътя Подкова-Кукуряк-Токачка, се нуждаят от ремонт, съобщава АПИ.Затова е важно колкото се може по-скоро да бъде изградена и въведена тол системата, която ще позволи в ремонта и поддържането на републиканските пътища през следващите години да се инвестират много повече средства.АПИ обясняват, че близо 1 млн. лева по предварителни разчети са необходими за ремонтно-възстановителни дейности на 29 км от третокласния път III-592 Подкова-Кукуряк-Токачка.Пътят е изграден преди повече от 40 години с намален габарит в определени участъци, а последният му основен ремонт е правен през 1982 г. През годините участъкът е поддържан с разполагаемия бюджет по програмата за текущ ремонт.АПИ търси и разглежда възможности за подобряване състоянието на третокласната пътна мрежа.В началото на септември, Регионалната комисия в парламента даде зелена светлина на въвеждането на тол системата, приемайки на второ четене промени в Закона за движение по пътищата.За изпълнение на функциите по управление и контрол на системата е предвидено в агенцията да се създаде ново структурно звено - Национално тол управление.Предвиждат Агенция \"Пътна инфраструктура\" да сключва договори с търговци, които желаят да извършват дейност по събиране/инкасиране на вземания за такси за ползване на платената пътна мрежа, като условията на които следва да отговарят ще бъдат предварително обявени и общовалидни за всички, които желаят да сключат договор.", "date": "2018.09.14", "title": "АПИ иска скоростно въвеждане на ТОЛ системата"}
{"url": "https://news.bg/world/maduro-tarsi-sporazumeniya-s-golyamata-sestra-kitay.html", "text": "Президентът на Венецуела Николас Мадуро хвали Китай като \"голямата сестра\", докато се подготвя за среща с китайския лидер Си Дзинпин днес. Мадуро се надява да сключи икономически споразумения с азиатския гигант, информира АФП.Мадуро обяви след кацането си в Пекин тази нощ, че е дошъл с \"големи очаквания\" за допълнително задълбочаване на стратегическите отношения с основния кредитор на Венецуела.Левият лидер отбеляза, че посещението му ще донесе \"голям тласък\" за инвестиции в енергетиката, търговията и \"успешни финансови отношения\" между двете държави.През последното десетилетие Китай отпусна заем на членката на ОПЕК от 50 милиарда долара. Каракас връща заема с петролни доставки. Латиноамериканската държава все още дължи 20 милиарда долара на Пекин.Мадуро може да се върне у дома с нов заем от 5 милиарда долара и шестмесечно удължаване на гратисния период по обслужването на дълга, според венецуелската консултантска компания Ecoanalitica.\"\", изтъкна Мадуро, който за последно посети Китай през март 2017 г.Той ще остане в Китай до неделя.\", коментира предстоящата визита на Мадуро говорителят на китайското външно министерство.\"Мисля, че стабилно развитие на Венецуела е в интерес на всички страни\", добави говорителят.Мадуро за първи път е на чуждестранна визита от нападението с дрони на военен парад в Каракас на 4 август.Правителството на Венецуела девалвира националната валута като част от мерки за спиране на хиперинфлацията в страната.Международният валутен фонд прогнозира инфлацията в латиноамериканската държава да достигне 1 000 000% до края на годината.Стотици хиляди венецуелци напуснаха страната.", "date": "2018.09.14", "title": "Мадуро търси споразумения с „голямата сестра” Китай"}
{"url": "https://news.bg/politics/siderov-predlaga-ns-da-zadalzhi-borisov-da-zashtiti-orban.html", "text": "Лидерът на Атака Волен Сидеров внася в НС проект за решение, с което парламентът да задължи премиера Бойко Борисов да изрази позиция в защита на унгарския си колега Виктор Орбан.Националистът иска министър-председателят да изрази позиция против санкциите срещу Унгария в Съвета на ЕС. Искането е подкрепено и от \"Воля\".Проблемът със сбърканата политика на мигрантите в ЕС доведе до сериозни проблеми в страните членки, пише в искането на националиста. Тези проблеми имали проекция години напред.Тази политика заплаши стабилността и сигурността на европейските граждани, смята Сидеров. Следващите евролидери щели да имат трудната задача да поправят грешката, но щетите вече било нанесени и то с жената на човешки животи, по мнението ми.Виктор  срещу криворазбрания либерализъм и да защити страната си.Правителството на Чехия застава зад премиера на Унгария Виктор Орбан след решението на Европейския парламент да гласува за започване на процедура за налагане на санкции на Будапеща във връзка с нарушаване върховенството на закона.Вчера Европейският парламент гласува за започване на наказателна процедура по Член 7 от договора на ЕС, въпреки че вотът има малък шанс да доведе до отнемане правото на глас на Унгария в Европейския съвет.Вчера Полша също обяви, че подкрепя правителството на унгарския лидер.", "date": "2018.09.14", "title": "Сидеров предлага НС да задължи Борисов да защити Орбан"}
{"url": "https://news.bg/politics/edinstvoto-v-es-zavisi-ot-preodolyavaneto-na-razlichiyata-mezhdu-stari-i-novi-chlenki.html", "text": "На среща в Рига президентите Румен Радев и Марсело Ребело де Соуза разговаряха в рамките на срещата на държавните глави от групата \"Арайолуш\". Двамата отбелязаха, че преодоляването на различията в развитието между \"старите\" и \"новите\" членки на ЕС е важно условие за заздравяване на единството на съюза.България и Португалия споделят обща позиция в дебата за бъдещето на ЕС, който трябва да се утвърждава като общност, насърчаваща растежа, заетостта, социалната и икономическа интеграция.Разширяването на двустранното сътрудничество за справяне с проблемите, произтичащи от миграцията, в сферата на отбраната и сигурността, борбата с тероризма, между службите за сигурност и съдебната система, също бяха сред темите на разговора.Португалия подкрепя присъединяването на България към Организацията за икономическо сътрудничество и развитие, посочи на срещата президентът Марсело Ребело де Соуза.Румен Радев изрази очакването си страната ни да започне преговори в най-кратък срок.По покана на президента Румен Радев президентът Марсело Ребело де Соуза ще бъде на посещение в България през първата половина на 2019 г.", "date": "2018.09.14", "title": "Единството в ЕС зависи от преодоляването на различията между стари и нови членки"}
{"url": "https://news.bg/world/orban-ungariya-obmislya-pravni-deystviya-sreshtu-reshenieto-na-ep.html", "text": "Правителството на Унгария ще реши в понеделник дали да предприеме правни стъпки срещу решението на Европейския парламент. Това обяви унгарският министър-председател Виктор Орбан, цитиран от \"Ройтерс\".В сряда Европейският парламент гласува за започване на процедура по налагане на санкции на Унгария за нарушаване върховенството на закона.Орбан поясни пред държавното радио, че очаква \"сериозен правен дебат\" за решението.Лидерът на Унгария, който е един от най-силните опоненти на миграцията в ЕС, подчерта, че дните на настоящия парламент са преброени, тъй като през следващата година ще се проведат европейските избори.Той разкритикува германския канцлер Ангела Меркел, след като тя в четвъртък призова страните членки да гарантират, че граничната агенция Фронтекс ще получи достатъчно власт за подпомагане спирането на нелегалната имиграция, което е в съответствие с плановете на Европейската комисия.\"\", коментира той.\"\", предупреди Орбан.", "date": "2018.09.14", "title": "Орбан: Унгария обмисля правни действия срещу решението на ЕП"}
{"url": "https://news.bg/politics/sled-spor-deputatite-prieha-kolanite-v-avtobusite.html", "text": "Депутатите в спор за коланите в автобусите. Задължителното им въвеждане е заложено в Закона за пътищата. ГЕРБ въвеждат глоби за автобуси и превозвачи, които не са оборудвани с колани и видеорегистратори. Санкцията е 3000 лв. Тя е пренебрежимо малка, в сравнение с ефектите, които могат да се случат след това, заяви Станислав Иванов. С въвеждането на видеонаблюдение в автобусите при ПТП веднага ще се установява кой е виновен.Председателят на транспортната комисия в НС Халил Летифов обясни, че ДПС ще подкрепи текста с мотива за спасяване на човешки животи. Иначе той щял да създаде повече проблеми на транспортните фирми.Червените също не смятат, че така трябва да се приемат текстовете и също прогнозираха проблеми при въвеждането им.Всички автобуси трябва да имат колани, това се записва в Закона за движение по пътищата и не допускаме регистрация на автобус без колани, просто не може да бъде регистриран и определяме превозите, за които това нещо не важи, коментира червеният Георги Свиленски.Обърквала се философията на закона. Нужно било време за въвеждането на разпоредбите в практиката. Предложенията за коланите все пак минаха.Припомняме, споровете за това дали да се въведе задължение за автобусните превозвачи да оборудват превозните средства с колани започнаха още след първата тежка катастрофа с автобус тази година - на  загиналите бяха шестима, а 22 бяха ранени. Споровете се възобновиха и когато на 23 май на входа на София  отзад автобус на градския транспорт по линията Лозен - София.На 25 август пък  и загинаха 17 души, а 21 бяха ранени.", "date": "2018.09.14", "title": "След спор, депутатите приеха коланите в автобусите"}
{"url": "https://news.bg/world/v-bankok-pozharnata-ne-gasi-pozhari-a-lovi-zmii.html", "text": "Пожарна служба в Северен Банкок не е получавала сигнал за пожар от юни. Но за ловене на змии има 24-часова гореща връзка, пише АФП в репортаж.През миналата година пожарната в тайландската столица е получила повече от 34 000 сигнала за хващане на змии.\"Има много работа (за хващане на змии)\", коментира 46-годишният пожарникар Сурапхонг Суепчай, който работи в район Lat Yao.\"За пожари - нямаме\", добави той.В Банкок често се срещат змии, оживен град, изграден върху блатиста земя, и не е необичайно да се засичат на обществени места като паркове, водни канали и училища.Но жителите на столицата се натъкват на змии и в домовете си, особено ако в тях има плъхове.Сигналите към пожарната се увеличават по време на дъждовния сезон след ръст на популацията на змии.Хващаните от пожарната служба змии са карани в столичната ферма за змии до центъра на града.Що се отнася до безобидните змии, Сурапхонг разказва, че се опитва да обясни на хората, че е хубаво да има около тях змии, за да се запази балансът на екологичната система.\"Ако избием всички змии и те изчезнат, плъховете ще дойдат и ще донесат болести\", вярва той и добави, че някои от змиите са транспортирани до университетски парк, където са пускани.За да успокои местните хора, пожарната провежда обучение за всеки, който иска да научи как да се справи със змиите, които тероризират домовете.Според данни на здравното министерство от 2016 г. повече от 1 700 души в Тайланд са ухапани от змии, но няма смъртни случаи.\"\", отбеляза Сурапхонг.", "date": "2018.09.14", "title": "В Банкок пожарната не гаси пожари, а лови змии"}
{"url": "https://news.bg/society/krastovden-e-1.html", "text": "Днес православните християни почитат празника Въздвижение на Светия Кръст Господен, известен като Кръстовден.Той е един от Дванадесетте велики християнски празника.След страданията и разпятието Христови кръстът се превръща в жертвен знак на спасението и изкуплението от греха. Той олицетворява жертвената любов, победата над злото, принадлежността към християнството.По традиция на Кръстовден се спазва строг пост. Според народния обичай този ден се свързва с края на лятото и началото на есента.Българската православна църква извършва поклонение пред кръста Господен четири пъти в годината - на третата неделя от Великия пост, наречена Кръстопоклонна, на Велики петък, на 1 август и на 14 септември. ", "date": "2018.09.14", "title": "Кръстовден е"}
{"url": "https://news.bg/press/sadat-varna-ivancheva-ot-slivenskiya-zatvor-v-sledstveniya-arest-tya-pak-nedovolna-bsp-vnasya-zhalba-v-ks-sreshtu-promenite-v-apk.html", "text": "Дело. \"24 часа\":Съдът върна Иванчева от сливенския затвор в следствения арест, тя пак недоволнаСъдът върна бившата кметица на \"Младост\" Десислава Иванчева и заместничката й Биляна Петрова от сливенския затвор, където са сега, в следствения арест в София.Решението обаче не ги зарадва особено, въпреки че те лично се оплакаха, че женският затвор в Сливен бил много далеч и не можели да се срещат редовно с адвокатите си.Щом чуха, че ги местят, Иванчева и Петрова пак недоволстваха, защото условията в затвора били по-добри от тези в ареста.Поредното им оплакване изненада съдията, който ги попита той ли не е разбрал какво точно искат. Преди това съдия Хинов отказа да промени мерките им за неотклонение.Правителство. \"Сега\":Валери Симеонов е \"бесен\" на прокуратурата заради зам.-министъра Ангел ПоповБесен съм, че прокуратурата иска отстраняването на зам.-министъра на транспорта Ангел Попов. Това каза пред bTV вицепремиерът Валери Симеонов. Попов беше предложен за поста лично от Симеонов.Вчера Софийската градска прокуратура внесе в Софийския районен съд искане за отстраняване на Попов от длъжност. Той ще бъде съден за измама, защото е поискал от собственик на транспортна фирма 8000 евро.\"Близо година, след като е подаден сигнала, прокуратурата излиза с обвинителен акт. Затова, че той е получил 8000 евро. Няма свидетели, няма белязани пари, няма никакви доказателства. Има един човек, който е с доста сериозна слабост към алкохола, който е подал сигнал, когато Ангел Попов е назначен за зам.-министър. Март месец т.г. прокурор Илиян Лефтеров отхвърля искането за отстраняване от длъжност, защото то не отговаря на чл.69 от НПК. Шест месеца по-късно същия прокурор казва, че има нови обстоятелства и той трябва да бъде остранен от длъжност, а такива няма\", коментира вицепремиерът.Според Симеонов зам.-министърът ще бъде оправдан в съда и ще остане на поста си.Заплати. \"Монитор\":ВСС увеличи със 17% заплатите на магистратитеНа първото си заседание след лятната ваканция кадровиците на Темида приеха единодушно с 19 гласа \"за\" и нито един \"против\" внесения от министъра на правосъдието проектобюджет на съдебната власт за 2019 г. и актуализираните бюджетни прогнози за 2020 г. и 2021 г. Той ще бъде внесен в Министерство на финансите и МС за включване в проекта на Закона за държавния бюджет за 2019 г. Пленумът на ВСС възложи мандат на представляващия ВСС Боян Магдалинчев, на председателите на ВКС Лозан Панов и на ВАС Георги Чолаков, както и на главния прокурор Сотир Цацаров да проведат срещи и консултации с компетентните органи от изпълнителната власт за бюджета. През 2019 г. на съдебната власт ще бъде необходим бюджет от 769,4 млн лв. Прогнозата за 2020 г. предвижда 811,4 млн. лв., а за 2021 г.- 870,8 млн.Жалба. \"Дума\":БСП внася жалба в КС срещу промените в АПКБСП ще внесе жалба в Конституционния съд (КС) срещу последните промени в Административно-процесуалния кодекс (АПК). За това предупреди лидерът на партията Корнелия Нинова още по време на дебатите по ветото на президента Радев, свързано с промените в кодекса. По-късно парламентът гласува отново измененията, с които високите съдебни такси остават. \"За\" повторното приемане на промените в АПК бяха 146 депутати от ГЕРБ, ОП, ДПС и \"Воля\", а 69 депутати от \"БСП за България\" бяха против.\"Решенията за правата на гражданите ще се вземат \"на тъмно\". Обществото няма да има достатъчно информация. Това е нарушение на принципа за достъп до информация. С промените в АПК се обръща досегашният принцип на правовата държава и на конституционния ред. Заседанията, в които гражданите защитават правата си, вече ще бъдат закрити и само по изключение - открити, а досега беше обратното. Увеличава се размерът на таксите, когато хората искат да защитят свое право\", изтъкна Нинова. Тя уточни, че не става въпрос за партийни интереси, а за принципи на конституционния ред. Увеличението на таксите ще е непосилно за бедните, които искат да обжалват отказ за социални помощи, категорична бе Нинова. Тя отбеляза, че с промените в кодекса се нарушава принципът за разделениe на властите, което е сериозен удар по правовата държава и сериозно посегателство върху държавността.", "date": "2018.09.14", "title": "Съдът върна Иванчева от сливенския затвор в следствения арест, тя пак недоволна; БСП внася жалба в КС срещу промените в АПК"}
{"url": "https://news.bg/world/edin-zaginal-i-12-raneni-sled-seriya-eksplozii-i-pozhari-v-masachuzets.html", "text": "Десетки са били ранени, след като експлозии са избухнали в американския щат Масачузетс, предаде BBC. Инцидентите са възникнали в градове в близост до Бостън. Те са предизвикали пожари. Засегнати са най-малко 39 сгради. Вероятно причината е изтичане на газ. Това обаче все още не е потвърдено. Живеещи в района са били евакуирани. Според \"Ройтерс\" най-малко един човек е загинал, а 12 са ранени.", "date": "2018.09.14", "title": "Един загинал и 12 ранени след серия експлозии и пожари в Масачузетс "}
{"url": "https://news.bg/world/hilyadi-studenti-na-protest-sreshtu-nasilieto-v-meksiko.html", "text": "Хиляди студенти се включиха във вчерашния протест срещу насилието в Мексико, предаде АП. Те скандираха: \"Те припомниха случая с отвличането на 43-та студенти през 2014 година, за което не бе осъден никой. Много от участниците се появиха с лепенки на устата, като отбелязаха годишнини от големи демонстрации. Такава е и тази от 1968 година, при която 300 души загиват след полицейско насилие. Страната е арена на боеве между правителството и престъпни групировки, които воюват и помежду си. Редовно властите откриват масови гробове със стотици тела в тях. ", "date": "2018.09.14", "title": "Хиляди студенти на протест срещу насилието в Мексико "}
{"url": "https://news.bg/world/manafort-se-saglasi-na-sdelka-s-malar.html", "text": "Пол Манафорт, бивш шеф на предизборната кампания на американския президент Доналд Тръмп, се е съгласил на сделка със спецпрокурора Робърт Мълър, който разследва обвиненията в руска намеса в последните президентски избори.Това съобщи ABC, като цитира свои източници. Според тях, почти е договорено Манафорт да сътрудничи на Мълър. Целта е съкратен процес, за което Манафорт е склонен да се признае за виновен. Делото започва в края на септември. Очаква се подробности да бъдат дадени днес. През август стана ясно, че Тръмп е склонен да помилва Манафорт и счита делото срещу него за \"лов на вещици\". Припомняме, че Манафорт бе признат за виновен по 8 от 18-те повдигнати срещу него обвинения, включително в данъчни и банкови измами. Сега съдът трябва да произнесе присъдата, която може да е до 80 г. затвор.", "date": "2018.09.14", "title": "Манафорт се съгласи на сделка с Мълър "}
{"url": "https://news.bg/weather/slanchev-i-topal-petak.html", "text": "Предимно слънчев и топъл петък ни очаква. Това съобщават от НИМХ на БАН.  Дъждовно ще бъде само на отделни места, а вятърът отслабва.Максималните температури ще са между 25 и 30 градуса. Атмосферното налягане ще се задържи близко до средното. Вятърът ще отслабне, само в източните райони ще се задържи до умерен от североизток. Над Черноморието се очаква променлива облачност, без съществени валежи, а вятърът ще е до умерен от североизток. Максимални температури са 24-28 градуса, температурата на морската вода е 24-26 градуса.Над планините ще е слънчево с временни увеличения на облачността, без съществени валежи. Максимална температура на височина 1200 метра ще е около 19 градуса, а на 2000 метра приблизително 12 градуса.В събота ни очаква предимно слънчево време, с временни увеличения на облачността, като дневните температури слабо ще се повишат между 27 и 32 градуса.В неделя в западната част на страната ще е предимно слънчево, но в източната половина след обяд облачността ще се увеличи и на места се очакват краткотрайни валежи. ", "date": "2018.09.14", "title": "Слънчев и топъл петък"}
{"url": "https://news.bg/regions/zabrani-za-dvizhenie-na-tir-ove-po-patishtata-i-dnes-12.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона.Това съобщават от АПИ. Забраната е включително за състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъци от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ: АМ \"Тракия\":Област София:До 20.12.2018 г. движението се осъществява двупосочно в платното в посока София от км 14+270 до км 20+660 поради ремонтни дейности на виадукти при км 17+440 и км 18+140 в посока Бургас. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София.Шофьорите да се движат с повишено внимание, спазвайки въведеното ограничение на скоростта - до 90 км/ч, в участъка от 45+900 до км 53+000 в двете посоки поради констатирани неравности по пътната настилка. Срок 20.12.2018 г.Област Пазарджик:Движението се осъществява двупосочно в платното за Пловдив в участъка Тракия от км 89+000 до км 89+600 поради ремонт на мост над р. Елшишка.Област Бургас:Движението от км 308+107 до км 359+475 в участъка Деветак - Ветрен се извършва косене на тревни площи до 30.10.2018 г. Шофьорите да се движат с повишено внимание, спазвайки пътната сигнализация.АМ \"Хемус\":Област София:До 20.09.2018 г. движението в участъка от км 6+790 до км 11+850 се осъществява двупосочно в платното посока Варна поради ремонтни дейности на виадукт при км 9+360.До 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел \"Витиня\" в посока София.До 15.12.2018 г. движението от км 34+010 до км 40+510 се осъществява двупосочно в платното посока Варна поради ремонтни дейности на виадукт \"Коренишки дол\" при км 36+450 и на виадукти при км 37+520 и км 37+920.До 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности на виадукт при км 51+360 в посока Варна.До 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. \"Витинска река\" до пътен възел \"Ботевград\" в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград.АМ \"Струма\": няма ограничения.АМ \"Марица\": няма ограничения.АМ\"Черно море\": няма ограничения.АМ \"Люлин\":Област София:До 30.09.2018 г. движението от км 7+100 до км 12+860 се осъществява двупосочно в платното за Перник поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\". Скоростта на движение се ограничава до 50 км/ч. СрокІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС - целогодишно;- \"Златишки\" - затворен за всички МПС - целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Пампорово\" - забранен за МПС над 3,5 т - целогодишно;- \"Вратник\" - забранен за МПС над 10 т - целогодишно;- \"Дюлински\" - забранен за МПС над 3,5 т - целогодишно;- \"Петрохан\" - целогодишно е забранено движението на МПС над 12 т, както и тегленето на ремаркета и полуремаркета;- \"Твърдишки\" - забранен за МПС над 10 т - целогодишно;- \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.", "date": "2018.09.14", "title": "Забрани за движение на ТИР-ове по пътищата и днес"}
{"url": "https://news.bg/world/spacex-obyavi-plan-da-izprati-parviya-turist-do-lunata.html", "text": "Американската космическа компания SpaceX обяви, че е подписала договор с първия в света пасажер, който ще обиколи Луната, информират ДПА и \"Дейли телеграф\".Полетът с Big Falcon Rocket (BFR) ще бъде важна стъпка към откриване на възможност за хората, които мечтаят да пътуват в Космоса, написаха от космическата компания в \"Туитър\".Само 24 човека са били на Луната в историята. Никой не е посетил Луната от последната мисия на \"Аполо\" през 1972 г., се допълва в съобщението.Подчертава се, че повече подробности ще бъдат изнесени в понеделник.Илън Мъск намекна националността на клиента, поставяйки флага на Япония в съобщение в \"Туитър\" в отговор на спекулациите, че основателят на компанията ще бъде първият пасажер.През миналата година компанията обяви, че ще изпрати двама туристи на пътешествие около Луната, използвайки Big Falcon Rocket и капсулата Dragon.Мъск се надява един ден ракетата да достигне до Марс. Той планира ракетата да бъде готова за изстрелване към Червената планета през 2022 г.Бизнесменът също предлага да се използва ракета за изключително бързо пътуване на Земята, като например разстоянието от Ню Йорк до Лондон ще отнема 29 минути.", "date": "2018.09.14", "title": "SpaceX обяви план да изпрати първия турист до Луната"}
{"url": "https://news.bg/int-politics/kitay-vazpitava-zapadat-se-provalya-s-myusyulmanite.html", "text": "Китай не злоупотребява с мюсюлмани в провинция Синцзян, но някои хора минават през курсове и обучение, за да се избегне разпространяването на екстремизъм, за разлика от Европа, която не успя да се справи с проблема, коментира Ли Ксяоджун, директор в Бюрото по правата на човека в Държавния информационен съвет на Китай пред ООН в Женева, съобщава \"Ройтерс\".Докладите за масови задържания на етнически уйгури и други етнически мюсюлмани в далечния западен регион на Китай предизвикаха нарастваща международна полемика и предизвикаха администрацията на Тръмп да обмисли санкции срещу длъжностни лица и фирми, свързани с твърдения за нарушения на правата на човека.\"Това не е злоупотреба. Това, което прави Китай, е да създаде центрове за професионално обучение, образователни центрове. Ако не кажете, че това е най-добрият начин, може би това е необходим начин да се справим с ислямския религиозен екстремизъм, защото Западът не успя да го стори. Вижте Белгия, погледнете Париж, погледнете някои други европейски страни. Вие се провалихте\", обясни Ли в кулоарите на ООН след Заседание на Съвета по правата на човека в Женева.\"А за наблюдението, Китай се учи от Великобритания. Вашето видеонаблюдение на глава от населението е много повече от това в китайския автономен регион Синдзян.\"Върховният съд за правата в Европа реши вчера, че Великобритания е нарушила неприкосновеността на личния живот и свободното слово с програма за електронно наблюдение.Ли коментира, че е нормална практика за полицията в Синцзян да използва затворена телевизия за общественото благо, особено след етническите бунтове през 2009 г.Той додъпва, че центровете за обучение в Синцзян не са \"центрове за задържане или лагери за превъзпитание, това е продукт и запазена марка на източноевропейски страни\", обясни той.\"Това е като професионално обучение ... като вашите деца, които отиват в професионални училища, за да получат по-добри умения, за по-добри работни места след дипломирането\", допълва Ли.Той отхвърля идеята експерти на ООН да посетят района, заявявайки, че няма нужда.Той каза, че най-бедните хора в отдалечените райони са най-податливи на радикализация и че джамиите се използват в този смисъл.Ислямът е хубаво нещо от гледна точка на Китай, но ислямските екстремисти са обикновени врагове на човечеството, \"те са много лоши елементи. Можете да видите това в Афганистан, Сирия, Пакистан, Ирак и много други страни\", обясни Ли Ксяоджун.", "date": "2018.09.14", "title": "Китай възпитава, Западът се проваля с мюсюлманите"}
{"url": "https://news.bg/society/stolichnata-ul-graf-ignatiev-e-s-betonirani-darveta.html", "text": "Гражданската организация Спаси София разпространи снимки, показващи бетонирането на кореновата система на типичните за улица Граф Игнатиев дървета. Активистите сигнализират, че при бетонирането зелената система не е била защитена и не е осигурено достатъчно място за нормалното живеене на дърветата.Те се позовават и на мнението на експерти-лесовъди, които заявяват, че \"когато не е оформено посадно място (няма почва около дървото) се нарушава газовият обмен и достъпът на вода до кореновата система. Следва влошаване на физиологичното състояние и занижаване на декоративните му качества\".От Спаси София информират, че след получаването на сигнала незабавно са сезирали Столичния инспекторат, който е направил проверка на място. \"Но какво от това, ако безвъзвратно загубим тези десетилетни дървета по Графа\" - питат от организацията.Te разпространиха и снимки от 1960 и 1984г., доказващи, че типичните за улицата дървета са част от градския пейзаж от пот вече десетилетия, питат кмета на София, Йорданка Фандъкова, дали смята, че старите дървета, преживяли какво ли не, ще успеят да преживеят нейния мандат.\"Какво освен отблъскващо нехайство и некомпетентност на столичната администрация показва този случай. Докога ще чуваме как изпълнителят щял да бъде наказан, сякаш това води до някаква промяна\". От Спаси София призовават кмета да има повече уважение към историята, визията и естетиката на столицата, защото тази управа е доказала, че не успява да ги съхранява и развива.\"Обидно е да наблюдаваме, как общината допуска грешка след грешка и съсипва емблематични градски пространства на София\", коментират от организацията.\"Защо се стигна дотук и къде са били служителите на надзора и дирекция Зелени системи\", допълват те и припомнят, че това не е единственият сигнал за унищожаване на дървета в рамките на този ремонт и смятат, че обществото заслужава ясен отговор на въпроса какви мерки предприема Столичната община да ги опази.", "date": "2018.09.14", "title": "Столичната ул. \"Граф Игнатиев\" е с бетонирани дървета"}
{"url": "https://news.bg/politics/dzhambazki-nedovolstva-ot-izkazvane-na-zaev-v-strasburg.html", "text": "Зам. председателят на ВМРО Ангел Джанбазки недоволства от изказване на Зоран Заев след първото му изявлението в Европейския парламент в Страсбург.В изказването си Заев неколкократно похвалил \"гръцкия премиер комунист\" Алексис Ципрас за \"компромисите\" които са договорени в Преспа.Според Джамбазки твърде вероятно е този прогрес да е възможен при друго управление в Атина.Той уточни, че не Атина е започнала сериозния дебат относно бъдещето на Западните Балкани в ЕС и не Ципрас е този, който е поставил на дневен ред присъединяването на Република Македония към НАТО и ЕС.\"Заслугата за това принадлежи изцяло на българския народ и управляващата коалиция.\", категоричен е българския евродепутат.Джамбазки подчерта, че прогресът на Македония започва от договора за добросъседство с България.По думите му Заев е първият македонски лидер, който е признал, че в Република Македония живеят и българи.\"Македония върви напред. Не благодарение на Гърция, а въпреки нея\", изтъкна той.Евродепутатът допълни още, че България винаги ще бъде добър съюзник на своя братски народ.", "date": "2018.09.14", "title": "Джамбазки недоволства от изказване на Заев в Страсбург"}
{"url": "https://news.bg/politics/momchil-nekov-otchete-uspeh-preboril-dvoyniya-standart-pri-hranite.html", "text": "Успех при борбата с двойния стандарт при храните, отчете в българския парламент евродепутатът Момчил Неков. Компаниите ще се наказват с процент от оборота при нарушение. Успяхме да убедим нашите колеги от Западна Европа, похвали се той.Вчера Европарламентът е дал ясен знак срещу двойния стандарт при храните. Единен изследователски орган ще следи има ли двоен стандарт при храните. Българите не сме толкова наивни, колкото ни мислят, според Неков. Сега важно било да се синхронизира българското законодателство с европейското. Евродепутатът се обяви срещу Европа на две скорости.БСП внася закон срещу двойния стандарт при храните. Да се изисква сертификат за качество за храните, произведени извън България, предлага Светла Бъчварова. Предвидени са и санкции за нарушителите. Амбицията на левицата е между шест месеца и една година да се дисциплинира пазара.", "date": "2018.09.14", "title": "Момчил Неков отчете успех - преборил двойния стандарт при храните"}
{"url": "https://news.bg/world/afganistan-na-pat-da-zadmine-siriya-kato-nay-kravoprolitniya-konflikt-v-sveta-prez-2018-g.html", "text": "Войната в Афганистан може да задмине Сирия като най-смъртоносния конфликт в света през тази година, твърдят анализатори, цитирани от АФП.Мрачната оценка сериозно контрастира с постоянната оптимистична позиция за конфликта от мисията на НАТО в Кабул и подчертава растящото чувство за безнадеждност в раздирания от война Афганистан вече 17 г.Наблюдатели коментират, че стратегията на президента на САЩ Доналд Тръмп за Афганистан, като на своите предшественици, се проваля, след като поколение американци, родени след 9/11, са достатъчно големи, за да се присъединят към армията.\"\", коментира Джони Уолш, експерт по Афганистан от американския Институт за мир.\"Повечето години станаха новата \"година с най-много насилие\". Това продължава да се влошава\", добави той.Сирийският конфликт, който започна десетилетие след войната в Афганистан, е отнел живота на повече от 15 000 души тази година, информира Сирийският център за наблюдение на човешките права.Греъм Смит, консултант на Международната кризисна група, заяви пред АФП, че има индикации, които \"показват, че афганистанската война е на път да отнеме живота на повече от 20 000 души през 2018\", включително цивилни и бойци.\"Може да надвиши броя на загиналите при други конфликти, вероятно дори и войната в Сирия\", добави Смит.Би било рекорден връх в Афганистан, според уважаваната Uppsala Conflict Data Program в Швеция, която съобщава, че при всички конфликти през 2017 г. са загинали 19 694 души.Доклад на ООН показва, че през първите шест месеца на 2018 г. в Афганистан са загинали 1 692 цивилни.Информация за броя на загиналите афганистански войници не е достъпна, след като през миналата година Вашингтон се съгласи по молба на Кабул да бъдат засекретени данните за броя на загиналите.Преди това данни, публикувани от специалния главен инспектор на САЩ за възстановяване на Афганистан, разкриваха, че загиват по повече от 5000 войници на година.Много анализатори вярват, че реално броят им е много по-голям. Тази година броят на загиналите правителствени войници може да бъде \"ужасяващ\", смята Смит.В Афганистан е отчетено рязко увеличение на смъртните случаи от 2014 г., показват данни на Uppsala Conflict Data Program, годината, когато НАТО изтегли голяма част от силите си.Талибаните и други екстремисти контролират или имат влияние върху 14% от 407 административни района в Афганистан. Правителството контролира или има влияние върху 56%. Останалата част от страната се разглежда като \"спорна\".Вчера Сирийският център за наблюдение на човешките права съобщи, че според нови данни повече от 360 000 души са загинали при седемгодишната война в Сирия.Центърът е регистрирал 364 792 загинали, от които 1/3 са цивилни. Това представлява ръст с около 13 000 души през последните шест месеца. При войната са загинали 110 687 цивилни, включително повече от 20 000 деца и близо 13 000 жени. Повече от 124 000 проправителствени войници са убити, около половината от тях са от армията на Сирия, а останалите сирийски и чуждестранни милиции. Ливанската групировка \"Хизбула\" е изгубила 1 665 бойци.Сирийският център за наблюдение на човешките права е регистрирал смъртта на 64 000 ислямисти и джихадисти, включително от ДАЕШ (\"Ислямска държава\") и организации, свързани с \"Ал Кайда\".Други 64 800 убити бойци са от други сили, включително бунтовници, дезертирали войници и кюрдски сили.Потвърдена е смъртта и на други 250 души, но не може да се установи самоличността им.", "date": "2018.09.14", "title": "Афганистан на път да задмине Сирия като най-кръвопролитния конфликт в света през 2018 г. "}
{"url": "https://news.bg/crime/politsai-zadarzhaha-zhurnalisti-i-advokat-pri-zhurnalistichesko-razsledvane.html", "text": "Радомирски полицаи задържаха журналисти и адвокат при журналистическо разследване. Тримата са отведени за снемане на обяснения в РПУ Радомир, докато провеждали разследването, коментира пред БНР директорът на ГДБОП главен комисар Ивайло Спиридонов.Единият от задържаните е журналистът Димитър Стоянов, а другият е румънски журналист. Всичко започва, когато журналистите подават сигнал до ГДБОП за фирма в района на Перник и Радомир, която се готви да гори секретни документи. ГДБОП започва разследване.\"Беше получен журналистически сигнал за извършване на действия, които ще прикрият корупционни престъпления. Имам предвид унищожаване на материали, които са свързани с обществени поръчки. Създадохме необходимата организация за проверка на тази информация и във вчерашния ден на територията на град Перник, при провеждане на оперативно-издирвателни мероприятия от ГДБОП и Областна дирекция - Перник в района, където се унищожаваха такива материали, бяха задържани три лица, които в последствие се представиха - две от тях, че са журналисти, едно от тях, че е адвокат\", обяснява главен комисар Спиридонов.\"Бяха отведени в РПУ за установяване на тяхната самоличност и след като беше установена самоличността, им бяха снети обяснения какво правят в района. Същите бяха освободени\", допълва той. Спиридинов отказва да назове фирмата и обществената поръчка, за която става въпрос, предстоят още разпити и изясняване на обстоятелства.\"Снощи около полунощ получихме многобройни сигнали, най-вече от Румъния, за задържани журналисти. В Румъния това стана водеща новина миналата нощ и все още е. Опитахме се да се свържем с МВР незабавно и да получим информация първо в Радомир, после в Перник и след това се обърнахме към централата на МВР в София. Не успяхме отникъде да получим информация\", коментира Иван Радев от Асоциацията на европейските журналисти в България.\"Дежурните се опитаха да ни съдействат, но от Областната дирекция на полицията в Перник и на тях им затваряха телефона и не даваха цяла нощ никаква информация. Тази сутрин разговаряхме с главния секретар и той научи от нас за инцидента. Ангажира се да провери случая и да излязат с информация. Разбрахме, че колегите са освободени. Те са в добро състояние\", обяснява Радев.На официалният сайт на МВР е публикувано уточнение:", "date": "2018.09.14", "title": "Полицаи задържаха журналисти и адвокат при журналистическо разследване"}
{"url": "https://news.bg/world/rekorden-broy-stoletnitsi-v-yaponiya-pochti-70-000-dushi.html", "text": "Броят на японците на възраст 100 и над 100 г. достигна рекорден връх от почти 70 000 души през последната година, пише \"Гардиън\".Това е причина за радост, но и буди тревога заради социалните и икономическите предизвикателства пред застаряващото японско общество, коментира британският вестник.Към септември тази година в Япония има 69 785 столетници, от които жените представляват над 88% от общия брой, според социалното министерство, цитирано от Kyodo News.Японците на възраст над 100 г. са с 2 000 души повече в сравнение с миналата година. Регистрирано е увеличение за 48-ма поредна година. Япония е имала 153 столетници през 1963 г., когато за първи път започва да се събира информация. През 1998 г. в азиатската държава има 10 000 столетници; 2007 г. - над 30 000 и през миналата година почти 68 000.Данните са публикувани преди Деня за почитане на възрастните хора в понеделник - ежегоден японски празник, на който новите столетници, включително бившият премиер Ясухиро Накасоне, получават чаша саке и поздравително писмо от премиера Шиндзо Абе.Драматичният ръст на броя на навършилите 100 г. принуди правителството да намали диаметъра на подаръка, наричан \"саказуки\" (плоска чашоподобна чиния), през 2009 г.Според изчисления на японски институт столетниците през 2023 г. ще достигнат 100 000 и 170 000 през 2028 г.Най-високата средна продължителност на живота е при японките - 87,2 г.", "date": "2018.09.14", "title": "Рекорден брой столетници в Япония – почти 70 000 души"}
{"url": "https://news.bg/world/nelepo-e-da-se-obvinyava-rusiya-v-lazha-po-sluchaya-skripal-otvarna-kremal.html", "text": "\"Нелепо\" е да се обвинява Русия в лъжа относно отравянето на Сергей и Юлия Скрипал. Този коментар направи говорителят на Кремъл Дмитрий Песков, цитиран от АФП.Великобритания отхвърли като неубедително интервюто на двамата заподозрени за отравянето на Скрипал на Острова.Александър Петров и Руслан Боширов отрекоха обвиненията, че са отровили Скрипал в английския град Солсбъри през март. Те заявиха пред руската държавна телевизия, че са посетили Великобритания като туристи.Британските служби посочиха двамата като основни заподозрени по случая.\"\", коментира Песков.\"Те са обикновени граждани. Те нямат нищо общо с руското правителство\", добави Песков.Той поясни, че не е гледал интервюто и не знае дали президентът Владимир Путин го е гледал, но \"едва ли\" го е гледал цялото.Коментарът на Кремъл е в отговор на изявление на говорителя на премиера Тереза Мей, който изтъкна, че интервюто съдържа \"лъжи и очевидни измислици\".Песков отбеляза още, че позицията на руското правителство по случая не се е променила и \"ние разглеждаме като неприемлива всяка асоциация между руското ръководство и руската държава и това, което се случи в Солсбъри\".Той отказа да потвърди дали Русия ще позволи на британската полиция да разпита заподозрените, ако постъпи такава молба.Двамата \"не са нарушили законите на Русия и ние официално не знаем дали са нарушили законите някъде по света\", коментира още Дмитрий Песков.", "date": "2018.09.14", "title": "„Нелепо” е да се обвинява Русия в лъжа по случая „Скрипал”, отвърна Кремъл"}
{"url": "https://news.bg/finance/goranov-skeptichen-kam-prizivite-za-promyana-na-ploskiya-danak.html", "text": "Финансовият министър Владислав Горанов е скептичен към идеите за промяна на данъчно-осигурителния модел. С такава позиция той се включи в дискусията, организирана от КНСБ по повод 10 години от въвеждането на плоския данък. Преди Владислав Горанов в темата се включиха президентът на КНСБ Пламен Димитров, бившият премиер Иван Костов, финансисът проф. Гарабед Минасян и др.Според Владислав Горанов в дебата обаче липсва позицията на тези, които защитават плоския данък. Все още не е поставена темата в коалиционния съвет, уточни той.Ако проблемът за премахването на плоския данък бъде разрешен с прогресивна скала и необлагаем минимум върху минималната работна заплата, то бюджетът ще загуби между милиард или два милиарда лева.Това ще засегне много повече хора с данъчна тежест, отколкото би ги освободило, уточни Горанов и добави, че хората понякога са недостатъчно информирани.Ако се стигне до такъв вариант, то с 50% ще трябва да увеличим данъка върху доходите на физическите лица, отсече финансовият министър.Той призова да се разгледа как една промяна ще окаже влияние върху целия фискален модел.", "date": "2018.09.14", "title": "Горанов скептичен към призивите за промяна на плоския данък"}
{"url": "https://news.bg/world/vav-frantsiya-mazh-se-zabi-s-kola-v-talpa-kreshteyki-allah-akbar.html", "text": "Мъж се е забил в тълпа от посетители, събрали се пред бар в южния френски град Ним тази нощ, ранявайки леко двама души, преди да удари бариера за сигурност и да бъде арестуван. Това съобщиха очевидци и местни официални лица, цитирани от \"Франс прес\".32-годишният мъж, за когото се смята, че е местен, се отправил с висока скорост към тълпата от около 50 души пред бара около 1 часа през нощта, уточняват очевидци.Неговото бяло \"Пежо\" се е блъснало в бариери, поставени за популярен фестивал през уикенда, включващ боеве между бикове и привличащ хиляди хора всяка година.Няколко очевидци посочват, че мъжът е крещял \"Аллах Акбар\" по време на инцидента.Източник, близък до разследването, заяви, че мъжът не е известен на полицията за предполагаема радикализация.Районният прокурор Ерик Морел уточни, че заподозреният се е опитал да избяга, но е бил хванат и набит от тълпата.Той е бил в състояние на \"умствено объркване\" по време на арестуването му и е бил откаран в болница. Засега разследването не е за тероризъм.", "date": "2018.09.14", "title": "Във Франция мъж се заби с кола в тълпа, крещейки \"Аллах Акбар\""}
{"url": "https://news.bg/crime/dzhigitat-bez-knizhka-ubil-chovek-vav-varna-ostava-v-aresta.html", "text": "Варненският окръжен съд остави в ареста   и избягал от мястото на катастрофата.Припомняме, на 11 септември, Петър Здравков блъсна 39-годишния балетист от варненската държавна опера. Вследствие на тежките травми, мъжът починал.Петър Здравков е бил издирван на всички известни адреси, но не е бил открит и тогава е обявен за общодържавно издирване. 20 часа след катастрофата Той вече е хващан да шофира без книжка през 2010 и 2017 г., за което са му съставяни актове.Приложени са и доказателства за унищожаване и повреждане на чуждо движимо имущество и за кражба.В съдебната зала прокурорът посочил, че обвиняемият имал и проблеми с очите.Очакват се и резултатите от назначените експертизи. Първата ще покаже дали извършителят е управлявал и под влияние на наркотични вещества, а втората ще даде информация за скоростта на движение.", "date": "2018.09.14", "title": "Джигитът без книжка, убил човек във Варна, остава в ареста"}
{"url": "https://news.bg/world/es-iska-sporazumenie-mezhdu-kosovo-i-sarbiya-do-sredata-na-2019-g.html", "text": "Еврокомисарят по разширяването Йоханес Хан обяви, че целта на ЕС трябва да бъде Сърбия и Косово да постигнат споразумение до средата на следващата година.В интервю за Македонската информационна агенция преди посещение в Македония в понеделник той поясни, че подкрепя тази цел, за да се предотврати \"започване на целия процес отначало\" след избирането на новия състав на Европейската комисия през 2019 г.Хан отбеляза, че е за открит подход в преговорите, но решението не трябва да вреди на други.\"Всяко двустранно решение трябва да допринася за стабилност и просперитет\", смята той.Еврокомисарят коментира споразумението между Гърция и Македония за името. Според него без решение по казуса вратата за членство в ЕС ще бъде затворена за десетилетия.\"\", предупреди политикът.", "date": "2018.09.14", "title": "ЕС иска споразумение между Косово и Сърбия до средата на 2019 г. "}
{"url": "https://news.bg/crime/politsai-parkirali-v-sinya-zona-bezplatno.html", "text": "Гражданин на Благоевград алармира за нарушения при паркирането в синя зона в центъра на града, на паркинг близо до 1 РПУ, съобщи БНР.Оказва се, че в синята зона, без да заплащат, паркират служители на полицията, както и на общинската фирма \"Паркинги и гаражи\" от години насам и не се взимат никакви мерки.Живущите в района също се оплакват, тъй като и те срещат проблеми при паркирането на техните лични автомобили.Относно проблема с паркига до 1-во РПУ, управителят на \"Паркинги и гаражи\" в Благоевград Васил Атанасов коментира, че се взимат някакви мерки, но те дават временни резултати.За нарушенията са получавани и писмени наказания, водени са разговори, но резултат няма.По информация на БНР платеното паркиране в Благоевград в синята зона е от 10 години. Това внася ред при паркирането, но явно не и в този район.Предприятието, което има отговорност да поддържа реда \"Паркинги и гаражи\" не е на общинска издръжка и възнагражденията на служителите зависят от получените приходи при паркирането от по 1 лева на час.\"Назначил съм комисия, която при сигнали да проверява и ако се установи нарушение, нарушителите да си носят наказанията\", заяви управителят.", "date": "2018.09.14", "title": "Полицаи паркирали в синя зона безплатно "}
{"url": "https://news.bg/disasters/preduprezhdavat-za-katastrofalno-zemetresenie-v-istanbul.html", "text": "Нараства опасността от голямо земетресение в най-големия турски град Истанбул, като то може да бъде с магнитуд от порядъка на 7,5-7,7 по скалата на Рихтер. Това предупреди турски учен от Центъра за природонаучни изследвания на университета Йълдъз в Истанбул, съобщава турската телевизия СиЕнЕн-Тюрк.Проф. Шукрю Ерсой е говорил по темата по повод годишнината от най-катастрофалното земетресение в историята на Турция на 14 септември 1509 г. Катастрофалният трус предизвиква 10-метрови вълни цунами в Мраморно море, които заливат крайбрежните райони на Истанбул. Ученият е предупредил, че има опасност от нов подобен апокалипсис.\"Според група изследователи до 30 години с 65 процента сигурност (в района на Мраморно море) ще има земетресение с магнитуд над седем. 19 години вече минаха. Рискът нараства. Може да е утре, а може и след 11 години\", подчерта проф. Ерсой.На 17 август 1999 г. при земетресение с магнитуд от 7,4 по Рихтер в Северозападна Турция загинаха над 17 хил. души.", "date": "2018.09.14", "title": "Предупреждават за катастрофално земетресение в Истанбул"}
{"url": "https://news.bg/politics/prof-gerdzhikov-razgovaryal-v-ms-za-tsarskite-imoti.html", "text": "Бившият председател на 39-то народно събрание и юрист проф. Огнян Герджиков е бил на разговор по-рано през деня в Министерския съвет. Темата на срещата е била царските имоти, пише \"\".\"Направих известен опит да говоря за царските имоти и да видим какво може да се направи\", заяви професорът. Той обаче не пожела да потвърди дали разговорът му е бил лично с премиера Бойко Борисов или с други представители на правителството.Визитата на Герджиков е след като Софийският градски съд реши, че дворецът \"Врана\" е на държавата, а не на царя. Заради това миналата седмица привърженици на бившия премиер Симеон Сакскобургготски се събраха в двореца \"Врана\", за да решат какви стъпки да предприемат в негова защита.От името на царската фамилия бе изпратено .Герджиков е бил разочарован от срещата. По думите му, разговорите не са имали особен успех.Припомняме, според  заяви преди дни, че е доказано, че т.нар. \"царски имоти\" са държавни и винаги са били държавни. ", "date": "2018.09.14", "title": "Проф. Герджиков разговарял в МС за царските имоти"}
