{"url": "https://news.bg/politics/deputati-i-kevr-obsazhdat-merki-sreshtu-spekulata-s-tsenite-ne-toka.html", "text": "Топлофикациите да продават произвеждания от тях ток само на борсата, а бизнесът да купува електричество без посредници - това са част от мерките срещу спекулата с цените на свободния енергиен пазар, обсъдени в парламентарната комисия за контрол на Комисията за енергийно и водно регулиране, предаде БНТ.Големите индустриални потребители поискаха много по-строги регулации на свободния пазар, за да се избегне спекулата с тока.\"Това не е нормална работа на свободния пазар на електроенергия, за това трябва да се засилят контролните функции, регулаторните функции на свободния пазар, което не в смисъл да се контролира цената, а как функционира пазарът.\" - коментира Константин Стаменов, председател на БФИЕК.От своя страна председателят на КЕВР Иван Иванов отговори, че регулаторът не може да контролира двустранните договори на бизнеса с търговците на ток и предложи две решения на проблема. Малкият бизнес може по всяко време да се върне на регулирания пазар, където цената на тока е ниска, а големите работодатели директно да си купуват електроенергия от борсата, като заобикалят по този начин търговците.\"Това ще има два ефекта. За дребните търговци, че ще имат стабилна цена, за едрата индустрия, че ще могат сами да купуват и количества по определени цени енергия на борсата, а за търговците, че ще намалее броят на техните клиенти и те ще разберат, че не могат безконтролно да увеличават цената електроенергията, която предлагат в договорите си.\" - прогнозира Иванов.Липсата на достатъчни количества ток на борсата също е предпоставка търговците да спекулират с цената. Депутатите от енергийната комисия предлагат законови промени, според които всички топлофикационни дружества ще предлагат произвежданата от тях електроенергия на борсата. Очакваният ефект са допълнителни количества от над 400 мегавата. Амбицията на депутатите е промените да са готови до лятото.\"От новия период регулаторен, който започва от 1 юли, те да бъдат пилотният проект, който да покаже недостатъци и плюсове.\" - уточни Валентин Николов, председател на парламентарната комисия за контрол на КЕВР.На 28 февруари работодателите излизат на протест срещу високите цени на тока на свободния пазар, въпреки уверенията на държавата, че ще предприеме мерки.", "date": "2018.02.01", "title": "Депутати и КЕВР обсъждат мерки срещу спекулата с цените не тока"}
{"url": "https://news.bg/bulgaria/parva-globa-i-po-istanbulskata-konventsiya.html", "text": "Млада жена \"уреди\" тлъста глоба на мъж, подхвърлял й сексуални намеци на публично място - \"случката се случва\" на централна улица в София, разказа за News.bg самата потърпевша.25-годишната девойка е станала жертва на неприлични намеци от напълно непознат мъж, с когото се разминавала на столичния бул. \"Дондуков\".  подхвърлил наперения представител на \"силния пол\".Жената се възмутила, но и се почувствала засегната. Затова и хванала мъжа и го завела до стоящите наблизо полицаи.Там обяснила, че е жертва на сексуален тормоз и тъй като има правна култура им цитирала текстове от Наказателния кодекс и Истанбулската конвенция, които напереният \"насилник\" нарушава.Полицаите се видели в чудо от тази ситуация, но в крайна сметка намерило решение. Написали акт за 200 лева на мъжа за хулигански прояви на обществено място.Указ № 904 за борба с дребното хулиганствоЧл. 1. (1) За дребно хулиганство, извършено от лице, навършило шестнадесетгодишна възраст, се налагат следните административни наказания:Според чл. 2 - Дребно хулиганство по смисъла на този указ е непристойна проява, изразена в употреба на ругатни, псувни или други неприлични изрази на публично място пред повече хора, в оскърбително отношение и държане към гражданите, към органите на властта или на обществеността или в скарване, сбиване или други подобни действия, с които се нарушава общественият ред и спокойствие, но поради своята по-ниска степен на обществена опасност не представлява престъпление по чл. 325 от Наказателния кодекс.", "date": "2018.02.01", "title": "Първа глоба и по Истанбулската конвенция"}
{"url": "https://news.bg/world/tramp-vyarva-che-razsekretyavaneto-na-memoranduma-shte-pomogne-za-prekratyavane-na-ruskata-saga.html", "text": "Президентът на САЩ Доналд Тръмп вярва, че разсекретяването на широко обсъждания меморандум на Девин Нунес ще помогне за прекратяване разследването за руската намеса на американските президентски избори през 2016 г.Това съобщава СиЕнЕн, позовавайки се на различни източници, приближени на държавния глава.През последните дни въпросният меморандум се превърна в основна тема във Вашингтон. Меморандумът е написан от председателя на Комисията по разузнаване Девин Нунес от Републиканската партия. В него се твърди, че решението за наблюдение на бившия съветник на Тръмп по време на предизборната кампания Картър Пейдж се основава на недоказано досие, събрано за американския лидер, което частично е финансирано от президентската кампания на Хилари Клинтън.ФБР влезе в сблъсък с Белия дом във връзка с документа. Бюрото постави под въпрос действията, свързани с публикуването на секретния меморандум, който обвинява ФБР, че е нарушавало правомощията си за следене по отношение на предизборния щаб на Доналд Тръмп.Според разпространяваната от СиЕнЕн информация Тръмп се надява меморандумът да разкрие извършените от ФБР нарушения и злоупотреби.Американският лидер също така вярва, че разсекретяването на информацията ще му помогне да оспори твърденията, че предизборният му екип е сътрудничил с Русия около президентските избори. Тръмп също така казал пред приближените си, че меморандумът ще разкрие, че несправедливо е бил подложен на атака от американското разузнаване.Белият дом потвърди, че президентът ще разсекрети документа и много скоро ще бъде публикуван.В същото време лидерът на демократите в Камарата на представителите на американския Конгрес Нанси Пелоси е призовала в писмо председателя на камарата Пол Райън да отстрани Нунес от поста председател на разузнавателната комисия.", "date": "2018.02.01", "title": "Тръмп вярва, че разсекретяването на меморандума ще помогне за прекратяване на руската сага"}
{"url": "https://news.bg/politics/rumen-radev-fundamentat-na-balgarskata-demokratsiya-pochiva-na-belgiyski-obrazets.html", "text": "\"Кралство Белгия и Република България са свързани с дълбоки исторически връзки. Конституцията на Третата българска държава и дори мотото на Народното събрание - \"Съединението прави силата\" са заимствани от белгийската конституция\". Това заяви президентът Румен Радев по време на среща с Негово Величество краля на Белгия Филип. Държавният глава беше приет на аудиенция в рамките на работното си посещение в Брюксел.По думите на президента фундаментът на българската демокрация почива на белгийски образец.В хода на срещата двамата обсъдиха перспективите пред младите хора и икономическите отношения между България и Белгия. Радев подчерта, че Белгия се нарежда на едно от челните места по инвестиции в България, поради което двамата са обсъдили и възможностите да се увеличи присъствието на белгийския бизнес у нас и да се реализират повече съвместни проекти.\"Немалко млади българи учат тук, много сънародници живеят и работят в Белгия - те са мост между двете държави\", посочи още президентът. Президентът и белгийският крал са обсъдили и общия интерес към авиацията.", "date": "2018.02.01", "title": "Румен Радев: Фундаментът на българската демокрация почива на белгийски образец"}
{"url": "https://news.bg/int-politics/demokratite-pitat-tramp-zashto-e-dopusnal-ruski-shpioni-v-sasht.html", "text": "Демократическата партия в САЩ иска да знае защо администрацията на Тръмп е позволила на началници на руските спецслужби, които попадат под ударите на санкциите на Европейския съюз и САЩ, да се срещнат през миналата седмица във Вашингтон със служители на американските спецслужби, съобщава \"Асошиейтед прес\".Американският посланик в Русия заяви, че Сергей Наришкин, който е началник на руското външно разузнаване, е бил в САЩ, за да обсъжда противодействието на тероризма с американските си колеги.Наришкин е бил придружаван на срещата във Вашингтон от Александър Бортников, който е началник на Федералната служба за сигурност (ФСБ), която е наследник на страховитото КГБ, според двама американски официални представители, които не се упълномощени да разкриват информацията и са пожелали да останат анонимни.Двамата представители на руските специални служби бяха санкционирани през 2014 г. в отговор на агресията на Русия в Източна Украйна - Наришкин от САЩ, а Бортников от Европейския съюз.Лидерът на групата на демократите в Сената Чък Шумър заяви, че времето на срещата е подозрително, защото тя е проведена дни преди администрацията на Тръмп да реши да не наложи нови санкции срещу руски политици и олигарси заради намесата на Русия в президентските избори през 2016 г. в САЩ. Той оповести писмо, в което се настоява директорът на Националното разузнаване на САЩ Дан Коутс да разкрие подробности за срещата до 9 февруари.По думите на Шумър, санкциите срещу Наришкин му налагат тежки финансови наказания и му забраняват да влиза в САЩ без разрешение.Държавният департамент отказа да коментира, заявявайки, че информацията за отпуснатите визи е поверителна по закон.От ЦРУ не са потвърдили за срещите, като са заявили само, че всички взаимодействия с чужди представители на специални служби са били проведени в съответствие с американското законодателство и при консултация със съответните отдели и агенции.", "date": "2018.02.01", "title": "Демократите питат Тръмп защо е допуснал руски шпиони в САЩ"}
{"url": "https://news.bg/world/rusiya-planira-da-prati-turisti-na-kosmicheskata-stantsiya-prez-2019-g.html", "text": "Русия планира за първи път да изпрати туристи на Международната космическа станция за космическа разходка.Това заяви пред руския таблоид \"Комсомолска правда\" Владимир Солнцев, директор на космическата компания \"Енергия\", информира АФП.\"а\", разкри той пред вестника.\"Пазарните анализи потвърждават това: богатите хора са готови да платят пари за това\", добави той.Солнцев каза още, че цената на подобно пътуване може да е около 100 милиона долара, \"вероятно по-малко за първия турист\".Туристите ще могат да \"отидат на космическа разходка и да заснемат видеоклип\", поясни директорът на корпорация \"Енергия\", която стои зад изпращането на първия човек в Космоса Юрий Гагарин през 1961 г. В момента компанията строи нов модел NEM-2 за превозване на туристи до станцията.Солнцев отбеляза, че корабът ще може да превозва до шестима души. В кораба ще има две тоалетни и достъп до интернет.Според него първите туристи трябва да бъдат изпратени през 2019 г.По думите му американската компания Boeing е заинтересована да стане партньор в проекта.Шестима туристи ще могат да пътуват до Космоса на година, като разходката ще е 10 дни, допълни Солнцев.", "date": "2018.02.01", "title": "Русия планира да прати туристи на космическата станция през 2019 г. "}
{"url": "https://news.bg/health/globa-do-20-000-lv-za-targoviya-s-lekarstva-ot-zabranitelniya-spisak.html", "text": "Приеха на първо четене законопроекта за изменение и допълнение на Закона за лекарствените продукти в хуманната медицина.Единодушно Комисията по здравеопазване в Народното събрание прие законопроекта. Документът регламентира редът за установяване на липса на лекарства при паралелен износ.Изпълнителната агенция по лекарствата вече ще може да издава забрана или ограничаване на износа на липсващи за българските пациенти медикаменти.За първи път ще бъде създадена информационна система, която ще следи движението на лекарствените продукти. Санкциите при извършване на нерегламентирана търговия с лекарства, включени в ограничителния списък, които се предвиждат са по-високи. За търговците на дребно глобата е в размер от 10 000 до 20 000 лв. при първо нарушение и от 25 000 до 35 000 лв. при повторно нарушение. Санкциите на търговците на едро е в размер на от 10 000 до 25 000 лв., и при повторно нарушение - отнемане на разрешението за търговия на едро със заповед на ИАЛ.За всеки, който извърши износ на лекарствени продукти в нарушение на разпоредбите за износ на лекарствени продукти от закона е предвидена глоба, съответно имуществена санкция в размер от 50 000 до 100 000 лв.Здравният министър Кирил Ананиев даде отговор на депутатски въпрос за използването на военни въздухоплавателни средства за нуждите на здравното ведомство.\"В момента Министерството на здравеопазването извършва медицински полети, ползвайки военния самолет \"Спартан\", като за миналата година случаите, за които е бил ползван, са девет. Към министъра на отбраната е създадена междуведомствена комисия, която има за задача да изготвят план как част от 8-те \"Кугър\", които трябва да бъдат ремонтирани, да бъдат преоборудвани за нуждите на МЗ\", зави Ананиев.Министерство на здравеопазването трябва да определи каква техника и медицинска апаратура са необходими за оборудване на хеликоптерите, които ще бъдат предоставени.Експерти от Министерството на отбраната, Министерството на здравеопазването и Министерството на финансите ще направят разчети на сумите, нужни за ремонтирането и преоборудването на машините. Публичен ще бъде докладът до премиера. Това ще гарантира пълна прозрачност, стана ясно още от думите на министъра.Здравният министър обясни, че обучението на парамедици се извършва в 20 лицензирани центъра в страната. Два от тях са разкрити на територията на лечебни заведения - ЦСМП София и УМБАЛ Русе.От 2016 г. обучението се провежда в три степени на квалификация, като според степента парамедиците ще осъществяват дейности по оказване на първа помощ, свързани с първоначална оценка на състоянието на пациента, поддържане на жизнените функции и осигуряване на специализиран транспорт до лечебно заведение.\"Парамедиците ще могат да работят и в центровете за спешна помощ\", заяви здравният министър.По програми на Министерството на труда са обучени 46 парамедици, тях вече има назначени в спешните центрове в Кърджали, Пловдив, Разград, Смолян и Търговище. 37 са местата за парамедици за 2018 г., обявени от центровете за спешна медицинска помощ на територията на цялата страна.", "date": "2018.02.01", "title": "Глоба до 20 000 лв. за търговия с лекарства от забранителния списък"}
{"url": "https://news.bg/world/katar-obyavi-che-shte-spazi-antiruskite-sanktsii-na-sasht.html", "text": "Катар ще спази санкциите на САЩ срещу Русия при подписване на нови споразумения и може да не закупи руски зенитно-ракетен комплекс С-400.Това заяви катарският външен министър Мохамед ал Тани във Вашингтон, цитиран от \"Ал Масдар\".Запитан относно преговори на Катар с Русия за закупуване на системи С-400, Тани отговори: \"\".Според министъра възможно е емирството да закупи С-400, но това не означава, че Катар ще избере Русия като нов голям партньор вместо САЩ.Имаме много тясно сътрудничество с Вашингтон, но това не означава, че не можем да разгледаме други варианти, подчерта дипломатът и добави, че не смята, че катарско-американските отношения ще се влошат в бъдеще.", "date": "2018.02.01", "title": "Катар обяви, че ще спази антируските санкции на САЩ"}
{"url": "https://news.bg/politics/borisov-zapadnite-lideri-si-izmislyat-prichini-da-ne-vlezem-v-shengen.html", "text": "Според премиерът Бойко Борисов западните лидери си измислят причини България да не влезе в Шенген, съобщава БНР. Обвинението на Борисов дойде по време на лекция \"Нова роля на Балканите - решения за повече сигурност и по-добро управление на миграцията\".За действията на големите играчи на световната сцена плаща България, добави още премиерът.\"Провалът ни във външната политика, допускането на геостратегическите играчи в света да защитават или да обслужват своите интереси - всичко на практика се обърна и дойде като проблем в Европа. Знам, че това не е модерно, знам, че това е рисковано да се говори, но това са истините и до този момент никой не е могъл и да ме обори\", обясни Борисов.По думите му България е пример за бърз успех няколко правителства да направим заграждения.\"Похарчихме стотици милиони. Разбира се, тук е и мястото да благодаря на Европейския съвет от Братислава, когато абсолютно всички колеги гласуваха тези пари\", добави премиерътЗа голяма несправедливост говори министър-председателят. \"Най-добре пазената граница, питам в едната държава толкова милиарди се изляха, и на практика ефектът е много малък. Не е справедливо да си измисляте някакви мотиви, които ги няма\", категоричен е Бойко Борисов.Още днес трябва да се даде перспектива за интеграция на Западните Балкани в ЕС, иска премиерът.Припомняме по-рано днес на официална среща в Брюксел премиерът Бойко Борисов и президентът на Европейската инвестиционна банка Вернер Хойер обсъдиха възможностите за сътрудничество по проектите за свързаност на Западните Балкани и Европейския съюз.", "date": "2018.02.01", "title": "Борисов: Западните лидери си измислят причини да не влезем в Шенген"}
{"url": "https://news.bg/crime/za-sedmi-pat-protestirat-v-zashtita-na-park-pirin-v-stolitsata.html", "text": "Пореден протест в защита на Национален парк \"Пирин\" започна в столицата. Протестът е седми под ред, а негодуващите отново припомнят, че недоволството не е срещу втори кабинков лифт в Банско, а срещу отварянето на възможност за строеж в националния парк.Днес протестът започна от министерството на спорта, защото именно оттам е дошло финансирането.С викове \"мафия\" протестното шествие се придвижи по бул. \"Васил Левски\" като блокира кръстовището пред ректората на СУ \"Св. Климент Охридски\".Природозащитниците настояват  миналата година да бъде отменено.Припомняме, с това решение правителството позволи промяна в Плана за управление на Националния парк \"Пирин\".Организаторите на протеста смятат, че именно това решение е в конфликт със Закона за защитените територии.По същото време в Благоевград също се проведе протест в защита на националния парк. Благоевграадчани негодуват за четвърти път срещу правителственото решение за промяна плана за управление на НП \"Пирин\".Хората на протеста на пл. \"България\" в града писаха послания и скандираха \"Пирин\". ", "date": "2018.02.01", "title": "За седми път протестират в защита на парк \"Пирин\" в столицата"}
{"url": "https://news.bg/politics/rumen-radev-ne-iska-ratifikatsiya-na-istanbulskata-konventsiya.html", "text": "Зле написан закон. Така президентът Румен Радев коментира настоящия вид на Истанбулската конвенция при посещението си е Брюксел. По негови думи конвенцията допуска неясноти и всестранно тълкуване.\"Моето мнение е, че не трябва да се ратифицира\", категоричен е държавният глава.Като \"победа за българското общество, което е показало обединение и здрав разум\" президентът определи отлагането на ратификацията на документа. Президентът смята, че застъпниците й са се \"скрили\" зад Конституционния съд, искайки тълкуване от него.Сред важните причини да не се приема Истанбулската конвенция в България държавният глава изтъкна, че конвенцията сама по себе си не предотвратява автоматично насилието. Според Румен Радев пример за това са държавите, които са я ратифицирали. Той реторично попита дали в тези страни е преодоляно насилието над жени и деца.\"Можем да предотвратим това насилие само с читави български закони, с адекватни действия на полицията и на съда и най-вече добро възпитание\", допълни държавният глава.\"Точно тези текстове, които бунят нашата общественост, които са в разрез с нашите ценности, морал, традиции и вяра - за тях в самата конвенция изрично е написано, че не подлежат на никакви резерви и на никакви съпътстващи декларации\", обясни Румен Радев.По мнение на президента, ако приемем документа това ще отнеме от правомощията на държавата.\"Те ще станат основен източник на информация и се превръщат в контролни органи. Това няма да допринесе за намаляване на насилието над жени и деца. По-скоро ще стимулира съдене на държавата\", обясни президентът, като допълни, че винаги е опасно държавата да абдикира от задължения.Като аргумент против ратификацията Румен Радев посочи и възможността конвенцията да легитимира намесата в образователния процес с непредвидими последствия върху съзнанието на децата. Според президента провеждане на референдум по темата ще отнеме време, енергия и средства.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен от ВМРО и \"Атака\",  ратификацията, като дадоха заявка и . Само няколко дни след като заявиха това, . Позицията на БСП  Да организира референдум се закани и лидерът на ВМРО Красимир Каракачанов.Радев отговори и на въпрос за назначаването на нов началник на Националната служба за охрана. Президентът каза, че законовият едномесечен срок за издаване на указ ще бъде спазен. Държавният глава призова да не се правят \"произволни и самодейни предложения\" за работата на службата. \"Към Националната служба за охрана трябва да има отговорно отношение. Най-малкото, защото там има отговорни и достойни хора и трябва да се отнасяме подобаващо към тях\", посочи Радев.Дълги години Западните Балкани бяха пренебрегвани откъм перспектива за членство, заяви президентът. Според него всяка държава кандидат за членство в съюза трябва да бъде приета на базата на своите индивидуални заслуги и изпълнени реформи. \"Този процес трябва да бъде много внимателно планиран. Не трябва да има празни надежди и празни обещания\", отбеляза Румен Радев. Той се съгласи с тезата на министър-председателя, че трябва да се осигури \"продължителност\" на приоритета за европейска перспектива на Западните Балкани и след като изтече българското председателство.", "date": "2018.02.01", "title": "Румен Радев не иска ратификация на Истанбулската конвенция"}
{"url": "https://news.bg/world/kogato-gartsite-nedolyubvaha-aleksandar-veliki.html", "text": "Тъй като в момента Гърция и бившата югославска република Македония се опитват да уредят 27-годишния си спор за името, въпросът за гръцките корени на древна Македония изведнъж отново се оказа в светлината на прожекторите.За съвременните гърци Александър Велики е неразделна част от богатото им историческо наследство: един от най-великите завоеватели в историята, победил омразната Персийска империя и пренесъл гръцката култура до Египет и Индия. Макар че едновремешните гръцки градове-държави, които повече от десетилетие воюват срещу бащата на Александър, Филип Втори Македонски, едва ли са щели да споделят този ентусиазъм, отбелязва агенция \"Франс прес\". Плутарх разказва, че когато Александър Македонски умира, атинският народ ликува: Тиранинът е мъртъв!Филип, Александър и гърцитеФилип е надарен пълководец и дипломат, успял да превърне Македон (тоест - античната Македония) от затънтено и изостанало племе в регионална суперсила. Филип дълго воюва срещу гръцките градове-държави и в крайна сметка унищожава Атина и Тива в битката при Херонея през 338 г. пр. Хр. Така, за пръв път в историята, по-голямата част от гръцката континентална територия попада в ръцете на един владетел, който слага край на десетилетните вътрешни войни.\"Филип е доста безскрупулен владетел, който се опитва - и накрая успява - да разшири македонската власт над останалата част от Гърция. Разбира се, срещу него има и голяма съпротива\", обяснява Райнхард Зенф, научен директор на Германския археологически институт в Атина.По онова време много гърци не смятат македонците за част от елинистичната традиция - независимо, че гърци и македонци говорят един и същи език и почитат едни и същи богове. Демостен, най-великият атински оратор от онова време, държи пламенни речи срещу Филип, наричайки го \"варварин\". Според Стивън Милър, професор в университета в Бъркли, този факт не бива да се надценява. \"За Демостен варварин е всеки, който не е съгласен с него самия. \"Варвари\" той нарича дори някои от своите атински съграждани.\"В един от най-разрушителните актове през своето царуване Александър изравнява със земята процъфтяващия град Тива, за да потуши тамошното въстание. Независимо от всичко това древните македонци много държат на гръцката култура и образование. Александър е запален почитател на Омировата \"Илиада\", а Филип дори кани великия атински философ Аристотел да стане учител на младия му наследник. \"От петото столетие нататък царският двор в Македон старателно развива гръцката традиция. Те много уважават гръцката култура и образование\", обяснява Зенф.Подобно на предишните македонски владетели, Филип също участва в Олимпийските игри, които по принцип са запазени само за гърците. Неговите коне печелят три последователни игри, а Филип по-късно посвещава на Зевс внушителен паметник в Олимпия, който увековечава собственото му име.След Александър\"Можем да кажем, че още през 5 век пр. Хр. произходът на македонските владетели почти не се подлага на съмнение\", казва Милър. Македонското царско семейство е признато като наследник на митичния гръцки герой Херкулес, но неговите поданици са третирани по различен начин от гърците.\"Самите гърци не ги смятат за гърци. Доколкото е известно, до края на класическия период единствено царското семейство е било допускано в Олимпия\", обяснява Зенф, който ръководи разкопките в родното място на Олимпийските игри.Завоеванията на Александър отбелязват зенита на гръцката власт и гръцкото културно влияние в Източна и Централна Азия, както и в Северна Африка. След смъртта му неговите наследници продължават да оперират в Египет, Турция, Сирия, Афганистан и Индия. Този период, известен като епохата на елинизма, продължава почти 300 години до възхода на Рим. По-късно римляните създават огромна провинция, наречена Македония, която включва части от съвременните държави Албания, Македония и България. Славяни започват да се заселват по тези земи от 6-и век нататък.", "date": "2018.02.01", "title": "Когато гърците недолюбваха Александър Велики"}
{"url": "https://news.bg/int-politics/otkrivane-na-balgarskoto-predsedatelstvo-v-bryuksel-sonya-joncheva-filharmonitsite-velichie-ot-istoriyata.html", "text": "Българското председателство на Съвета на Европейския съюз беше официално открито тази вечер в Брюксел с приветствено слово на министър Лиляна Павлова и концерт в центъра за изкуства BOZAR, съобщиха от пресофиса на председателството.\"Говорим много различни езици, но не се нуждаем от превод за нашата обща култура. Историята на България е над 1300 години и ние сме единствената страна в Европа, която не е променила името си от основаването си. Вероятно знаете, че страната ни може да бъде класирана на трето място в света след Италия и Гърция по отношение на своето археологическо наследство.\" - подчерта в словото си министърът на Българското председателство.\"Това, което може би не знаете, е че на нашите български земи траките са правели едни от най-хубавите вина в Европа\", допълни Лиляна Павлова, като уточни, че тези дни в България са специални, защото празнуват винопроизводителите.\"Но траките, освен с виното, са известни и със своята уникална музика и с Орфей. Ние се гордеем да ви представим нашите най-красиви гласове.\" - каза още министър Павлова.Тя отправи специални благодарности към българското явление на световната оперна сцена - сопраното Соня Йончева, която прие да се присъедини към събитието от Ню Йорк, след което пожела на гостите \"Наздраве\" с чаша българско вино от тракийските земи.Министър-председателят Бойко Борисов увери гостите, че страната ни е готова да се обърне към предизвикателствата пред Съюза.\"България извървя труден, много тежък път до Брюксел, но мисля, че всеки българин днес е щастлив, че не само сме в Европейския съюз, но и председателстваме Съвета на ЕС.\" - заяви Борисов.Обединението ще ни даде сила - каквото е и мотото на страната ни и на Председателството, посочи премиерът. Той подчерта, че Българското председателство е важно не само за българския народ и за хората от Балканите, а за цяла Европа.Президентът Румен Радев на свой ред приветства аудиторията, като призова Европа да бъде разбираема, за да й вярват хората.\"Нашият общ дом Европа не е само пясък, камък, бетон и стъкло, тя е дух и тъкмо той е най-солидната основа на дома ни.\" - каза Радев.В изказването си той припомни как е създадена уникалната сграда на BOZAR, като отбеляза, че историята й е \"урок по Европа\": след Първата световна война архитектурната забележителност е изградена с помощта на ценители на изкуството след отказа на правителството да финансира проекта на белгийския архитект Виктор Орта.\"Може би тогава, повече от всякога, европейците са съзнавали, че изкуството е лек за раните от войните. Днес, когато бизнес-сградите в Брюксел се множат, това пространство се превръща в оазис. Защото тъкмо BOZAR ни напомня, че Европа трябва да е не само рационална, но и духовна.\" - заяви Радев.В програмата на концерта в зала BOZAR участват също Софийската филхармония с диригент Найден Тодоров, хор \"Ваня Монева\" с диригент Ваня Монева и пианистът Людмил Ангелов. Те представят произведения от българската и от европейската музикална класика, както и фолклорни творби.На събитието присъстват още вицепрезидентът Илияна Йотова, министърът на културата Боил Банов и официални лица, представители на европейските институции.", "date": "2018.02.01", "title": "Откриване на Българското председателство в Брюксел: Соня Йончева, филхармониците, величие от историята"}
{"url": "https://news.bg/bulgaria/pozhar-izpepeli-bivshe-tankovo-podelenie-v-petrich.html", "text": "Пожар унищожи сградата на бившето танково поделение в Петрич, съобщи БНР. Информацията беше потвърдена от кмета на Петрич Димитър Бръчков.Постройката, която сега е собственост на Министерството на правосъдието, е била изоставена и рушаща се.Съобщава се, че пожарът е локализиран. Все още има тлеещи огнища и заради това дежурни екипи ще останат на мястото през нощта.Причините за пожара се изясняват.", "date": "2018.02.01", "title": "Пожар изпепели бивше танково поделение в Петрич"}
{"url": "https://news.bg/int-politics/makedoniya-identichnostta-ne-mozhe-da-bade-predmet-na-pregovori.html", "text": "Македонският министър на външните работи Никола Димитров заяви след разговорите с международния посредник за името на Македония - Матю Нимиц, че идентичността на страната не може да бъде предмет на преговори, предаде БНР.\"Ако стигнем до тази точка за решение и трябва да се постави под въпрос идентичността, за жалост, няма да има решение. Ще бъде много жалко, ако две европейски държави в 2018 година не са достатъчно големи да се договорят.\" - коментира Димитров.След преговорите в Гърция в началото на седмицата, от вчера Матю Нимиц е в Скопие, където води разговори с ръководството на страната по пакета с предложения, които представи през миналия месец като основа на преговорите за името на Македония.Междувременно за неделя в гръцката столица Атина е насрочен мащабен протест срещу използване на името \"Македония\" от съседната държава. Според гръцките медии, официална Атина е съгласна на споразумение за името \"Горна Македония\", изписано на кирилица.", "date": "2018.02.01", "title": "Македония: Идентичността не може да бъде предмет на преговори"}
{"url": "https://news.bg/bulgaria/s-451-mln-evro-modernizirame-zhp-liniyata-elin-pelin-kostenets.html", "text": "ЕК одобри финансирането на модернизация на жп линията Елин Пелин - Костенец. Проектът струва 451 млн. евро.Планувана е модернизацията на над 51 км железопътни линии и 5 жп гари, които попадат в обхвата на трасето. Предвижда се още да бъдат премахнати всички пресичания на едно ниво между железопътния транспорт, автомобилното движение и пътниците.Това е най-мащабният железопътен проект в ОП \"Транспорт и транспортна инфраструктура\" тъй като трасето преминава през сложен планински терен. Проектът планира скоростта на пътническите влакове по трасето да е 160 км/ч, а на товарните - 120 км/ч. За да се реализира това, ще бъдат изградени над 20 км тунели, най-дългият, от които е 6 км. Предвидено е още строителството на над 23 мостове и виадукти с обща дължина на съоръженията приблизително 3 км.Трасето влиза в железопътния коридор Ориент/Източно-Средиземноморски, който преминава през страната. С реализацията на проекта се осигурява модерен железопътен транспорт и бърза жп връзка за 53 хиляди жители, живеещи между Елин Пелин и Костенец.Изграждането на трасето е разделено на 3 участъка - Елин Пелин - Вакарел, Вакарел - Ихтиман и Ихтиман - Костенец. Крайният срок за приключване на строителните дейности е 2023 г.", "date": "2018.02.01", "title": "С 451 млн. евро модернизираме жп линията Елин Пелин - Костенец"}
{"url": "https://news.bg/world/s-novoto-zakonodatelstvo-se-borim-sreshtu-otrichaneto-na-holokosta-uveryava-varshava.html", "text": "Външното министерство на Полша обяви, че новото законодателство за регулиране на речта за Холокоста има за цел \"борба с всички форми на отричане и изопачаване на истината за Холокоста, както и срещу омаловажаване отговорността на реалните виновници\", съобщава АП.Рано тази сутрин Сенатът на Полша прокара законодателство, което предвижда затвор за всеки, който твърди, че Варшава също има вина за нацистките концлагери по време на Втората световна война.В съобщение ведомството отбеляза, че \"основната цел\" на законодателството, което все още трябва да бъде одобрено от президента, е за \"защита на историческата истина\". Министерството изразява надежда, че няма да засегне стратегическото партньорство на Полша със САЩ.Вашингтон призова Полша да преосмисли законодателното предложение.Израел изрази бурно недоволство от законодателството.", "date": "2018.02.01", "title": "С новото законодателство се борим срещу отричането на Холокоста, уверява Варшава"}
{"url": "https://news.bg/int-politics/frantsiya-ne-mozhe-da-ni-dava-urotsi-za-siriya-skochi-turtsiya.html", "text": "Турция каза на Франция да спре да я поучава във връзка с военната ѝ кампания в Сирия, където Анкара провежда ожесточена офанзива срещу сирийските кюрди, съобщава \"Франс прес\".Предупреждението на турския външен министър Мевлют Чавушоглу дойде ден, след като френският президент Еманюел Макрон каза на Анкара, че ще бъде \"истински проблем\", ако намесата ѝ се превърне в истинска \"инвазия\".\"Франция не може да ни дава уроци по този въпрос\", изтъкна Чавушоглу пред журналисти, като думите му бяха излъчени по турските телевизии.\"Ние не сме Франция, която окупира Африка\", изтъкна още турският първи дипломат, препращайки към колониалното минало на Франция.Турция предприе офанзива на 20 януари срещу \"Отрядите за защита на народа\", а през миналата седмица турският президент Реджеп Тайип Ердоган заплаши да разшири операцията, засилвайки напрежението със съюзниците си от НАТО.Турция твърди, че \"Отрядите за защита на народа\" са терористична организация, свързана с Кюрдската работническа партия (ПКК).Ала Вашингтон подкрепи \"Отрядите за защита на народа\" като ключов съюзник в борба срещу ДАЕШ (\"Ислямска държава\").Чавушоглу заяви, че европейските лидери първоначално са изразили подкрепа за кампанията на Турция в Сирия по време на разговори с Анкара, но че те са си променили позицията в коментари в публичността.\"За съжаление европейците са лицемерни\", коментира той.Реагирайки на коментарите на Макрон, турският премиер Бинали Йълдъръм заяви, че всякакви предположения, че Анкара има по-големи намерения в Сирия, извън изтласкването на \"Отрядите за народна защита\" от границата, били \"напълно погрешни\".", "date": "2018.02.01", "title": "Франция не може да ни дава уроци за Сирия, скочи Турция "}
{"url": "https://news.bg/crime/kmetat-na-simitli-prebil-sluzhitel-vav-futbolen-klub.html", "text": "ПР служител във футболен клуб обвини кмета на Симитли за това, че му е нанесъл побой.Велислав Елезов пусна официална жалба срещу кмета на Симитли Апостол Апостолов. Според жалбата и думите на Елезов вчера, по време на футболен мач, Апостолов го е изритал в гърба, след което му е нанесъл удари в тила.Кметът отказа отговор по темата. Апостолов е бил и агресивен с екипа на bTV, които се опитали да потърсят отговор на нападките от Елезов, посочват от телевизията.\"След като бях изритан в гърба и в момент изгубих представа какво се случва, бях ударен и множество пъти в тила, беше ми отнет в следващия момент личният телефон и беше ударен в земята, счупен, вследствие на първия удар ми е счупен и другия личен телефон\", обясни Елезов.Побоят станал на стадиона в село Крупник, разказва още Елезов. По думите му възможна причина за агресията е популярен рефрен, който агитката на Пирин пее по адрес на Симитли.Междувременно Апостолов пусна съобщение в сайта на общината, в което твърди, че вчера е бил в София, а не на територията на общината.", "date": "2018.02.01", "title": "Кметът на Симитли пребил служител във футболен клуб"}
{"url": "https://news.bg/world/nay-visshiyat-karieren-diplomat-na-sasht-obyavi-otteglyane-ot-darzhavniya-departament.html", "text": "Най-висшият кариерен дипломат на САЩ обяви оттегляне от Държавния департамент, съобщава АП.Според агенцията това е удар върху ведомството на фона на международните предизвикателства пред администрацията на Доналд Тръмп.Том Шанън, трети ранг секретар в Държавния департамент, заяви пред служители, че ще се пенсионира, след като Сенатът потвърди негов наследник и поеме поста.Шанън е с 35-годишен стаж във външнополитическата служба на САЩ. Той е най-висшият кариерен дипломат, запазил работата си след промените на администрацията на Тръмп.Дипломатът добави, че се пенсионира по лични, а не по политически причини, въпреки че напускането му е шокираща новина за департамента и външнополитическата общност.Държавният секретар Рекс Тилърсън заяви, че е помолил Шанън да остане на длъжността.", "date": "2018.02.01", "title": "Най-висшият кариерен дипломат на САЩ обяви оттегляне от Държавния департамент"}
{"url": "https://news.bg/regions/2-500-zhiteli-na-smolyan-kandidatstvat-bezplatni-vinetki.html", "text": "Над 2 500 души в Смолян са подали заявление до социалните служби за получаването на безплатна винетка за 2018 година, съобщи БНТ.Относно това от дирекцията за социално подпомагане заявиха, че право на безплатна винетка имат лицата с 50 или над 50 на сто намалена работоспособност. Право на безплатен стикер имат и хората или семействата, отглеждащи деца с трайни увреждания до 18-годишна възраст и до завършване на средно образование.Също така винетният стикер се предоставя само за един лек автомобил, ако той е с обем на двигателя до 2 000 куб.м. и мощност до 160 к.с.Следва молбите на гражданите да бъдат разгледани за съответствия с предвидените изисквания.От дирекцията за социално подпомагане в Смолян обясниха и че няма краен срок за кандидатстване за безплатна винетка, тъй като от тази година .Припомняме, от днес всички автомобили, които използват първокласните пътни мрежи извън населените места, трябва задължително да имат винетен стикер за настоящата 2018 година.", "date": "2018.02.01", "title": "2 500 жители на Смолян кандидатстват безплатни винетки"}
{"url": "https://news.bg/society/zhiteli-na-tarnovsko-nastoyavat-za-bariera-na-opasen-zhp-prelez.html", "text": "Жителите на селата Лесичери, Стамболово и Дъскот организираха подписка, с която настояват да се постави бариера на опасен жп прелез, предаде Фокус.Става въпрос за жп прелеза в село Лесичери. Искането на жителите е заради инцидентите, които стават на прелеза.Припомняме, последният инцидент на този жп прелез стана на 6 януари. При катастрофата загина един мъж.Кметът на село Лесичери Димитър Митрев обясни, че само за половин ден, и само в ръководеното от него населено място, са събрани около 170 подписа. По думите му над 90% от хората са съгласни с това искане.Искането е само едно - \"жп прелеза, освен със звукова и светлинна сигнализация, да бъде обезопасен и с бариера, тъй като там теренът е по-особен, няма хубава видимост\", обясни кметът. Той посочи и че в момента на прелеза има светлинна сигнализация, но тя трудно се забелязва, особено при слънчево време. Подари това инцидентите на прелеза не били рядкост.Подписката вече е внесена в Национална компания \"Железопътна инфраструктура\", Жителите очакват отговор.Стана ясно и че на прелеза е имало бариера. През 2014 година обаче тя е била премахната, като причините за това не са ясни.", "date": "2018.02.01", "title": "Жители на Търновско настояват за бариера на опасен жп прелез"}
{"url": "https://news.bg/crime/zadarzhaha-4-ma-za-vaorazheni-grabezhi-vav-varna.html", "text": "С постановления на Районната прокуратура във Варна са задържани за срок до 72 часа Ангел Д., Грегор Г., Пресиян В. и Димитър О. Те са привлечени като извършители на серия от въоръжени грабежи във Варна в съучастие, използвали и оръжие.Ограбвали от 12 до 31 януари тази година. Заплашвали с пистолет, а при някои от грабежите и с палка. Ограбвали са продавачи в денонощни магазини. Общата сума на ограбените пари е около 2000 лева.Мъжете са задържани при мащабна специализирана полицейска операция във Варна първоначално за 24 часа. Продължават процесуално-следствените действия по документиране и доказване на цялостната престъпна дейност.Районната прокуратура във Варна ще внесе искания във Варненския районен съд за вземане на постоянни мерки за неотклонение \"Задържане под стража\" за обвиняемите.", "date": "2018.02.01", "title": "Задържаха 4-ма за въоръжени грабежи във Варна"}
{"url": "https://news.bg/crime/valeri-simeonov-se-zayade-sas-stroezhite-do-yavorovite-skali-v-pomorie.html", "text": "Вицепремиерът Валери Симеонов подаде сигнал до прокуратурата в Бургас за проверка на случая със строителството на хотел на брега на морето до емблематичните Яворови скали в Поморие, съобщава БНР.Окръжната прокуратура извършва проверка кои и с какви мотиви е променил статута на този имот от публична на частна общинска собственост.Инвеститорите на проекта ще заведат дело срещу Община Поморие заради решението на Общинския съвет, с което поморийките общинари отхвърлиха инвестиционното предложение.С промяната на статута на земята до скалите на Яворов теренът от 600 кв. метра е подготвен за продажба.\"Целта на проверката е да се установи точно кога хронологично, по какъв начин е станало това деактуване - промяна на статута на тази земя от публична общинска в частна общинска, съответно в последствие как е била продадена\", заяви прокурорът по случая Красимира Кателиева.Очаква се проверката по случая да приключи до 16 февруари, изяснява прокурорът.\"Ако по време на тази проверка се открият данни за престъпление, ще бъде отделена нова преписка срещу длъжностното лице\", изтъкна Кателиева.На 30 януари общинският съвет в Поморие отхвърли инвестиционното предложение за строителство на хотел до \"Яворовите скали\", с 14 гласа \"против\", трима \"въздържали се\" и един \"за\".В края на миналата седмица жители на града протестираха срещу проекта.Теренът, върху който инвеститорите предлагат да построят 15-метрова сграда, е бетонна площадка, изградена за брегоукрепване. Проектът предвижда още градинката до паметника на Яворов да стане паркинг.", "date": "2018.02.01", "title": "Валери Симеонов се заяде със строежите до Яворовите скали в Поморие"}
{"url": "https://news.bg/world/faynenshal-tayms-tsipras-igrae-poker-za-makedoniya.html", "text": "Премиерът на Гърция Алексис Ципрас ожесточено се бори с народна и политическа съпротива във връзка със спора с Македония за името. От друга страна дипломатическата награда, която може да получи от разрешаването на спора, е примамваща. Компромис може да му спечели прозвището Ото фон Бисмарк на Балканите.Това пише в анализ вестник \"Файненшъл таймс\" със заглавие \"Ципрас играе покер за Македония\".Влиятелният британски вестник прави исторически преглед на спора за името между Гърция и Македония, подчертавайки, че около 60% от гърците са против \"Македония\" да бъде част от името на балканската страна. \"Файненшъл таймс\" припомня, че хиляди са излезли по улиците на Солун през януари, за да протестират. Също се споменава, че за неделя е запланувана масова демонстрация в Атина.Според изданието гръцката опозиционна партия \"Нова демокрация\" напада Ципрас, че не разкрива истината за разговорите със Скопие. Гръцката църква, която първоначално подкрепяше Ципрас, сега е против компромис. Вестникът допълва, че е възникнала неконтролируема бъркотия и от това, че в коалицията на Ципрас влизат ултранационалисти, които поставят въпроса за Македония в центъра на политиките си.В анализа пише още, че обсъждането на казуса е стратегия с висок риск за лидера на СИРИЗА, тъй като е в година, в която той трябва да празнува финансовата стабилизация на страната след 8-годишни проблеми.Все още дипломатическата награда е примамваща. Под натиск от Вашингтон - САЩ искат Македония да се присъедини към НАТО още тази година, а ЕС разисква въпроса за облекчаване на гръцкия дълг, допускането на компромис от Ципрас може да му спечели прозвището Ото фон Бисмарк на Балканите, пише вестникът.Но според \"Файненшъл таймс\" това би било прекалено много за гръцкия народ, който в продължение на 10 г. се бори с икономически проблеми. ", "date": "2018.02.01", "title": "„Файненшъл таймс”: Ципрас играе покер за Македония"}
{"url": "https://news.bg/int-politics/frantsiya-nastoya-rusiya-i-iran-speshno-da-sprat-bombardirovkite-na-rezhima-v-siriya.html", "text": "Външното министерство на Франция осъди поредицата от бомбените нападения в контролираните от бунтовниците райони в Сирия и призова Русия и Иран, като съюзници на сирийския режим, да сложат край в спешен порядък на атаките и да осигурят влизането на хуманитарна помощ в пострадалите региони, съобщава \"Ройтерс\".\"Необходимо е спешно Русия и Иран, гарантите на мирния процес в Астана и съюзниците на режима в Дамаск, да вземат мерки за прекратяване на бомбардировките и за това хуманитарната помощ да пристига безопасно, изцяло и безпрепятствено за онези, които се нуждаят от нея\", подчерта говорителката на френското външно ведомство в специално изявление.Тя определи нападенията в провинция Идлиб и Източна Гута като \"неприемливи\", посочвайки, че бомбардировките, ударили болници и цивилни, са нарушение на международното хуманитарно право.", "date": "2018.02.01", "title": "Франция настоя Русия и Иран спешно да спрат бомбардировките на режима в Сирия"}
{"url": "https://news.bg/crime/baretata-e-razpitvan-no-ne-za-otvlichaneto-na-adrian.html", "text": "Златко баретата не е разпитван относно отвличането на Адриан Златков, заяви адвокатът му Мариана Тодорова пред Нова. Въпросите, които са му били задавани, са предимно за това къде е живял и какви коли е карал.\"В ГДБОП Златомир Иванов-Златко Баретата е разпитван, но не са му задавани въпроси във връзка с отвличането на Адриан Златков\", категорична е адвокат Тодорова.\"Златомир Иванов-Златко Баретата беше задържан тази седмица по Закона за МВР за 24 часа. 20 часа той прекара в ГДБОП и след разпит беше освободен. Задавани са му конкретни въпроси за определен период къде е живял и какви коли е управлявал\", пояснява Мариана Тодорова.Припомняме, за отвличането на сина на бизнесмена Тони Златков на 31 януари бяха задържани 34-годишния Ивайло Борисов- Ториното, 43-годишния Мартин Марков, Георги Джамбазов на 37 години и 35-годишната Здравка Стефанова. И четиримата са с повдигнати обвинения за помагачество при отвличането на Адриан Златков.Спрямо Ториното е повдигнато обвинение, за това, че е осигурил два автомобила на неизвестните извършители. С тези коли Златков е бил отвлечен.Спрямо друго лице - Мартин Марков, е повдигнато същото обвинение - за помагачество при осигуряването на 2 коли, послужили за отвличането.Стана ясно и че четиримата са арестувани след .По последни данни от прокуратурата, обвиняемите са повече от обявените имена, но с цел сигурността на разследването властите на дават повече информация.", "date": "2018.02.01", "title": "Баретата е разпитван, но не за отвличането на Адриан"}
{"url": "https://news.bg/politics/bsp-priela-bez-zabelezhki-istanbulskata-konventsiya-no-v-evropa.html", "text": "Българската социалистическа партия (БСП) е участвала пълноценно в процеса по обсъждане, редактиране и окончателно приемане на Истанбулската конвенция в процедурата на обсъждане в ПЕС - Партията на европейските социалисти.Това се посочва в становище, разпратено до медиите от страна на ПЕС, в което се отговаря на получени запитвания от българските медии.От БСП не са изразили никакви възражения и забележки в рамките на процедурата на обсъждане, гласуване и приемане на Резолюцията на ПЕС \"За Прогресивна Европа - Обновление\", приета на Съвета на партията в Лисабон на 1 и 2 Декември 2017.От ПЕС поясняват, че проектът за резолюция е изпратен до всички партии членове на ПЕС по е-мейл в края на октомври 2017 г., след което са се провели двумесечни консултации по текста по имейл и на срещи на координационния съвет на ПЕС, на които БСП е имала свои представители, но не е отправяла възражения.Припомняме, след като ратификацията на Исатнбулската конвенция мина през Министерски съвет и стигна до Народното събрание се разрази , но и сред политическите партии. Освен от ВМРО и \"Атака\",  ратификацията, като дадоха заявка и . Само няколко дни след като заявиха това, . Позицията на БСП  Да организира референдум се закани и лидерът на ВМРО Красимир Каракачанов.От ПЕС посочват и целия път, по който е минало гласуването на Истанбулската конвенция:На предварителното обсъждане и дискусия по проекта за Резолюция на заседание на президиума на ПЕС, проведено на 24 ноември 2017 г. в Брюксел са присъствали заместник-председателят на БСП Деница Златева и г-н Кристиан Вигенин.От БСП тогава не е изразявано желание за редакции на това заседание, въпреки че това са направили тогава редица партии и организации.Нито едно предложение за редакции по частта от текста, касаеща Истанбулската конвенция не е постъпило от нито една от партиите членове на ПЕС.Финално резолюцията е обсъдена, подложена на гласуване и приета с мнозинство по време на пленарното заседание на Съвета на ПЕС в Лисабон на 1 декември 2017 г. Делегати с право на глас от БСП на съвета в Лисабон бяха председателят Корнелия Нинова, и зам-председателите Деница Златева и Кирил Добрев.В резолюцията на ПЕС от Съвета в Лисабон, За Прогресивна Европа - Обновление, изрично е записано, че Партията на Европейските Социалисти се обявява \"за\" уеднаквяването на заплатите и пенсиите между мъжете и жените, \"против\" насилието над жени и \"за\" ратификация и прилагане на Истанбулската конвенция.Нито една партия от ПЕС не е изразила резерви по тази част от текста. Резолюцията е гласувана със 188 гласа \"да\", 13 гласа \"въздържал се\" и нито един \"против\".Според правилата на ПЕС, ако партия-член има резерви към част от документа или към целия документ и по някакви причини делегатите не са взели участие в дискусията (например не са били в залата), то тази партия има възможност да заяви в секретариата на Съвета, че желае нейните забележки да се включат в протокола. Така например направиха от Шведската Социалистическа Партия, които имат резерви по друга тема от Резолюцията и това е отбелязано на страница 2 от протокола на Съвета.Делегатите от БСП не са поискали никакви поправки и не са внесли възражения, посочват от Партията на европейските социалисти.", "date": "2018.02.01", "title": "БСП приела без забележки Истанбулската конвенция, но в Европа"}
{"url": "https://news.bg/politics/a-kak-shte-se-pensionirat-dzhendarite-pitat-organizatsii.html", "text": "\"Ако се приеме Истанбулската конвенция, ще трябва да има промени в Конституцията, в Семейния кодекс, в пенсионния закон. Как ще пенсионирате един Иванчо, който е станал Иванка - като жена, с 5 години по-малко трудов стаж или като мъж. По кой закон?\"Това запита Костадин Илиев по време на пресконференция в БТА за проблемите на Истанбулската конвенция.В проявата участваха представители на \"Съюз на пенсионерите 2004\", Национална инициатива \"Социална солидарност\", Национално сдружение \"Гражданско общество в България\" и в-к \"България без граници\".Мога ли да пратя една джендър жена в мината, след като жените нямат право да работят под земята или в тунел, запитаха по време на пресконференцията.Сигурно трябва да има и клинични пътеки за джендъри - как ще бъдат лекувани, възмутиха се от пенсионерските организации.Дори трябва да бъде променен и Закона за личните документи - аз трябва да знам мъж ли назначавам на работа или жена. Или ще има специални лични карти, запита реторично Илиев. Според него това променя и етикета.Относно намерението Конвенцията да бъде приета от пенсионерските организации заявиха, че целта е да бъдем покорни роби и определиха управляващата партия ГЕРБ като антидържавна партия. Това е тоталитарна партия - виждате как се гласува в парламента.\"Нашите управители в лицето на ГЕРБ представляват една сглобена машина за гласуване, в която се слуша само Бойко Борисов, а неговата цел е да се издигне и запази по някакъв начин-иначе трябва да се прости с имунитета\", заяви Веско Стоянов.Истанбулската конвенция е разработена да мине в този момент - да мине час по-скоро. Кой е против защита на жените, запитаха реторично на пресконференцията.Те призоваха да се подкрепи позицията на Българската православна църква (БПЦ), която излезе с ясно становище по въпроса. Като слушам мнението на управляващите, те говорят само за жените. \"Конвенцията защитава опасен морал за едно общество. Ако тези хора имат свои полови аномалии да си ги гледат вкъщи. Да демонстрират своята перверзност, не бива да го разрешава нито община, нито правителство, нито някой друг. Защо нормалните не протестират - те отглеждат хората, които утре ще бъдат начело на държавата\", заяви Стоянов.Според организаторите, не бива нашето законодателство да позволява и осиновяване на деца от гей двойки.Цялото ни общество трябва да подкрепи БПЦ. Както тя ни спаси по време на турското робство, така днес мисията й е точно това да направи. Католици, евангелисти, , защото сред тях има нормални хора.Според пенсионерските организации \"ц, тъй като тя се е обявила в подкрепа на документа. С тази си позиция израилтянското вероизповедание е показало, че е автор на конвенцията. В нашите закони има достатъчно написано за защита на жените и децата от насилие. Закони има, трябва да се изпълняват, категорични са от пенсионерските организации.Освен за Истанбулската конвенция на пресконференцията обсъждаха и социалните проблеми на пенсионерите. Има геноцид над възрастните хора. С възрастните хора си отива и паметта на нацията, обобщи проблемите една от участничките в пресконференцията.", "date": "2018.02.01", "title": "А как ще се пенсионират джендърите, питат организации"}
{"url": "https://news.bg/crime/prokuraturata-vodi-spisak-s-obshtinite-za-koito-ima-signali-za-zloupotrebi.html", "text": "Прокуратурата е подготвила списък с всички общини, за които има сигнали за злоупотреби и корупция. Това заяви говорителят на главния прокурор Румяна Арнаудова по време на пресконференция пред община Септември. \"От името на Специализираната прокуратура и ръководството на прокуратурата, мога да заявя, че е подготвен списък с общини, за които е имало в различните райони сигнали за злоупотреби\", заяви Арнаудова, цитирана от Фокус.Арнаудова посочи и че ще се изготви еднотипна методика при действията на компетентните органи, които ще разследват сигналите по този списък.\"Във всички случаи, в които се съберат доказателства, че длъжностното качество на кмета пречи или затруднява, или създава опасност да се повлияе на свидетелите, или да се затрудни разследването, Специализираната прокуратура е в пълна готовност и ще процедира идентично и ще внася искания за отстраняване на кметове от длъжност. Уверявам ви, че съвсем скоро ще се видим в друг град\", обясни Арнаудова.Говорителят на главния прокурор посочи и че към момента кмета на Септември Марин Рачев е арестуван, а утре наблюдаващите прокурори ще преценят дали ще се удължи срока на задържане на кмета на Септември Марин Рачев и каква мярка за неотклонение да поискат спрямо кмета.\"За много кратко време вече с нас са и представители на новата Комисия за противодействие на корупцията, които реагираха бързо и се включиха като подпомагаща страна. Отправям призив и към гражданите да подават сигнали. Винаги ще ги проверяваме и ще реагираме\", увери Арнаудова.Арнаудова посочи и че разследването срещу кмета на Септември е започнало в края на ноември миналата година, съобщи БНР. По думите на Арнаудова спрямо Марин Рачев утре ще се повдигнат две обвинения. Едното е за умишлена безстопанственост, следствие на което са настъпили вреди за Община Септември за над 100 000 лева. Второто е за покупката на имот от Община Септември на цени многократно по-високи от пазарните. Покупката е от фирма, която преди време е била негова собственост, с което отново са нанесени щети на общината за над 100 000 лева.\"Корупционно престъпление от кмета на община Септември. Към настоящия момент той е задържан по Закона за МВР. В рамките на утрешния ден Специализираната прокуратура ще повдигне обвинение на лицето за две престъпления към този момент и те са умишлена безстопанственост по отношение на седем сделки. Второто обвинение, за което са събрани доказателства, е сключване на неизгодна сделка. Имот, който като кмет е закупил от едно дружество, чийто собственик е бил той преди\", каза Арнаудова.Коментар по темата даде ни административния ръководител на Специализираната прокуратура Иван Гешев. По думите му предмет на разследването ще бъде цялото родословно дърво на кмета, защото свързаните с него фирми, които били доста, са управлявани, представлявани или са собственост на втори братовчедки, съпруги и всякакви други. \"Така че по тази линия, в последните две години, те са получили обществени поръчки по реда на Закона за обществените поръчки. Строително-монтажни дейности и работи са извършени за над 13 милиона лева\", обясни Гешев.Припомняме, рано тази сутрин кметът Марин Рачев и цялата администрация са били принудително докарани в сградата на общината, където се проведе масивна акция - над 50 полицаи претърсваха кабинетите в сградата на общината и частни домове. Към момента сградата на общината е затворена.Акцията се води от Специализираната прокуратура и Комисията за противодействие на корупцията. Това е първата операция от влизането в сила на Закона за противодействие на корупцията.Сигнали за злоупотреби от страна на кмета на общината са подавани от граждани и инициативен граждански комитет \"Да спасим Община Септември\". Сигналите са били от преди 6 месеца. Председателят на инициативния комитет адв. Николай Баташки посочи, че спецакцията е в отговор на тези сигнали. \"Прокуратурата провежда специализирана акция по претърсване и изземване в цялата Община. Претърсват се домове на кмета и свързани с него хора в града. Това е по повод протестите, които точно преди 6 месеца започнаха срещу кмета, от декември за 4 обвинения, които могат да прераснат в още във връзка със сделки за обществени поръчки и други сделки. Предполагат се щети за милиони\", обясни Баташки.", "date": "2018.02.01", "title": "Прокуратурата води списък с общините, за които има сигнали за злоупотреби"}
{"url": "https://news.bg/world/rusiya-uspeshno-izstrelya-raketa-s-11-satelita-ot-kosmodruma-vostochni.html", "text": "Русия успешно изстреля ракета с 11 сателита от космодрума \"Восточни\", съобщи Роскосмос, информира АФП.За трети път държавата успешно изстреля ракета от новия космодрум.Това е първата изстреляна от Русия ракета през 2018 г. При неуспешна мисия в края на ноември 2017 г. Русия изгуби сателит за метеорологично време часове след изстрелването на ракетата. Също така бяха изгубени 18 товара на институции и компании от Канада, САЩ, Япония, Германия, Швеция и Норвегия.Изстреляната днес ракета е натоварена с два основни руски сателита за наблюдение и 9 американски и германски.Вицепремиерът Дмитрий Рогозин обяви, че са установили контакт с руските сателити Канапус-V.Днешната мисия първоначално беше планирана за декември 2017 г., но заради инцидента през ноември беше отложена за началото на тази година.През април 2016 г. беше проведено първото изстрелване на ракета от \"Восточни\". На събитието присъства руският президент Владимир Путин.", "date": "2018.02.01", "title": "Русия успешно изстреля ракета с 11 сателита от космодрума \"Восточни\""}
{"url": "https://news.bg/education/vazstanovyavame-vissheto-uchilishte-za-piloti.html", "text": "Възстановяваме висшето училище за пилоти. Това стана ясно от думите на военния министър Красимир Каракачанов, който бе препитан от ресорната комисия в парламента.\"Цялото висше образование е голям батак\", призна обаче той, като по мнението му се бълват висшисти с тапии без способности. ВУЗ-ът за пилоти ще е по модела на Военноморското училище. Там и чужденци се обучават, доволен е министърът. \"Даже повече гърци се обучават тук, отколкото в самата Гърция. Да си решаваме проблемите, а да не се връщаме към Адам и Ева\", настоя военният министър.\"Летците трябва да се учат там, където се раждат летците\", убеден е и Пламен Манушев. Трябвало училището да обучава стюардеси и всичко, което лети, както се изрази той. Идеята е наистина не само военни пилоти да се обучават, но и пилоти за гражданската авиация.Глад за летци прогнозира генерал Симеонов от ДПС, който настоя да гледаме с перспектива.Всички законотворци подкрепят идеята за висше школо за пилоти.", "date": "2018.02.01", "title": "Възстановяваме висшето училище за пилоти"}
{"url": "https://news.bg/int-politics/sasht-ne-bili-blizo-do-voenni-deystviya-sreshtu-severna-koreya.html", "text": "Специалният пратеник на САЩ за Северна Корея обяви, че Америка не била близо до предприемане на военни действия срещу Пхенян, съобщава \"Асошиейтед прес\".Джоузеф Юн заяви, че американската политика се състояла в упражняване на натиск и оставянето на вратата за диалог отворена, като същевременно запазват отворени всички варианти.Юн заяви, че военният вариант е включен, но \"не смятам, че сме близо до него\".Юн коментира темата по време на пресконференция в Токио, след като присъства на среща за Северна Корея, организирана от частен мозъчен тръст.Северна и Южна Корея наскоро възобновиха разговорите помежду си във връзка с участието на Пхенян в Зимните олимпийски игри в южнокорейския град Пьонгчанг, което накара САЩ и Южна Корея да отложат редовните си съвместни военни учения.Пхенян и Сеул планираха няколко помирителни жеста по време на Олимпиадата, която Южна Корея разглежда като възможност за съживяване на смислената комуникация със Северна Корея след период на враждебност и дипломатически застой заради ядрените и ракетните програми на Северна Корея.Юн заяви, че приветства диалогът между двете Кореи, но добави, че целта на диалога трябвало да бъде премахването на ядрените оръжия на Северна Корея.", "date": "2018.02.01", "title": "САЩ не били близо до военни действия срещу Северна Корея"}
{"url": "https://news.bg/world/sled-buren-debat-bundestagat-glasuva-zakon-za-razdelenite-bezhanski-semeystva.html", "text": "След разгорещен дебат парламентът на Германия гласува за възобновяване обединяването на разделени бежански семейства от средата на тази година, но Буденстагът сериозно ограничи броя на роднините, които ще бъдат допуснати в държавата до 1000 души на месец, информира АФП.Вътрешният министър Томас де Мезиер защити законопроекта, който беше подкрепен от 376 депутати срещу 298, като \"компромис между хумаността и отговорността...между щедростта и реализма\".Мярката беше договорена във вторник на продължаващите коалиционни преговори между консерваторите на канцлера Ангела Меркел и социалдемократите.Германия спря събирането на семейства през март 2016 г., за да забави бежанския поток. Най-вече са засегнати бежанци с \"второстепенен\" статут, а това се тези, които не се разглеждат като политически бежанци или бягащи от конфликт.По време на дебата от \"Алтернатива за Германия\" призоваха бежанците да се обединяват със семействата си в родните си държави, например в \"защитените зони в Сирия\". Според партията решението на Меркел да отвори границите през 2015 г. е грубо нарушение на закона. Партията обвини германското правителство и ЕС в заговор за подмяна на населението на Европа с арабско и африканско.Според новия закон обединяването на семействата ще става след края на юли, като на месец ще бъдат допускани до 1000 роднини и повече при някои извънредни случаи.", "date": "2018.02.01", "title": "След бурен дебат Бундестагът гласува закон за разделените бежански семейства"}
{"url": "https://news.bg/society/priemat-dannite-za-vazduha-i-ot-stantsiite-na-grazhdanskata-mrezha.html", "text": "Как може отделните системи, които измерват качеството на въздуха, да бъдат интегрирани, по какъв начин може тези, които са много, но по-малко точни, и тези, които са точни, но са по-малко, да бъдат включени, за да има ясна картина върху информацията за въздуха в София. Това е обсъждано на среща по инициатива на министъра на околната среда Нено Димов, касаеща опит за интеграция между различни източници, които дават данни за замърсяване на въздуха в София.Стефан Димитров от гражданска мрежа за независимо измерване на въздуха заяви, че днес е добър ден за гражданското общество, защото данните от техните над 500 станции в страната ще могат да се използват вече.Параметрите, които измерват уредите на гражданската мрежа са фини прахови частици 2,5 микрограма/куб.м. и 10 микрограма/куб.м., температура, атмосферно налягане и влажност на въздуха.Столичният кмет Йорданка Фандъкова съобщи, че се разработва процедура за избор на изпълнител на общинска мониторингова система, която също ще бъде интегрирана в съществуващата. Тя ще включва 20 станции за измерване на въздуха. Важен ще бъде изборът на местата на поставяне на станциите.\"Информация за източниците на замърсяване е важна за взимането на решения и за мерките, които трябва да се вземат за подобряване качеството на въздуха.\", категорична беше Фандъкова.Темата днес е повече информация за гражданите и повече източници за нас, за да се даде яснота в кои райони кои са източниците на замърсяване, добави столичният кмет.Проф. Христомир Брънзов, част от екипа, разработил системата, която показва нивата на замърсяване на въздуха заяви, че чисто технически ще се съвместяват станциите еталони на ИАОС, които са 5 в София и повече 200 станции, които гражданите са изградили сами.Въвеждането на системата нищо няма да струва, уговорката е МОСВ да разреши на гражданите да монтират своите станции. Той потвърди, че учените на добра воля ще направят корекция на данните на любителските уреди.", "date": "2018.02.01", "title": "Приемат данните за въздуха и от станциите на гражданската мрежа"}
{"url": "https://news.bg/regions/tri-katastrofi-blokiraha-e-79-kray-mezdra.html", "text": "Най-малко двама души са пострадали при три катастрофи, възникнали на пътя Е-79 край Мездра.В района са възникнали три катастрофи. В инцидентите са участвали общо 8 автомобила. Движението по пътя е било силно затруднено, съобщи bTV.Инцидентите са станали към 14 часа.Първата катастрофа - микробус се удря в ТИР до село Ребърково. При инцидента няма пострадали, но в лентата в посока Враца се е образувала голяма колона от коли.В резултата на образувалата се колона възниква и верижна катастрофа, при която един в друг се удрят три ТИР-а и камион с платформа. Вследствие на удара е постарал водача на камиона. Той е откара в болница.Третата катастрофа е възникнала при село Лютидол. По първоначални данни при нея има пострадал човек. Достигането до мястото е затруднено, образували са се опашки от автомобили, които към 16 часа са били километрични.В района на инцидентите има засилено полицейско присъствие.", "date": "2018.02.01", "title": "Три катастрофи блокираха Е-79 край Мездра"}
{"url": "https://news.bg/world/tramp-izlaga-che-rechta-mu-pred-kongresa-e-bila-nay-gledanata-v-istoriyata.html", "text": "Президентът на САЩ Доналд Тръмп обяви, че първата му реч пред Конгреса \"За състоянието на съюза\" е \"най-гледаната в история\", но това не е истина, съобщава АП.Компанията Nielsen информира, че около 45,6 милиона американци са гледали речта на Тръмп във вторник вечерта. Например първата реч \"За състоянието на съюза\" на Барак Обама е била гледана от около 48 милиона души. 46,8 милиона американци са гледали първата реч на Бил Клинтън и 51,7 милиона са гледали обръщението на Джордж У. Буш през 2002 г., както и 62,1 милиона американци са гледали обръщението на Буш през 2003 г.Първата реч на Доналд Тръмп пред Конгреса през февруари 2017 г. е била гледана от 47,7 милиона души.През миналата година Тръмп също излъга, че церемонията по встъпването му в длъжност е била най-посещаваното събитие в историята на САЩ.", "date": "2018.02.01", "title": "Тръмп излъга, че речта му пред Конгреса е била най-гледаната в историята"}
{"url": "https://news.bg/int-politics/kanada-promeni-himna-si-za-da-e-polovo-neutralen.html", "text": "Сенатът на Канада е приел закон, който променя текста на английската версия на националния химн, за да го направи полово неутрален, съобщават световните осведомителни агенции.За да бъде окончателно приет, законът трябва да мине през одобрението на генералния губернатор, който е представител на британската кралица Елизабет II.По този начин трябва да бъдат променени думите \"повеля за всички твои синове\" на \"повеля за всички нас\" в химна O Canada.Консерваторите блокираха приемането на закона в Сената от 2016 г. насам, но в крайна сметка беше приет.Борбата за промяна на две думи в текста на канадския химн предизвика разгорещен дебат. Подобен план беше отхвърлен през 2010 г. от консерваторите, които тогава имаха мнозинство в парламента.Новият законопроект беше представен за пръв път през 2016 г. от либерален депутат, който е бил диагностициран с амиотрофична латерална склероза и който по-късно същата година е починал.От 1980 г. насам, когато O Canada официално става химн на страната, 12 законопроекта са били представени в парламента за премахването на думата \"синове\", но всички опити досега са били неуспешни.Група жени, включително авторката Маргарет Атууд и бившият премиер Ким Кембъл, които стартираха нова кампания през 2013 г. за извършване на промените, заявиха тогава, че ревизия на текста на O Canada ще \"утвърди равенството на всички канадци\".Песента е изпълнена за първи път през 1880 г., като няколко различни версии на текстовете са се появявали през следващите години.Първоначално композиран с френски текст, O Canada се превръща в национален химн на страната през 1980 г.", "date": "2018.02.01", "title": "Канада промени химна си, за да е полово неутрален"}
{"url": "https://news.bg/regions/podnoven-e-protestat-na-fermerite-ot-iztochnite-rodopi.html", "text": "Подновен е протестът на фермерите от Източните Родопи. Искат по-високи изкупни цени на млякото, изплащане на субсидии и по-строг контрол на мандрите. Те отново се събраха край международния път за Гърция, защото седмица след първата демонстрация нямат отговор от Земеделското министерство, съобщава БНР.Настояват и за оставката на министъра на земеделието и неговия екип, считат, че не са били чути. Вчера е имало среща с експерти от министерството, на която те са поискали да бъде отменена наредбата, която изисква млякото, което се предава на мандрите, да бъде доказано с фактури.Фермерите не могат да го правят, защото мандрите не приемат техните фактури. Има картел между мандрите, повечето от тях работят в сивия сектор и затова се получава така, твърдят животновъдите.На пътя са се събрали около 100 протестиращи. По-голямата част от тях са дошли от съседни на Кърджали градове - има хора от Хасково, Нова Загора, Свиленград, Харманли. Местните производители са по-малко в сравнение с първия протест.Обяснението на стачния комитет е, че върху тях е бил оказван натиск. Масово са били сплашвани, че ще бъдат подложени на данъчни ревизии, ще бъде преразгледано състоянието на техните ферми. Обвиняват чиновници от Министерството на земеделието.", "date": "2018.02.01", "title": "Подновен е протестът на фермерите от Източните Родопи"}
{"url": "https://news.bg/int-politics/sblasak-mezhdu-fbr-i-tramp-zaradi-sporniya-memorandum-za-ruskata-saga.html", "text": "Федералното бюро за разследване (ФБР) на САЩ постави под въпрос действията, свързани с публикуването на секретен меморандум, който обвинява ФБР, че е нарушавало правомощията си за следене по отношение на предизборния щаб на Доналд Тръмп, съобщават американските медии.\"Имаме сериозни опасения относно грубите пропуски на фактите, които оказват съществено влияние върху прецизността на меморандума\", изтъкват от ФБР.Има предположения, че меморандумът на Конгреса може да бъде публикуван в четвъртък.Демократите се опасяват, че документът може да бъде опит да се дискредитира разследването на връзките на предизборния щаб на Тръмп с Русия.Конгресменът от демократите Адом Шиф обвини колегите си от Републиканската партия, че са променили текста на документа, след като той беше гласуван. Той настоя, че меморандумът трябва да бъде изтеглен и преразгледан отново преди каквото и да е публикуване.Специалният прокурор Робърт Мюлър ръководи разследването за предполагаемата намеса на Русия и евентуално възпрепятстване на правосъдието от страна на членове на администрацията на Тръмп.Белият дом трябва да одобри публикуването на меморандума, но началникът на администрацията на Белия дом Джон Кели коментира пред радио Fox News, че ще бъде публикуван в спешен порядък, за да бъде видян от целия свят.Документът от 4 страници е съставен от сътрудници на Комисията по разузнаването към Конгреса на САЩ, оглавявана от Девин Нунес, който е член на Републиканската партияо, от която е и Тръмп.Документът очевидно обвинява Министерството на правосъдието и ФБР за злоупотреба с програма за следене, известна като FISA по време на кампанията за президентските избори през 2016 г.Твърдението е, че ФБР е провеждало наблюдение на член на предизборния щаб на Тръмп.Според конгресмените, които са видели меморандума, в него се посочва, че ФБР е получила заповед за шпиониране на съветник от предизборния щаб въз основа на недоказани обвинения срещу Тръмп, известни като \"Руското досие\".Това досие е било съставено от бившия британски агент от разузнаването Кристофър Стийл с пари, отчасти предоставени от предизборния щаб на Хилари Клинтън.Комисията по разузнаването към Камарата на представителите гласува за публикуването на меморандума в понеделник, а до уикенда Тръмп трябва да реши дали да позволи публикуването му.След речта си \"За състоянието на съюза\" във вторник Тръмп е бил чут да казва на републикански конгресмен, че е \"100 процента\" за публикуването на документа.Кели и Тръмп искали \"всичко да бъде разкрито, така че американският народ да може да си състави мнение и ако има хора, които трябва да бъдат държани отговорни, тогава това нека да бъде така\".В рядко изявление ФБР посочи, че са имали \"ограничена възможност\" да прегледат документа преди Комисията по разузнаването да гласува за неговото публикуване в понеделник.\"Ангажирани сме да работим със съответните надзорни органи, за да гарантираме непрекъснатата цялост на процеса по FISA\", се добавя в изявлението на ФБР.От Министерството на правосъдието обявиха, че ще бъде \"извънредно безразсъдно\" публикуването на меморандума.Подчинени на Тръмп твърдят, че меморандумът доказвал твърденията му, че е бил третиран несправедливо от ФБР.Девин Нунес, който беше част от екипа на Тръмп по време на преходния период по предаването на властта в Белия дом, заяви, че \"нямало изненада\", че ФБР е оспорило публикуването на меморандума.", "date": "2018.02.01", "title": "Сблъсък между ФБР и Тръмп заради спорния меморандум за руската сага"}
{"url": "https://news.bg/crime/8-g-zatvor-za-bratoubiystvo.html", "text": "Съдът в Бургас наложи наказание от 8 г. \"лишаване от свобода\" на Петър Жеков за братоубийство.Наказанието трябва да бъде изтърпяно при първоначален \"строг\" режим. Заседанието на Бургаския окръжен съд се проведе по реда на съкратеното съдебно следствие.Според съда на лице са многобройни смегчаващи обстоятелства. Това е причината наказанието да е определено под най-ниския предел.Бургаският окръжен съд призна Петър за виновен, че на 27 юни 2016 г. в землището на село Равда, община Несебър, умишлено е убил брат си Коста. Според съда убийството е извършено с особена жестокост.Припомняме, на 27 юни 2016 г. около обяд Коста и Петър отишли с каруца до дома на съселянка в Равда. Били й обещали да превозят оградната й мрежа. След като натоварили мрежата на каруцата, двамата си тръгнали и отишли в бараката на Коста. Около 16.00 ч. двамата още били там, когато Петър грабнал брадвата и заставайки странично спрямо брат си започнал да го удря с нея в тила, а ударите нанасял с режещата част с различна интензивност.По този начин пръски от кръвта на жертвата се разпилели както върху входната врата на постройката, така и върху тениската и шапката, които подсъдимият носел. Петър оставил брадвата пред друга постройка - използвана за кошара, и си тръгнал. Оставил Коста да лежи по лице в локва кръв. Жеков тръгнал към Равда и на около 130 метра от бараката съблякъл жълтата тениска, покрита с кръв, и я хвърлил в тревата встрани от пътя. В Равда около 17.00 ч. срещнал свой познат, на когото споделил, че е открил брат си да лежи \"целия в кървища\" и че някой го е пребил. След това отишъл до близкия фризьорския салон, в който работила внучката му, и я помолил да го подстриже.Тогава Жеков, който изглеждал ядосан и разстроен, казал, че брат му \"бил бит\", след което си тръгнал. Притеснена за състоянието на Коста, около 18.00 ч. внучката се обадила на приятеля си и споделила за разказаното от дядо й. Тогава двамата, заедно със сестра й и съпругът на сестра й отишли да проверят бараката.След като стигнали до имота, двамата мъже отишли в постройката и открили неподвижното тяло на земята. Междувременно подсъдимият се прибрал в дома си в Равда и споделил със съпругата си, че не издържа на притесненията, които му носил брат му.На следващия ден бил задържан от органите на реда.Петър Жеков е признал пред съдебния състав вината си. Към момента той остава под \"домашен арест\".Присъдата на Окръжен съд - Бургас може да бъде обжалвана или протестирана в 15-дневен срок пред Апелативен съд - Бургас.", "date": "2018.02.01", "title": "8 г. затвор за братоубийство"}
{"url": "https://news.bg/world/v-italiya-zakopchaha-poshtalyon-ne-e-dostavil-nad-polovin-ton-pisma.html", "text": "Италианската полиция арестува пощальон в северния град Виченца, след като е открила повече от половин тон (573 килограма) недоставени писма и колети в гаража на служителя, съобщава \"Ройтерс\".Работници от завод за рециклиране на отпадъци са подали сигнал до карабинерите, след като били изпратени да опразнят гаража, където открили писма, сметки, банкови извлечения и дори предизборни брошури, които датират от 2010 г.От властите разкриха, че пощальонът е на 56 г. и е от южния град Неапол. Полицията допълни, че за първи път откриват толкова голямо количество недоставена поща в Италия.Пощенската служба във Виченца обеща да разнесе пощата, макар че ще бъдат доставени след няколко години закъснение.", "date": "2018.02.01", "title": "В Италия закопчаха пощальон, не е доставил над половин тон писма"}
{"url": "https://news.bg/crime/prokuraturata-ne-e-obvinila-hizbula-za-atentata-v-sarafovo.html", "text": "Прокуратурата на Република България не е повдигнала обвинение спрямо \"Хизбула\" за бомбената атака на летището в \"Сарафово\", Бургас, през 2012 година, при която загинаха 5 израелски граждани и един българин, а други 32 израелци бяха ранени. Това пише израелското издание The Jerusalem Post.Според изданието прокуратурата вместо това е повдигнала обвинение спрямо двамата мъже, за които се твърди, че са участвали в атаката като терористи, които обаче са действали без връзка с \"Хизбула\".\"Хизбула\" въобще не се посочва в обвинението. В обвинителния акт нямало и \"престъпление, свързано с тероризма, или \"действащи като част от терористична организация\", а вместо това се правила кратка препратка към раздел от Наказателния кодекс относно нарушаване на обществения ред, допълва изданието.Близки до делото източници на The Jerusalem Post разказали, че българският прокурор е посочил, че няма съществени доказателства за участието на \"Хизбула\" в атаката, никой не предоставил такива доказателства.Това обаче било в пряко противоречие с доказателствата по делото, установени след атентата. Вътрешният министър на България (бел. р. - тогава вътрешен министър беше Цветан Цветанов) заявил след инцидента, че властите в страната са установили, че двамата обвиняеми са били членове на \"Хизбула\". Цветанов заявил и че имало данни, показващи и връзка между \"Хизбула\" и двамата обвиняеми.По делото за атаката от 2012 година задочно са подсъдими Малиад Фара и Хасан Ел Хадж Хасан - граждани на Австралия и Канада. Към момента двамата все още се издирват от Интерпол.Процепът по делото започна на 17 януари тази година. По делото бяха разпитани редица свидетели.", "date": "2018.02.01", "title": "Прокуратурата не е обвинила \"Хизбула\" за атентата в \"Сарафово\""}
{"url": "https://news.bg/regions/s-31-475-podpisa-sdruzhenie-nastoyava-za-noshten-transport-v-sofiya.html", "text": "Граждани от сдружение \"Спаси София\" внесоха 31 475 подписа в Столична община за въвеждане на нощен градски транспорт в София за 7 линии.\"Икономическият ефект от тази инициатива е активиране на нощния икономически живот, много повече възможности за малкия и среден бизнес и повече възможности за мобилност на хората, които също се изразяват в повече приходи за бизнеса и повече безопасност най-вече, тъй като будните и по-живи градове са по-безопасни градове\", заяви Гергин Борисов от \"Спаси София\".Гражданите предлагат интервалът на движение на 7-те линии да е 30 мин, с 5- минутен безплатен гарантиран трансфер на пл. \"Св. Неделя\", които свързват 35 квартала с центъра, централна жп гара и автогара и летище \"София\".Транспортната услуга ще струва 4 406 572 лв. на година, а билетчето за нощния транспорт ще струва 2 лв. Той ще важи 90 минути от издаването. С него се позволява неограничен брой прекачвания. Предложението предвижда и карта за градски транспорт с включен нощен за 55 лв.", "date": "2018.02.01", "title": "С 31 475 подписа сдружение настоява за нощен транспорт в София "}
{"url": "https://news.bg/crime/zadarzhaha-blizo-12-hil-kutii-kontrabandni-tsigari.html", "text": "В рамките на реализирани две специализирани операции гранични полицаи разкриха голямо количество безакцизни цигари. На 30 януари служители на ГПУ-Златарево извършили проверка в частен дом в Петрич.В помещение на приземния етаж на къщата, на тераса и в паркиран в двора автомобил те открили и иззели общо 5 736 кутии цигари от различни марки без акцизен бандерол. В ГПУ-Златарево са задържани трима мъже, двама от които живеят на същия адрес.Вчера гранични полицаи от ГПУ -Петрич са провели още една операция по противодействие на контрабандата и разпространението на акцизни стоки. В промишлената зона на Петрич те открили 5 970 кутии цигари без акцизна контролна марка. По случая е образувано досъдебно производство срещу неизвестен извършител.Работата по двата случая продължава.", "date": "2018.02.01", "title": "Задържаха близо 12 хил. кутии контрабандни цигари"}
{"url": "https://news.bg/crime/otvedoha-kmeta-na-septemvri-s-patrulka-na-razpit.html", "text": "\"Не съм задържан. Не са ми повдигали никакво обвинение. Оказвам пълно съдействие на прокуратурата, не съм нарушил закона и вярвам в справедливия български съд.\".Това заяви кметът на община Септември Марин Рачев пред журналисти, цитиран от \"24 часа\". Той съобщи, че го отвеждат на разпит и беше качен на автомобил, който се отправи в неизвестна посока.Малко по-късно говорителят на главна прокуратура Румяна Арнаудова заяви, че кметът Марин Рачев е задържан за 24 часа. Очаква се в петък от спецпрокуратурата да му бъдат повдигнати две обвинения. Едното е за умишлена безстопанственост, следствие на което са настъпили вреди за Община Септември за над 100 000 лева. Второто е за покупката на имот от Община Септември на цени многократно по-високи от пазарните. Покупката е от фирма, която преди време е била негова собственост, с което отново са нанесени щети на общината за над 100 000 лева.Според шефа на спецпрокуратурата Иван Гешев, който също пристигна в Септември, двете обвинения са \"първоначални и работни\". В хода на разследването ще се търсят доказателства за това за нанесени щети на Община Септември от над 13 милиона лева.Към момента при операцията на спецпрокуратурата няма други задържани.Това е първата операция, съвместно със специализираната прокуратура, на новата комисия за противодействие на корупцията. Според Антон Славчев, директор на дирекция в комисията, операцията е много успешна. В нея са участвали над 100 служители на прокуратурата, на антикорупционната комисия. Включени са и от бюрото за защита на свидетели. Според Славчев, не е имало предварително изтичане на информация за подготвяната акция.След сутрешната полицейска акция от сградата на общината са изнесени чували с документи и компютри от сградата на община Септември. Там тече акция на специализираната прокуратура. Районът е блокиран от маскирани служители на новосъздадената комисия за противодействие с корупцията и бюрото за защита към прокуратурата.По неофициална информация на изданието операцията е започнала в 6 часа сутринта. Кметът е бил доведен от дома си от Пазарджик. По време на акцията, а и известно време след нея в сградата на общината не се допускат лица да влизат.", "date": "2018.02.01", "title": "Отведоха кмета на Септември с патрулка на разпит"}
{"url": "https://news.bg/health/blizo-900-uchilishta-v-stranata-sa-zatvoreni-zaradi-gripnata-epidemiya.html", "text": "Близо 900 учебни заведения са затворени заради грипната епидемия. Общо 887 училища са преустановили дейност и децата са в грипна ваканция.В област Бургас за 138 училища денят е неучебен, а грипната ваканция продължава до 2 февруари включително. В София - град 276 училища също няма да учат до 2 февруари.40 училища в област Сливен и 71 училища в област Русе не провеждат занятия заради високата заболеваемост.В област Варна всичките 122 училища няма да учат до 2 февруари. В 61 училища в област Монтана има грипна ваканция. В област Хаскова за 60 учебни заведения е обявена грипна ваканция, това се отнася и за 44 училища в Ямболско.В област Кюстендил 41 училища няма да учат също до 2 февруари. В 12 училища няма да се учи днес в област Враца.В област Пловдив няма да има учебни занятия в 15 училища в община Карлово и в 4 училища в община Сопот.В област Видин е преустановен учебният процес в СУ \"Св. Св. Кирил и Методий\", град Брегово, а в област Плевен в 2 училища - СУ \"Св. Св. Кирил и Методий\", град Пордим и Обединено училище \"Никола Вапцаров\", село Вълчитрън.Междусрочната ваканция за всички ученици в страната е между 3 и 6 февруари и дните ще бъдат неучебни за всички учебни заведения.", "date": "2018.02.01", "title": "Близо 900 училища в страната са затворени заради грипната епидемия"}
{"url": "https://news.bg/crime/prokuraturata-naredi-speshna-proverka-v-detskata-gradina-v-burgas.html", "text": "Прокуратурата незабавна проверка в детска градина \"Брезичка\" в Бургас.Районната прокуратура в областния град се е самосезирала по журналистически материали, показващи как учителки в градината упражняват насилие над деца.Изпълнението на проверката е възложено на служители от Областната дирекция на МВР в Бургас, Дирекция \"Социално подпомагане\" и Отдел \"Закрила на детето\" в морския град.В хода на проверката трябва да бъде установено на коя дата и къде са се случили събитията, съдържащи се в журналистическите материали, както и кои са възпитателките (учителките), извършили противозаконните действия, нарушаващи телесната неприкосновеност на малолетните. Прокуратурата иска да се установи и кои са децата.Проверката трябва да установи също така кои са родителите на децата и от тях да бъдат снети писмени сведения, с оглед изясняване на следните обстоятелства. Родителите трябва да кажат дали са констатирали увреждания по тялото и лицата на децата, преглеждани ли са те от съдебен лекар. Ако родителите са предприемали такива действия, то тези документи, удостоверяващи телесни увреждания, ще бъдат приложени по проверката. Проверяващите трябва да изяснят и дали децата са споделяли за инцидента, какво точно са споделили децата и уведомено ли е за това ръководството на детската градина, органите на МВР и социалните служби.В хода на проверката ще бъдат разпитани и всички учители, медицински работници и директора на детската градина.На Дирекция \"Социално подпомагане\", Отдел \"Закрила на детето\" е разпоредено да изготви доклад, с оглед изложеното в журналистическите материали.Проверката трябва да бъде извършена в срок от 10 дни.Материалите по проверката трябва да се докладват на наблюдаващия прокурор, който да предприеме последващи действия.Припомняме, видеоклип, направен във скрита камера в детската градина предизвика възмущение в интернет пространството. Видеото показва как две от учителките в детското заведение удрят, скубят и обиждат децата.", "date": "2018.02.01", "title": "Прокуратурата нареди спешна проверка в детската градина в Бургас"}
{"url": "https://news.bg/world/ungariya-zaplashi-da-boykotira-pregovori-na-oon-za-migratsiyata.html", "text": "Унгария може да напусне преговорите за пакт на ООН за миграцията заради промигрантски тон, който заплашва сигурността на централноевропейската страна. Това заяви външният министър на Унгария Петер Сиярто, информира \"Ройтерс\".Будапеща многократно предупреди, че нелегалната имиграция заплашва европейската стабилност.Някои анализатори твърдят, че заплахите за оттегляне от разговорите в ООН за миграционно споразумение са част от вътрешнополитическата кампания на премиера Виктор Орбан за мобилизиране на гласоподавателите.\"\", попита Сиярто пред държавната телевизия M1.Той добави, че миграцията е глобално предизвикателство, която представлява опасност, трябва да бъде спряна.През декември 2017 г. САЩ напуснаха преговорите, тъй като световният подход към казуса \"просто не съответства на суверенитета на САЩ\".В света има 21,3 милиона бежанци. Общото събрание на ООН прие политическа декларация през 2016 г., известна като Декларацията от Ню Йорк, която предвижда в рамките на две години да бъде договорено споразумение за безопасна, системна и регулирана миграция.Официалните преговори се очаква да започнат през февруари, като договорът няма да е правно обвързващ.", "date": "2018.02.01", "title": "Унгария заплаши да бойкотира преговори на ООН за миграцията"}
{"url": "https://news.bg/world/britanskite-deputati-napuskat-uestminstarskiya-dvorets-za-nay-malko-6-g.html", "text": "Британските депутати напускат Уестминстърския дворец за най-малко 6 г. във връзка с планиран ремонт на сградата за милиарди британски лири, информира \"Ройтерс\".За първи път политиците напускат историческата сграда от Втората световна война за по-продължителен период.Вчера депутатите гласуваха предложение за ремонт на сградата, който ще бъде на стойност 5,6 милиарда британски лири. Ремонтът ще приключи най-рано през 2025 г.През последните 10 г. е имало най-малко 60 инцидента, които е можело да завършат с подпалване на двореца.Уестминстър е сърцето на британската политика от 900 години. Британските депутати се събират в двореца да заседават от 1547 г. Сградата е почти напълно унищожена при пожар през 1834 г. и е възстановена през 1852 г. Седем години по-късно е построена и часовниковата кула Биг Бен.", "date": "2018.02.01", "title": "Британските депутати напускат Уестминстърския дворец за най-малко 6 г."}
{"url": "https://news.bg/economics/75-ot-tyutyuna-za-svivane-v-stranata-e-kontrabanda.html", "text": "В България се наблюдава огромен незаконен пазар на тютюн за ръчно свиване на цигари. Това показват данни на Института за пазарна икономика (ИПИ), който публикува детайлен анализ на акцизната политика спрямо тютюневите изделия в България и ефектите върху незаконния пазар на тютюневи изделия. Прегледът на ИПИ е за периода 2007-2017 г. и цели подобряване на водените политики и преодоляване на онези институционални слабости, които дават почва за незаконна търговия с тютюневи изделия в България.Незаконната търговия при тютюнът за свиване достига до над 75% от общия пазар на продукта. Това се равнява на около 646 тона насипен тютюн - нарязан тютюн, който се продава на килограм, опакован в пликове без етикет и извън законните канали за продажба.Тези 75% от общия пазар на тютюна за свиване или 646 тона насипен тютюн са равносилни на 861 млн. къса еквивалент на класическа цигара (0,75 грама на цигара), обясняват от ИПИ.86% от всичкия незаконен тютюн за свиване на пазара е с местен произход, произвежда се в България.Според статистиката на ИПИ, изготвена на база на данни от Агенция \"Митници\", през 2016 година незаконната търговия на цигари у нас е била с дял на пазара от 6.8%. За равносметка - през 2015 година този дял е бил 11.6%, а през 2014 г. - 18.5%, което показва спад на незаконната търговия на цигари.Най-фрапантна е била незаконната търговия на цигари през 2010 година, когато контрабандата е достигала до 30% от целия пазар на тези изделия.\nДанните на ИПИ сочат, че през 2016 година страната ни е загубила близо 200 млн. лв. от незаконната търговия с тютюневи изделия. През 2015 година загубите са били 324 млн. лв., а през 2014 - 485 млн. лв. През 2010 година - 805 млн. лв.За последните 10 години (в периода 2007 - 2016 г.) приходите от незаконна търговия с цигари възлизат на 2.5 - 3.5 милиарда лева, съответно с тази сума бюджетът на страната е бил ощетен. \"Това е ресурс, които в голямата си част се влива в организираната престъпност и създава възможности за корумпиране по високите и ниските етажи на властта\", посочват от ИПИ.Данните сочат още, че немалка част от незаконната търговия у нас всъщност няма външен източник - тя се създава и развива в рамките на страната. Това означава, че борбата с незаконната търговия не следва да се насочва само и единствено към опазване на границите, а и към по-ефективен контрол спрямо производството на цигари в страната, тълкува института.Въпреки спада на незаконната търговия с цигари през последните години до около 7% от общия пазар през 2016 г., негативните ефекти остават сериозни.За 2016 г. нелегалните цигари у нас са били близо 1 млрд. къса, което е причинило щета на стойност 200 млн. лв.Прегледът на ИПИ на акцизната политика спрямо тютюневите изделия в България през последните 10 години води до няколко много ясни извода.На първо място се потвърждава, че недалновидната акцизна политика може да има много тежки негативни последици и да подкопае постигането на двете основни политически цели - здравната (намаляване на тютюнопушенето) и данъчната (стабилни приходи в бюджета от облагане на тютюневи изделия).Прекомерното и рязкото покачване на акцизната тежест неизменно води до ръст на незаконния пазар, който не може да бъде овладян само с контролни механизми.", "date": "2018.02.01", "title": "75% от тютюна за свиване в страната е контрабанда"}
{"url": "https://news.bg/world/kuba-vrachi-protestna-nota-na-sasht.html", "text": "Куба връчи протестна нота на топ дипломата на САЩ в Хавана заради решение на администрацията на Доналд Тръмп даде създаде група със специална задача за интернета в комунистическата страна, съобщава \"Ройтерс\".Според Хавана това е опит за нарушаване суверенитета на Куба и извършване на подривна дейност.Държавният департамент на САЩ обяви през миналата седмица, че сформира група със специална задача за насърчаване на \"свободен и нерегулиран информационен поток\" към контролирания от комунистите остров.Групата ще проучи начини за \"разширяване на интернет достъпа и независимите медии\", допълва ведомството.\"\", се казва в съобщение на министерството.Ведомството е предало нотата на Лорънс Гъмбинър, който е шарже д'афер на САЩ в Хавана.", "date": "2018.02.01", "title": "Куба връчи протестна нота на САЩ"}
{"url": "https://news.bg/int-politics/pentagonat-planira-voyna-s-kitay-i-rusiya-mozhe-li-da-se-spravi-i-s-dvete.html", "text": "Пентагонът е в началните етапи на \"реконструкцията на силата\" във връзка с предизвикателствата от страна на Русия и Китай. Това обяви вторият по ранг униформен служител в Пентагона, като същевременно предупреди, че Америка може да не е в състояние да си позволи подготовката за справянето с двете страни, съобщават американски медии.Наскоро публикуваната Национална стратегия за отбрана на САЩ определи големите конкуренти Китай и Русия като основно предизвикателство, пред което е изправен Пентагонът, ала ген. Пол Селва, който е заместник-председател на Съвета на началник-щабовете на американските въоръжени сили, отбеляза, че плановете, необходими за противопоставянето на всяка една страна, са по естествен начин \"в напрегнати отношения един с друг\" за ресурси.\"Ето защо те ще бъдат в конкуренция помежду си: те не са едни и същи\", обясни Селва, допълвайки: \"Има две уникални надпревари, с които трябва да се справим, като елементите се припокриват, но не са едни и същи.\"Основният начин, по който ще се развие напрежението, зависи от това кой ще участва в битката.\"Всяка битка с Китай, ако се стигне до удари, ще бъде до голяма степен морско и въздушно сражение\", изтъква Селва, допълвайки: \"Това не означава, че армията и морската пехота нямат място. Но когато се мисли как би се развил потенциален конфликт с Китай, много е възможно да включва значителен принос от страна на военноморските и военновъздушните сили, а армията и морската пехота ще бъдат поддържащи елементи в тази битка.\"За разлика от това \"глобалният проблемен кръг около Русия до голяма степен предполага въздушна и сухопътна битка. Подкрепени от елементи от нашите военноморски сили, защото не можете да стигнете до Русия, не можете да стигнете до Европа в големи мащаби, без да прекосите Северния Атлантик\", заяви той.\"Което означава, че ще има морска битка, за да стигнат нещата до континента, но самата битка, докато се развива, вероятно ще бъде въздушна и сухопътна битка\", допълва още генералът.Селва отбелязва, че в Националната стратегия за отбрана Русия е определена като \"глобално\" предизвикателство, преднамерен ход от страна на плановиците, за да се опитат и да се отдалечат от идеята, че Русия е предизвикателство, с което трябва да се справя преди всичко Европа.Разбира се, има и други заплахи за САЩ освен Русия и Китай - Иран, Северна Корея и тероризмът.Северна Корея е по-лесна за планиране, отбелязва Селва, тъй като Пхенян \"извлича почти всичките си военни способности от закупуване на военно оборудване от Русия или Китай\", което означава, че планирането за двете съпернички покрива и изолираната комунистическа държава.Иран обаче е по-сложен случай, \"защото географията в Иран е непреодолимо различна, така че ние вероятно ще развием някои военни способности - не мога да ви кажа какви са те в момента за Иран, но са определено различни от тези за Русия и Китай\".", "date": "2018.02.01", "title": "Пентагонът планира война с Китай и Русия - може ли да се справи и с двете? "}
{"url": "https://news.bg/politics/da-ne-se-povtori-uzhasat-na-komunizma-se-zarekoha-partii-ot-desnitsata.html", "text": "Ние, като представители на демократичната общност в България, вярваме, че основна функция на държавата е гарантирането на живота, достойнството и основните човешки права. Вярваме, че държавата създава условия за свободно развитие на гражданското общество и равнопоставеност на хората. Ние не сме забравили и се прекланяме пред жертвите на комунистическия режим - най-голямото унищожително \"бедствие\" сполетяло България през 20-ти век.Това заявиха представители на демократичната десница на мемориала на жертвите на комунизма. Сред тях бяха от ПП \"Демократи за силна България\", \"Движение Да България\", \"Зелените\", \"ДЕОС\", \" БЗНС\", СДС и ГЕРБ. Те обещаха да направят всичко, за да не се повтори това.С ясното съзнание сме за предпоставките и събитията, които направиха България лесна жертва на съветската хегемония и агресия. Не сме забравили, че през първите десетилетия на 20 век, след серия от стратегически грешки, в България е установен безмилостен и престъпен комунистически режим.\"Вместо да защитава живота и свободата и да брани собствеността на гражданите, вярната на Кремъл власт се впуска в масово изтребление на националния политически, стопански и културен елит. Хиляди са убити без съд и присъда\",Опитът на демократично мислещите политици, които участват в управлението и искат да прекратят разправата чрез формиране на т.н. \"Народен съд\", не дава резултат. Никой от обвинените не получава шанс за справедлив процес.Когато единици са оправдани, от Москва Георги Димитров настоява за още повече смъртни присъди. На 1-ви февруари 1945 година са убити регентите и множество министри, депутати и висши офицери.Арестуван е и лидерът на демократичната опозиция Никола Петков. Той е осъден след скалъпен процес. Десетки хиляди са изпратени по лагери и затвори.В призива на участниците във възпоменателната проява се настоява да се премахнат паметниците и символите на комунистическия режим. От партиите, които отдадоха почит на жертвите на комунизма поискаха да се криминализира отричането на престъпния характер на комунистическия режим.\"Подкрепяме изучаването на неподправената история, тази с престъпленията на комунистическия режим в училищата, за да се помни истината и никога да не се повтаря\", заявиха представителите на демократичната десница.Припомняме, на 1 февруари отбелязваме паметта на жертвите на комунизма. На тази дата през 1945 г. така нареченият Народен съд осъжда на смърт чрез разстрел регентите княз Кирил, Богдан Филов - министър председател и ген. Никола Михов. Заедно с тях осъдени и разстреляни още същата нощ са премиерите Иван Багрянов и Добри Божилов, 22 министри, 67 народни представители и 8 царски съветници.Цели 147 жертви, представляващи елита на нацията, са заровени в няколко общи ями в Централните софийски гробища.Изпълнител на присъдата, който води групата екзекутори е Фердинант Козовски - бъдещ председател на Народното събрание, Изидор Леви и Лев Главинчев.\"На 17 декември 1944 година с решение на ЦК на БКП, а не на правителството, на ДС се позволява да арестува по свое усмотрение всички лица, за които има сведения, че са профашистки и реакционно настроени, независимо в коя партия членуват. Арестувани са 28 000 души. От тях 12 122 са предадени на \"Народния съд\".Някои от убийствата преди 1 февруари са узаконени по формулировката \"неприсъствено съдени\". Целта на \"неприсъствените присъди\" е цялото движимо и недвижимо имущество на осъдените да бъде конфискувано. В много от домовете на жертвите безцеремонно се настаняват новите управници.На 15 години затвор е осъден и Димитър Пешев - спасителят на българските евреи. Той е осъден за фашистка и антисемитска дейност.", "date": "2018.02.01", "title": "Да не се повтори ужасът на комунизма се зарекоха партии от десницата"}
{"url": "https://news.bg/politics/ot-bsp-razocharovani-ot-balgarskiya-parlamentarizam.html", "text": "Депутатите на БСП \"отвърнаха на удара\" на декларацията на ГЕРБ за антикомунизма. Валери Жаблянов е разочарован от начина, по който се развива българският парламентаризъм.Няма как БСП да бъде изправена на подсъдимата скамейка, по думите му. Домашните интерпретации на бивши общински и градски кметове на борбата срещу фашизма трудно ще бъдат разбрани извън границите на местата, които са управлявали, захапа той Спас Гърневски. (Припомняме, Гърневски бе кмет на Пловдив от 1 ноември 1995 до 1 ноември 1999 г. - б.р.)На 1 ноември 1943 година е подписан секретният протокол на Московската конференция от външните министри на Съветския съюз, САЩ и Великобритания. В тяхната 18-та точка изрично е записана декларация за отговорността на хитлеристите за извършените техни зверства и за политическата отговорност на фашизма.Тази декларация е публикувана, като в нея изрично е уточнено, че не засяга въпроса за главните военни престъпници и престъпленията, които не са свързани с определена географска територия и които ще бъдат наказани със съвместно решение на правителствата на съюзниците.По време на Кримската конференция, ръководителите на трите съюзни държави - Съветски съюз, САЩ, Великобритания, провела се от 4 до 11 февруари 1945 г., препотвърждават решението на Московската конференция.След нея министър-председателят на Великобритания Уинстън Чърчил прави следното изявление: \"Най-добре би било всички военнопрестъпници и фашисти да бъдат разстреляни, заедно с главните престъпници в момента, в който бъдат хванати\", припомни Валери Жаблянов.", "date": "2018.02.01", "title": "От БСП разочаровани от българския парламентаризъм"}
{"url": "https://news.bg/regions/remont-na-stolichniya-bul-slivnitsa-vremenno-zatrudnyava-trafika-v-sofiya.html", "text": "Ремонт на Софийска вода на столичния бул. \"Сливница\" временно ще затрудни трафика в София, съобщиха от Софийска вода. Причината е авария, обясняват от дружеството.Очаква се между 20:00 часа на 1 февруари и 05:00 часа в петък, 2 февруари, екипи на \"Софийска вода\" да отстраняват авария на магистрален водопровод в северното платно на бул. \"Сливница\". То е в близост до кръстовището с ул. \"Опълченска\" в посока ж.к. \"Люлин\".Ремонтът ще бъде извършен в нощните часове, когато булевардът е с минимален трафик, за да се намали възможно най-много възникването на неудобствата за градския транспорт и за всички шофьори. Мястото на ремонта ще бъде с поставена специализирана сигнализация за строително-монтажни дейности. Пътната настилката ще бъде възстановена още в раните часове на утрешния ден - 02.02.2018 г., обещаха от дружеството.", "date": "2018.02.01", "title": "Ремонт на столичния бул. \"Сливница\" временно затруднява трафика в София"}
{"url": "https://news.bg/int-politics/frantsiya-finansira-iznosa-za-iran-izbyagvayki-sanktsiite-na-sasht.html", "text": "Франция започва да предлага заеми, доминирани в евро на ирански купувачи на стоки по-късно тази година, за да подпомогне търговията извън обхвата на санкциите на САЩ, коментира ръководителят на държавната инвестиционна банка Bpifrance, съобщава \"Ройтерс\"Франция се стреми да засили търговията с Иран след споразумението от 2015 г., което премахна много от санкции срещу Иран в замяна на контрол върху ядрената им програма.Френският план е да предлагат експортни кредити, доминирани в евро, на ирански купувачи на френски стоки и услуги и така да се избегне обхвата на американското законодателство.\"Работихме много при подготовка на това през 2017 г. и продължаваме да работим всеки ден за условията на нашето навлизане в Иран\", коментира изпълнителният директор на Bpifrance Никола Дюфорк.\"Това е напълно отделен поток-пари. В тази схема не съществува САЩ, нито долари ... никой не е гражданин на САЩ и не притежава щатски паспорт\", допълва той.Съществува възможност за около 1,5 милиарда евро в потенциални договори от заинтересовани френски износители. Кредити на Bpifrance могат да се предлагат през май или юни, добави той, обяснява Дюфорк.Френските банки са възпирани от глобата в размер на 9 милиарда щатски долара на BNP Paribas през 2014 г., за нарушаване на финансовите санкции на САЩ, въпреки че е наложена преди ядреното споразумение.Европейският гигант \"Еърбъс\" се оплаква от предпазливостта на банките, която хвърля сянка върху сделки, свързани с конкурента им \"Боинг\".Общите експортни кредити на Bprifrance скачат на 186 милиона евро през 2017 г. от 30 милиона евро, година по-рано. Планирано е тази сума да се уеличи на 400 млн. Евро през 2018 г.", "date": "2018.02.01", "title": "Франция финансира износа за Иран, избягвайки санкциите на САЩ"}
{"url": "https://news.bg/energy/kzk-vklyuchva-signala-na-aobr-kam-proverkata-za-tsenite-na-toka.html", "text": "Комисията за защита на конкуренцията - КЗК ще присъедини сигнала на АОБР към образуваното от нея производство за извършване на секторен анализ на конкурентната среда на пазара на електроенергия. Това става ясно от отговор на КЗК на внесения от АОБР сигнал във връзка с цените, определени на пазарите за търговия на едро с електроенергия.С писмото си КЗК информира, че в рамките на образуваното от комисията производство № КЗК/82/2018 г. ще бъде направен цялостен и задълбочен анализ на конкурентната среда на пазара на електроенергия, както и на посочените от АОБР твърдения, с цел идентифициране на съществуващи или възможни антиконкурентни споразумения или практики.В рамките на анализа, КЗК ще дефинира съответните пазари, техните характеристики и структура, бариерите за излизане, участниците на пазара, степента на пазарна конкуренция, нормативната уредба и др., и ще направи изводи за състоянието на конкурентната среда.\"Извършването на нов секторен анализ на енергийния пазар ще даде на КЗК детайлна представа за настоящите пазарни процеси и за нуждата от предприемане на евентуални допълнителни мерки от страна на Комисията, съгласно разпоредбите на ЗЗК, които да допринесат за правилното функциониране на пазарната среда\", се казва още в писмото на КЗК до АОБР.Припомняме, че АОБР внесе сигнала си до КЗК на 25 януари. В него се посочва, че насърчаването на открита и честна конкуренция на пазарите на търговия на едро с електроенергия в полза на крайните потребители е целта на Регламент (ЕС) № 1227/2011 на Европейския парламент.КЗК потвърждава, че ще направи исканите от АОБР проверки за:", "date": "2018.02.01", "title": "КЗК включва сигнала на АОБР към проверката за цените на тока"}
{"url": "https://news.bg/politics/politsaite-znayat-za-nad-80-sluchaya-na-obshtuvane-na-pedofili-s-detsa-v-mrezhata.html", "text": "Спецполицаи са засекли над 80 случая на комуникация между педофили и деца през 2017 година. Това заяви Явор Колев, началник на отдел \"Трансгранична организирана престъпност\" в ГДБОП пред bTV.Всички са докладвани на прокуратурата. Засечените лица са установени и има повдигнати обвинения, допълни той.\"Тези хора обикновено са много добри психолози, защото преследват собствените си отвратителни нужди и в този нагон достигат до крайности\", заяви Колев.\"Много малки деца, включително и моята 4-годишна внучка прекарват много време в браузване в интернет. Гледа клипчета, постоянно е в платформите за видео стрийминг. Там може да попаднеш и на много неподходящо съдържание. Но ние не трябва да ограничаваме, трябва да говорим с тях и да наблюдаваме това, което те правят, да сме наясно, че когато детето е с телефона или таблета, не е в безопасност\", коментира той.Относно системата \"Амбър Алърт\", той обясни каква информация се подава за издирваното дете. Системата подпомага дейността по издирване на изчезнали или отвлечени деца, като ангажира огромен кръг от обществото в тази дейност . Тя беше въведена у нас преди дни.\"На страницата на всеки един от потребителите на \"Фейсбук\" в България, които са над 4 милиона, в радиус от 200 км от изчезването на детето един постер, който съдържа всички данни за детето и евентуално за автомобил, с който то е било отвлечено\", обясни Явор Колев.\"Обикновено информацията за изчезнало дете се получава в секторите \"Издирване\", където родители или близки подават сигнал. Тази информация се прецизира, обработва се от специалистите от тези сектори и се подава на ГДБОП, където се изготвя този постер, съдържащ всички данни на детето - височина, ръст, години, актуална снимка\", каза Колев.Идеята е всеки един потребител, ако забележи детето или автомобила, с който е било отвлечено, да се обади на посочен телефон в ГДБОП. Телефонът работи 24 часа в денонощието 7 дни в седмицата, разясни Колев.Чрез тази система от 2015 г. до момента само в САЩ са установени и върнати в семействата си над 900 деца.", "date": "2018.02.01", "title": "Полицаите знаят за над 80 случая на общуване на педофили с деца в мрежата"}
{"url": "https://news.bg/int-politics/severna-koreya-ogranichila-voennite-si-ucheniya.html", "text": "Въоръжените сили на Северна Корея са ограничили годишните си зимни военни учения, съобщава \"Уолстрийт джърнъл\", позовавайки се на американски официални лица, запознати с доклади на специалните служби, които смятат, че това е знак, че международните санкции дават резултат.Севернокорейските зимни военни маневри обикновено траят от декември до март, но тази година се забавиха и са по-малко мащабни от обикновено.Според информация на Zerohedge налице са няколко причини, поради които Пхенян ограничава ученията си. Една от причините може да е, че Северна Корея се опитва да съхрани ресурсите си, след като санкциите на ООН са насочени към износа на въглища и вноса на нефт.Ограниченият бюджет и остарялото военно оборудване може да са друга причина за ограничаването на ученията. Третата причина може да е засушаването, която доведе до продоволствена криза в страната.", "date": "2018.02.01", "title": "Северна Корея ограничила военните си учения"}
{"url": "https://news.bg/politics/bsp-iska-smetnata-palata-da-proveri-kak-borisov-harchi-parite.html", "text": "Червените искат НС да възложи одит на Сметната палата на първостепенните разпоредители с бюджети. Румен Гечев се съмнява, че кабинети Борисов 3 е нарушил закона за бюджета за разпределението на парите в края на миналата година.Управляващите трябва да спрат да правят комбинации в бюджета, зове социалистът. Цяла година се отчитат псевдоизлишъци, според Гечев. БСП се притеснява, че Бойко Борисов с подобни действия нарушава закона. Левицата иска отговор, законосъобразни ли са харчовете на Борисов 3.Със задържането на парите се натоварва икономиката. Освен това, те искат да се проверят харчовете от януари 2018. Близо 2 милиарда задържал Борисов и в края на 2017 и януари 2018 ги разпределил.Нашето огромно притеснение е, че не се спазват законите на страната, включи се и Жельо Бойчев. В предвидените харчове от бюджета не били включени допълнителните пари за заплати на полицаи, за БАН и за СУ, отпуснати в последствие.", "date": "2018.02.01", "title": "БСП иска Сметната палата да провери как Борисов харчи парите"}
{"url": "https://news.bg/society/nov-skandalen-videoklip-v-detska-gradina.html", "text": "Видеоклип, направен в детска градина в Бургас, предизвика възмущение в интернет пространството. Видеоклипът е направен със скрита камера и показва как две от учителките в детското заведение удрят, скубят и обиждат децата. Скандалното видео е направено в детска градина \"Брезичка\" в бургаския комплекс \"Славейков\".Тази сутрин възмутени родители, чиито деца посещават заведението, окупираха входа на детското заведение. Пред БНР родители посочиха, че поведението на учителките в градината се отразява върху децата им. Майка сподели, че е забелязала как детето ѝ проявява агресия към играчките си. \". Оттам започнах да го разпитвам. Казваше ми: \"Няма да кажа. Не се казва\". Говорих с други родителите. Когато те също започнаха да питат децата си, се установи, че госпожа Петрова, която е с пръчката, ги бие\". Друга майка заяви пък, че крачетата на детето ѝ са сини, детето било нащипано навсякъде.Директорът на заведението Милена Петрова посочи, че едната от двете учителки вече е подала молба за напускане на заведението, а другата учителка към момента е в отпуск. Родителите настояват и другата учителка да бъде освободена.Стана ясно, че до сега не е имало сигнали за насилие. Двете учителки даже били награждавани за професионализъм. Едната от двете учителки е и синдикален лидер.В детската градина вече се извършва проверка от общината, които са заявили, че ще бъдат безкомпромисни.", "date": "2018.02.01", "title": "Нов скандален видеоклип в детска градина"}
{"url": "https://news.bg/int-politics/tereza-mey-se-opalchi-na-bryuksel-za-pravata-za-prebivavane-na-grazhdanite-na-es.html", "text": "Британският премиер Тереза Мей обяви, че е против предложението да се предоставят права за пребиваване на граждани от Европейския съюз, които идват във Великобритания по време на преходния период след Брекзит.В указанията за водене на преговорите, разпространени от Брюксел в понеделник, е предвидено, че преходният период трябва да продължи от март 2019 г. до края на 2020 г., за да се улесни излизането на Обединеното кралство от Общността.Според условията, договорени през миналата година, гражданите на ЕС, които пристигнат преди окончателното излизане на Обединеното кралство от Общността, ще имат възможност да получат уреден статут след пет години.\"Правилно беше, че сключихме споразумение, което да гарантира, че ще могат да продължат живота си по начина, по който са искали. Сега за тези, които идват след март 2019 г., това ще бъде различно, защото те ще идват във Великобритания, която те знаят, че ще бъде извън ЕС. Ясно е, че има разлика между онези хора, които са дошли преди да излезем, и онези, които ще дойдат, когато знаят, че Великобритания вече не е член\", изтъкна Тереза Мей по време на посещението си в Китай.", "date": "2018.02.01", "title": "Тереза Мей се опълчи на Брюксел за правата за пребиваване на гражданите на ЕС"}
{"url": "https://news.bg/economics/rabotnitsite-ot-dupnishkata-obuvna-fabrika-napusnaha.html", "text": "\"Работниците от Дупница вече имат право на нова работа или обезщетения за безработица благодарение на Инспекцията по труда\". Това съобщиха от Главната инспекция по труда.Повод за информацията им е прекратеното трудово правоотношение на работниците от обувния завод с италианския собственик на предприятието. Отношенията са разтрогнати от 1 февруари 2018 г.Припомняме, работниците от завода за обувки в Дупница не получаваха на време заплатите си, а укриването на управителя на завода създаваше трудности и с документите им.От Инспекцията по труда са телефонирали на новия управител на дружеството, също италиански гражданин. Той е трябвало да бъде убеден да пристигне в България, за да разпише заповедите за прекратяване на трудовите правоотношения на работниците и служителите, както и оформените трудови книжки.Служители на Дирекция \"Инспекция по труда\" Кюстендил консултираха работещите да подадат заявления за прекратяване на трудовите правоотношения на основание забавени възнаграждения.Самото прекратяване дава възможност на лицата да започнат нова работа, а основанието, на което трудовото им правоотношение е прекратено, им гарантира право на обезщетения за безработица в пълен размер. Контролните органи на Инспекцията съдействаха също да бъдат подготвени необходимите документи на работещите за прекратяване на трудовите им правоотношения, които впоследствие да бъдат разписани от управителя.От Инспекцията по труда продължават да следят случая. Целта е да бъде открита производство по несъстоятелност. След вписване на решението на съда бившите работници ще придобият право да получат неизплатените си възнаграждения и обезщетения от Фонда за гарантирани вземания на работниците и служителите при несъстоятелност. Главната инспекция по труда получава правомощие да инициира откриване на производство по несъстоятелност от 31 март 2018 г.Към момента е установено, че работодателят дължи на работниците и служителите възнаграждения за месец ноември. Днес, 01.02.2018 г., стават изискуеми дължимите възнаграждения за месец декември, поради което контролните органи на Инспекцията започват нова проверка.Работниците и служителите имат право на възнаграждение и за месец януари, тъй като престоят не е бил по тяхна вина. Инспекторите по труда предприемат мерки в рамките на своята компетентност, като дават задължителни за изпълнение предписания за изплащане на дължими възнаграждения.На работодателя е потърсена административнонаказателна отговорност за задълженията за месец ноември. Такава ще бъде потърсена за неизпълнени предписания, както и за установени забавяния за други периоди, уверяват от ГИТ.", "date": "2018.02.01", "title": "Работниците от Дупнишката обувна фабрика напуснаха"}
{"url": "https://news.bg/crime/zadarzhaha-desetoklasnik-za-opit-za-ubiystvo-na-ohranitel-vav-varna.html", "text": "С постановление на Окръжната прокуратура във Варна е задържан за срок до 72 часа десетокласникът Кристян Т. Той е привлечен като обвиняем за опит за убийство, в съучастие с друго лице. Съучастникът на ученика се издирва.По-късно от прокуратурата съобщиха, че състав на Варненския окръжен съд уважи искането наложи мярка за неотклонение \"Задържане под стража\" спрямо 16-годишния Кристиян. Деянието е извършено на 28 януари около 2 часа след полунощ. В ОД на МВР във Варна постъпил сигнал от заведение в района на спирка \"Акациите\" за сбиване. На място било установено, че пострадал при сбиването е 36-годишният охранител в дискотека. Младият мъж е с порезно-прободни рани в крака и гърдите. Настанен е в болница. Мъжът получил 10 удара с нож, като единият е попаднал в сърдечната област. Кристиян държал охранителя, докато издирваният му съучастник нанасял ударите с нож. Само навременната намеса и оперативното лечение спасили 36-годишния охранител.В съдебното заседание за определяне на мярката за неотклонение на 16-годишния ученик прокуратурата огласи справка, от която става ясно, че Кристиян е обвиняем за грабеж по висящо дело на Районната прокуратура във Варна. Според представителя на обвинението ученикът има и 6 криминални регистрации - за квалифицирана телесна повреда, палеж, унищожаване и увреждане на имущество, за държане на наркотични вещества. Вече и за опит за убийство.", "date": "2018.02.01", "title": "Задържаха десетокласник за опит за убийство на охранител във Варна"}
{"url": "https://news.bg/crime/bivshiyat-rektor-na-mu-otricha-da-e-priemal-neredovni-studenti.html", "text": "В Софийския градски съд започна делото срещу бившия ректор на Медицинския университет в София Ваньо Митев. Той е обвинен, че е приемал студенти от арабски произход с изпит по английски, а те не знаят езика. По този начин те получават статут на постоянно пребиваващи в страна от ЕС. \"Студентите са приети през 2017-2018 г. Това е абсолютно доказано. Направихме справка за тях, те сега са първи курс и вчера им започна изпитната сесия. Те досега не са се явявали на изпити. Всички са редовни студенти, всички до един са посещавали лекциите в предклиничния център. Няма такива, които да са отсъствали и да не са им заверени семестриалните.\".Това заяви  по повод обвиненията, че е ръководител на организирана престъпна група (ОПГ), набирала студенти, които не отговарят на изискванията. По 40-50 000 плащали студенти от чужбина, които не отговарят на изискванията, за да учат в МУ-София.Той уточни, че е бил ректор до 14 април 2016 г.Припомняме, бившият ректор на Медицинския университет Ваньо Митев е привлечен като обвиняем за ръководенето на организирана престъпна група. Срещу други 5 лица са повдигнати обвинения за участие в престъпна група.Митев е попитал разследващите защо това обвинение е срещу него. Пред медиите той каза, че очаква отговор. Той е направил проверката като е поискал картоните на студентите от МУ.\"Имам чувството, че прокуратурата и следствието трябва да обърнат внимание на този човек, който им подава информацията\", категоричен беше Митев и уточни, че няма представа кой е този човек, само предполага.Не мога да си представя, че някой може да дава 50 000 евро, при положение, че изпитите са леки, каза бившият ректор.Той заяви, че ако тези студенти имат фалшиви документи, това лесно може да се разбере.По думите му, отговорността е на тези, които са се възползвали от документите.Ваньо Митев заяви и че по неговото управление Медицинският университет се е развил, а хонорарът, заради който е проверяван, е от платените му за 8 г. отпуски.Относно обвинението за екзотични екскурзии, той заяви, че е приготвил още 130 страници към АДФИ - колко е спечелил университетът от пътуванията.Анастас Циканделов - обвиняем, че е член на ОПГ-то, заяви, че неговата фирма и досега продължава да набира студенти за медицинските университети. По думите му, той набира около 350 студенти годишно.Фирмата на д-р Циканделов набира студенти за медицинските университети у нас.Студентите са отговаряли на изискванията на университета, като документите се проверявали от самия университет дали отговарят на изискванията. Циканделов подозира атака срещу него.Всеки един студент, който е бил при нас, е с проверени документи. Всеки е подписал декларация за истинността на документа, уточни той.\"Кой през 2014-2018 г. приемаше документите в МУ-София? Учебен отдел\", заяви той и уточни, .По думите на Циканделов визираните 20 души, са абсолютно редовни и са с подписа на проф. Златков - новият ректор на МУ, а не на Ваньо Митев.Циканделов, който отправи репликата към прокурорите, че ще леят кървави сълзи, се извини на разследващите.", "date": "2018.02.01", "title": "Бившият ректор на МУ отрича да е приемал нередовни студенти"}
{"url": "https://news.bg/world/polsha-obtegna-otnosheniyata-sas-sasht-i-izrael-zaradi-zakonodatelstvo-za-holokosta.html", "text": "Горната камара на полския парламент прокара проектозакон, предвиждащ наказание за всеки, който твърди, че Полша има вина за извършения от нацистите Холокост по време на Втората световна война, съобщава \"Ройтерс\".С инициативата Варшава пренебрегна критиките на Израел и САЩ.Проектозаконът предизвика дипломатическо напрежение между Тел Авив и консервативното полско правителство след одобрението му в долната камара на парламента през миналата седмица.Премиерът на еврейската държава Бенямин Нетаняху предупреди, че внесените промени са опит за пренаписване на историята.Вчера Държавният департамент на САЩ призова Полша да преразгледа законопроекта, изразявайки тревога относно посоката на отношенията между двете държави.Според предложеното законодателство всеки го грози 3 г. затвор, ако спомене фразата \"полски лагери на смъртта\", въпреки че научни изследвания за Втората световна война няма да попадат в тази категория.От години Полша се бори срещу използването на фразата в някои западни медии, аргументирайки се, че така полската държава е възприемана като частично отговорна за лагерите, където са избити милиони хора от нацистите.\"\", каза заместник-министърът на правосъдието на Полша Патрик Яки пред журналисти в парламента.Сенатът гласува проектозакона в ранните часове на днешния ден и ще бъде изпратен на президента Анджей Дуда за подпис.Местната новинарска агенция PAP съобщава, че 57 сенатори са гласували в полза на проектозакона, 23-ма са се обявили \"против\" и двама - \"въздържал се\".Полското правителство обяви, че законодателството има за цел да спре обвиненията за нацистки престъпления към полския народ и държавата. Но според САЩ проектозаконът може да подкопае свободата на словото и академичния дебат.В неделя израелското външно министерство привика полския шарже д'афер, за да изрази възражението си.Междувременно израелски официални представители реагираха гневно на решението на Сената на Полша, пише \"Таймс оф Израел\". Един израелски депутат предложи да се прокара законодателство в отговор на действията на Варшава, а министър пък поиска да се отзове израелският посланик като форма на протест.В Израел се предлага да се приеме законодателство, което ще гарантира правна защита за всеки, който е преследван според новия полски законопроект. Второто предложение е 5 г. затвор за всеки, който отрича Холокоста или смекчава ролята на нацистките колаборационисти, включително и на поляци.Израел \"категорично възразява\" срещу одобрения от Сената на Полша проектозакон, обяви външното министерство на еврейската страна.Говорител на ведомството написа в \"Туитър\", че Израел разглежда изключително критично всеки опит за оспорване на историческата истина и че нито един закон няма да промени фактите.", "date": "2018.02.01", "title": "Полша обтегна отношенията със САЩ и Израел заради законодателство за Холокоста"}
{"url": "https://news.bg/int-politics/otmeniha-dozhivotnite-olimpiyski-zabrani-na-povecheto-ruski-sportisti.html", "text": "Спортният арбитражен съд (CAS) в Лозана нанесе голям удар на Международния олимпийски комитет (МОК), одобрявайки или частично одобрявайки жалбите на 39 руски спортисти срещу доживотната забрана от олимпийското движение, съобщават световните информационни агенции.МОК наложи забрани на руснаците заради злоупотреби с допинг проби по време на Зимните олимпийски игри в Сочи през 2014 г., след като независим доклад обяви, че руската държава е подкрепяла програма за допингиране на руските спортисти.Но CAS постанови, че действията на МОК не били достатъчно строги.\"КАС установи, че доказателствата, представени от МОК във връзка с този въпрос, нямат еднаква тежест при всеки отделен случай\", се посочва в изявлението на съда.\"При 28 казуса беше установено, че събраните доказателства са недостатъчни, за да се определи, че спортистите са извършили нарушение на антидопинговите правила. По отношение на тези 28 спортисти жалбите са одобрени, санкциите са анулирани и индивидуалните им резултати, постигнати в Сочи 2014, са възстановени\", постановява още КАС.\"В 11 казуса се установи, че събраните доказателства са достатъчни, за да се установи индивидуално нарушение на антидопинговите правила. Решенията на МОК по тези въпроси се потвърждават с едно изключение: спортистите са обявени за нередовни за следващото издание на Зимните олимпийски игри (Пьонгчанг 2018) вместо доживотна забрана от всички Олимпийски игри\", изтъква още съдът.", "date": "2018.02.01", "title": "Отмениха доживотните олимпийски забрани на повечето руски спортисти"}
{"url": "https://news.bg/society/silno-zamarsen-vazduh-v-yugozapadna-balgariya.html", "text": "И днес стойностите на замърсяване на въздуха в София са завишени. Съдържанието на фини прахови частици (ФПЧ) в атмосферния въздух в някои столични квартали и по някои от големите булеварди е в пъти над допустимите норми.Вчера от пресцентъра на Столична община информираха, че днес е възможно да се отчитат големи стойности на замърсяване. Според СО при норма от 50 mg/m3 за 24 часа очакваното превишение ще е в границите 51 - 100 микрограма за кубичен метър.Справка на сайта airtube.info за събиране на реална информация за качеството на въздуха, посредством сензори, показва, че днес в страната най-замърсен е въздухът в Югозападна България. Към 11 часа в Кюстендил стойностите на ФПЧ са 5 пъти над нормата - 240 микрограма за куб. метър. Силно превишени са стойностите и в Благоевград - 206 микрограма за куб. метър, Петрич - 232 микрограма, Сандански - 165 микрограма, Ралог - 119 микрограма.В София средните стойности за замърсяването с ФПЧ са 70 микрограма за кубичен метър. Най-силно е замърсяването по някои от главните и най-натоварени булеварди - на улица \"Шипка\" замърсяването е 164 микрограма на куб. метър, на булевард \"Драган Цанков\" - 135 микрограма, на булевард \"Мадрид\" - 147 микрограма, бул. \"Васил Левски\" - 142 микрограма, бул. \"Витоша\" - 119 микрограма и други.Замърсяването по квартали - завишени стойности се отчитат в \"Хаджи Димитър\" - 115 микрограма, в \"Надежда\" - 111 микрограма, \"Младост\" 4 - 114 микрограма, \"Младост\" 4 - 67 микрограма и други.Справка на сайта airbg.info показва, че въздухът е най-чист в западните, югозападните части на столицата.", "date": "2018.02.01", "title": "Силно замърсен въздух в Югозападна България"}
{"url": "https://news.bg/world/ispaniya-kosovo-mozhe-da-se-prisaedini-kam-es-samo-kato-region-na-sarbiya.html", "text": "Испания обяви, че Косово може да се присъедини към ЕС само като регион на Сърбия, съобщава B92, позовавайки се на белградския всекидневник Vecernje Novosti.Изданието отбелязва, че Мадрид няма да оттегли позицията си за блокиране на евроинтеграцията на Косово.В статията се пояснява, че Испания ще се съгласи Косово да се присъедини към ЕС само като отделна администрация в рамките на Сърбия. В този смисъл испанците са изпратили на официални представители на съюза писмени възражения, но и няколко протестни документа.Вестникът пише, че е получил потвърждение на информацията от испанското външно министерство.Позицията на Испания за непризнаване едностранното обявяване на Косово за независима държава се базира на защитата на принципите за териториалната цялост на държавите, които са в съответствие с международните закони и върховенството на закона, поясниха от ведомството пред вестника.Vecernje Novosti допълва, че ситуацията в Каталуния е затвърдила отношението на Испания към Косово. Мадрид не иска да чува за никакви прецедентни, тъй като могат да бъдат използвани от испански региони, пише още в статията.", "date": "2018.02.01", "title": "Испания: Косово може да се присъедини към ЕС само като регион на Сърбия"}
{"url": "https://news.bg/press/62-ot-balgarite-imat-doverie-v-mvr-edva-21-v-sada-punktove-za-vinetki-na-vseki-sedmi-kilometar.html", "text": "Проучване. \"Дума\":62% от българите имат доверие в МВР, едва 21% в съда Българите имат доверие в МВР и биха подали жалба в полицията, ако се наложи. Но когато се стигне до съдебната власт, сънародниците ни са далеч по-резервирани. Това показват данни от проучване на изследователския център \"Тренд\", публикувано вчера. Анкетата е проведена \"лице в лице\" сред 1002 пълнолетни респонденти и е осъществено между 10 и 18 януари 2018 г.62% биха се обърнали към полицията при заплаха за личната им сигурност. Едва 21 на сто обаче имат доверие в ефективността на съдебната власт. Толкова са процентите и по отношение на доверието в законодателната система.Близо 30% не се чувстват сигурни в дома си, показва допитването. 90 процента посочват, че в последната година нито те, нито техни близки са били обект на грабеж или нападение. У 8% от респондентите има страх от насилие от страна на полицията. 78% се страхуват от крадци, две трети - от хора от ромски произход, хулиганите притесняват 69 на сто. Едва 2 процента декларират, че се страхуват от насилие от страна на съпруг/партньор, а 92% отговарят отрицателно. Професии. \"Сега\":Три инженерни професии са обявени за дефицитни Списъкът на професиите, за които има недостиг на работна ръка, е допълнен с три нови единични групи професии. Това съобщи социалният министър Бисер Петков след заседанието на НСТС, предаде БГНЕС.\"На база на обсъждане в Национален съвет за трудова миграция и мобилност и предложение на работодателските организации са въведени три нови единични групи професии, които ще се ползват от т. нар. \"бърза писта\", т.е. при тях работодателите няма да са задължени да провеждат така наречения \"пазарен тест\". Тоест присъствието им в списъка означава признат недостиг на съответните кадри в тази професия\", обясни Петков. Спор. \"24 Часа\":ГЕРБ праща конвенцията в Конституционния съд ГЕРБ внася питане до Конституционния съд дали Истанбулската конвенция противоречи на конституцията, обяви шефът на правната комисия Данаил Кирилов. Питането е във връзка с това, че в основния закон пише, че бракът е доброволен акт между мъж и жена, но в искането до КС управляващите не цитират конкретен текст от основния закон.Нямаме намерение да променяме конституцията, каза Кирилов. ГЕРБ няма да се откаже от християнските ценности, декларира и Тома Биков. Нямаме нито скрити, нито открити намерения за въвеждане на гей бракове, нито 3-и, 4-и или 5-и пол, допълни той. Главната цел на конвенцията е да се справим с домашното насилие и да помогнем да се върнат християнските ценности в семейството, обясни Биков. БСП пък промени въпроса си за референдума от \"Подкрепяте ли НС да ратифицира конвенцията?\" на \"Против ли сте НС да ратифицира Истанбулската конвенция?\" Соцлидерката Корнелия Нинова пусна позиция във фейсбук срещу шефа на ПГ на ГЕРБ Цветан Цветанов. ВМА.\"Сега\":Венцислав Мутафчийски оглавява за постоянно ВМАКабинетът предлага на президента да назначи проф. Венцислав Мутафчийки за шеф на Военно-медицинска академия и главен лекар на въоръжените сили.Мутафчийски и сега оглавява ВМА, след като през май м.г. бе назначен за временно изпълняващ длъжността директор на болницата на мястото на проф. Николай Петров, който тогава стана здравен министър. Сега правителството предлага той да бъде удостоен и със званието \"бригаден генерал\". Искания. \"Сега\":Бизнесът иска още облекчения при наемането на работнициРаботодатели настояха да отпадне или да бъде променено ограничението общият брой на граждани от трети страни, работещи за местния работодател, да не надвишава 10% от наетите по трудово правоотношение български граждани. Искането беше представено по време на заседание на Националния съвет за тристранно сътрудничество от председателя на АИКБ Васил Велев и от зам.-председателя на БСК Димитър Бранков.Според Велев заложеното ограничение трябва да отпадне или да се увеличи от 10% до 30%. От БСК подкрепят това предложение, макар че тяхната идея е процентът на наетите чужденци от трети страни да се увеличи от 10 на 20 на сто.Работодателите мотивираха предложенията си с нуждите на пазара на труда. \"Поради неблагоприятните демографски тенденции на сто напуснали пазара на труда влизат едва 63-ма, а 5-6 заминават за чужбина. Винетки. \"Монитор\":Пунктове за винетки на всеки седми километър Новите винетни стикери за годината се продават в над 3000 разпространителски пункта. При близо 20 000 км пътна мрежа в страната пътната такса може да бъде платена на всеки седми километър, показва сметката. От всички пунктове 374 са с денонощен режим на работа. Това са големите бензиностанции, офисите на \"Български пощи\", областните пътни управления и граничните пунктове.До края на деня важи валидността на годишните винетки за 2017 г. Новите стикери имат нова валидност една година от датата на закупуването, а не както беше досега - до края на януари на следващата година. Цените на всички винетки за леки автомобили остават без промяна спрямо предишни години. За 12 месеца ще платите 97 лв., месечната струва 30 лв., а седмичната - 15 лв. За първи път има и тримесечна винетка за леките коли.Цената й е 54 лв.  ", "date": "2018.02.01", "title": "62% от българите имат доверие в МВР, едва 21% в съда; Пунктове за винетки на всеки седми километър"}
{"url": "https://news.bg/bulgaria/tsarkvata-ni-pochita-trifon-zarezan-1.html", "text": "Днес почитаме св.Трифон.Свети Трифон се счита за пазач на лозята. Той е бил мъченик, светец лечител, който през 248 г. сл. Хр., при царуването на император Деций Траян бил посечен с меч.Роден в Малоазийската провинция Фригия, гр. Апамия, той произхожда от област, която се смята за една от прародините на лозата и виното. Едва на 17 години си спечелва голяма слава, като излекува дъщерята на римския император Гордиан III. Наследникът на Гордиан обаче - Деций Траян, се оказва непримирим враг на християнското учение.Той заповядва всички по-тачени светци да бъдат изправени пред съд. Сред тях е и Трифон, който не пожелава да се отрече от вярата си и загива като мъченик.Основен празничен обред е зарязването на лозята. Той се изпълнява обикновено от мъжете лозари, макар че на места в Югозападна България зарязват жени, моми и ергени или двама съпрузи.Сутрин след църковна служба мъжете поемат на групи към лозята. На лозята си стопаните се прекръстват към изгрев слънце, отрязват няколко пръчки от една или три лози в средата или в краищата на лозето, поливат корените и отрязаното място с вино, а някъде посипват и пепел. Със светената трифоновска вода поръсват лозите.Със зарязването в лозята се слага мъжка трапеза с донесеното от дома. Отрязаните лозови пръчки са натопени в бъклиците с вино; навити са на венец върху калпаците или преметнати през рамо на лозарите. Трифонският венец се отнася вкъщи и се поставя пред иконата.След зимния слънчев кръговрат Трифон Зарезан е първият празник, чиято обредност с инициален стопански характер се изпълнява сред природата.", "date": "2018.02.01", "title": "Църквата ни почита Трифон Зарезан"}
{"url": "https://news.bg/world/neuspeshno-izpitanie-na-protivoraketnata-otbrana-v-sasht.html", "text": "Неуспешен тест на противоракетната отбрана на САЩ е бил направен рано сутринта в сряда местно време. Той е бил проведен на Хаваите, предаде Fox News. Агенцията е цитирала свой източник, пожелал анонимност. Целта е била да се свали учебна ракета, изстреляна от самолет от ракетата \"земя-въздух\" SM-3 block IIA, изстреляна от разположената на сушата система за противоракетна отбрана. Ракетата обаче не е успяла да я прихване. За момента не е ясна причината за провала. Това е втори провал от юни насам. Преди него обаче бе проведен успешен опит. От Пентагона не са коментирали. Агенцията за противоракетна отбрана пък е отказала да разкрие резултатите. Единствено са потвърдили, че тестът е проведен. Опитите се провеждат на фона на продължаващите провокации на Северна Корея, които застрашават целия регион. ", "date": "2018.02.01", "title": "Неуспешно изпитание на противоракетната отбрана в САЩ"}
{"url": "https://news.bg/world/eyre-tezhko-sporazumenie-za-brekzit-ochakva-london.html", "text": "Трудни избори за споразумението за търговията очакват Лондон около преговорите за Брекзит. За това предупреди ирландският вицепремиер Саймън Ковини, който се срещна с британския външен министър Борис Джонсън и министъра на финансите Филип Хамънд, предаде \"Гардиън\". Британското правителство ще трябва да направи избора си в следващите седмици и ЕС няма да направи това по-лесно, заяви той по време на посещението си в Лондон. ЕС в момента седи и изчаква, докато Кралството направи своя избор.Ейре отново засегна важния въпрос за границата между двете държави след излизането на Великобритания от Европейския съюз. Дъблин подчерта желанието си да няма твърда граница. Също така Ирландия счита, че може да играе уникална роля в преговорите по \"развода\", тъй като познава Великобритания най-добре. Великобритания ще бъде в неблагоприятна позиция след напускането на ЕСпри всеки възможен сценарий. Това става ясно по-рано от подготвен от британското правителство анализ, който е публикуван от BuzzFeed, информира \"Политико\".В доклада се анализират три най-вероятни сценария относно Брекзит - всеобхватно споразумение за свободна търговия с ЕС, излизане от ЕС без споразумение и \"мек\" Брекзит, който предвижда продължаване членството на страната в Европейската икономическа зона и единния пазар. Установено е, че и при трите сценария Великобритания ще бъде в неблагоприятна позиция през следващите 15 г. за разлика, ако остане в блока. ", "date": "2018.02.01", "title": "Ейре: Тежко споразумение за Брекзит очаква Лондон "}
{"url": "https://news.bg/weather/predimno-slanchev-chetvartak.html", "text": "Днес ни очаква предимно слънчево време. Това съобщават от НИМХ на БАН. През деня в Източна България ще се появи до умерен вятър от юг-югозапад. Максималните температури ще са между 11 и 16 градуса. Късно вечерта ще започне увеличаване на облачността. Атмосферното налягане слабо ще се понижи и ще остане по-ниско от средното за месеца. През следващите дни не се очаква съществена промяна. ", "date": "2018.02.01", "title": "Предимно слънчев четвъртък "}
{"url": "https://news.bg/world/vaorazheni-otkradnaha-samolet-i-610-000-dolara-v-kolumbiya.html", "text": "Въоръжени лица са откраднали малък самолет и 610 000 долара в Колумбия. Това са съобщили властите, цитирани от ABC News. Обирът е бил извършен в североизточната част на страната. Това са съобщили от колумбийската гражданска авиация.Самолетът е пренасял парите за охранителна фирма. Нападателите са заплашили 3-членния екипаж и охрана на летище, за да извършват обира.  По-късно е бил открит изоставен самолетът. Крадците се издирват. ", "date": "2018.02.01", "title": "Въоръжени откраднаха самолет и 610 000 долара в Колумбия "}
{"url": "https://news.bg/world/11-zaginali-pri-pozhar-v-starcheski-dom-v-yaponiya.html", "text": "Най-малко 11 души са загинали при пожар в японски старчески дом, предаде РИА \"Новости\".Жертвите все още се идентифицират. Спасени са били петима. Инцидентът е станал в град Сапоро, намиращ се на северния остров Хокайдо. Разследват се причините за пожара. ", "date": "2018.02.01", "title": "11 загинали при пожар в старчески дом в Япония "}
{"url": "https://news.bg/regions/intenziven-trafik-na-gkpp-kapitan-andreevo-i-na-lesovo.html", "text": "На българо-турската граница на ГКПП Капитан Андреево и ГКПП Лесово трафикът е интензивен за товарни автомобили на изход. Информацията на Гранична полиция е към 06:00 часа.На българо-румънската граница трафикът е интензивен на ГКПП Дунав мост - Русе.Нормален е трафикът на българските гранични контролно-пропускателни пунктове на българо-сръбската, българо-македонската и българо-гръцката граница.", "date": "2018.02.01", "title": "Интензивен трафик на ГКПП Капитан Андреево и на Лесово"}
{"url": "https://news.bg/politics/do-30-mozhe-da-namaleyat-strukturnite-fondove-na-es-sled-brekzit.html", "text": "Между 10 и 30 % може да намалеят структурните фондове на Европейския съюз след излизането на Великобритания от ЕС. Това показват различните сценарии след напускането на Великобритания. Това заяви в интервю за БНР евродепутатът и председател на комисията по регионално развитие в Европарламента Искра Михайлова.ЕС има нови предизвикателства, заяви Михайлова. Тя наблегна на факта, че Великобритания допринася много за общия бюджет.Очакваме намаление на общата рамка на бюджета. Според различни сценарии, става дума за между 10% и 30% намаляване, допълни българският евродепутат.Комисар Йотингер има доста по-умерени очаквания. Според него, с повишаването на размера на вноската на страните-членки, на 50% ще редуцира намаляването на бюджета от излизането на Великобритания.", "date": "2018.02.01", "title": "До 30% може да намалеят структурните фондове на ЕС след Брекзит"}
{"url": "https://news.bg/regions/vremenno-zatvoren-e-pat-e-79-mezhdu-blagoevgrad-i-simitli.html", "text": "Катастрофа между ТИР и лек автомобил затвори път Е-79 в участъка между Благоевград и Симитли, съобщи БГНЕС.Към 09 часа от АПИ съобщиха, че е възстановено движението по път I-1 /Е-79/ Благоевград - Симитли в района на Железница.Пътят бе затворен до почистването на разлива на гориво и отстраняване на товарния автомобил.Към момента регулировчик помага за движението, показа в репортаж от мястото bTV.Инцидентът е станал към 2.30 след разклона за село Железница в посока Симитли. Лек автомобил \"Фолксваген-Голф\" навлиза в насрещната лента и се блъска в ТИР МАН с Е-регистрация.При опита да избегне удара ТИР-а илиза извън пътното платно и къса 30 м мантинела. Шофьорът на \"Голф\"-а е приет в МБАЛ-Благоевград с фрактура на долни крайници. Той е бил сам в автомобила.", "date": "2018.02.01", "title": "Временно затворен е път Е-79 между Благоевград и Симитли"}
{"url": "https://news.bg/interviews/chastnite-zhp-prevozvachi-osiguryavat-dobra-atmosfera-za-sluzhitelite-si.html", "text": "Моля, да представите вашата фирма. Какво е мястото ви на транспортния пазар?Управляваната от мен фирма се казва \"Рейл Карго Кериър България\" ЕООД. Ние сме лицензиран железопътен превозвач, правоприемник на \"Рейл Карго Австрия\" - клон София, 100% собственост на Австрийските държавни железници. Компанията-майка има железопътни превозвачи в десет европейски държави - Австрия, Германия, Италия, Хърватска, Чехия, Словакия, Унгария, Румъния и България.Започнахме своята дейност с транзитни блок-влакове през април 2014 година. Основно товарите са от Германия за Турция и транзитни блок-влакове 10 влака седмично.Понастоящем имаме около 4% относителен дял от железопътните товари, превозвани в страната. Като става въпрос за транспортния пазар като цяло, трябва да се има предвид, че под 10% е относителният дял на железопътния транспорт в страната.Как възнамерявате да увеличите относителния дял на товарите, превозвани от вашето дружество в България?Разбира се, всяка една развиваща се компания се стреми към увеличение на своята продукция, така и ние не бихме се задоволили с 4% относителен дял. Това, което може да се каже за икономиката в България, че е със супер развиващи се темпове и нашият бранш само и благодарение на нашата икономика би могъл да увеличи относителния дял на превозите си. След състоялата се либерализация на транспортния пазар около 10 лицензирани железопътни превозвачи има активно действащи-може би общо са около 14. Това води до значителна конкурентна среда, в която работим всички и основно всеки превозвач се стреми към масовите товари - такива които би трябвало да се превозват с железопътен, а не с автомобилен транспорт. Около 90% от товарите се превозват с автомобилен транспорт и именно към този потенциал са насочени нашите усилия, а не към отнемане на товари от другите железопътни превозвачи. По принцип нашата компания се характеризира с това, че не е активна и агресивна към останалите железопътни превозвачи.Какви предимства имате пред другите железопътни превозвачи?Разбира се това, което може да се каже положително е, че те започват да осъзнават, че само със съвместни усилия можем да предложим качествена и ефективна услуга на клиентите си. Имам предвид ефективност, вследствие на взаимно използване на подвижен състав, като по от допълнителни приходи.Това, което ми направи най-силно впечатление в Австрийските железници, е отношението към персонала. Хората, които работят са мотивирани и удовлетворени. Това смятам за най-голямо предимство на нашата компания тук. Друго предимство е отношението към подвижния състав. Локомотивите, които използваме, са модерни, надеждни и ефективни. По принцип един наш транзитен блок-влак е с локомотива, който се закачва в Унгария, с абсолютно същия локомотив влакът стига до Турция. Единственото, което се прави на граничните гари, е, че се сменят локомотивните машинисти. Понастоящем имаме около 36 служители, от които 20 са локомотивни машиниста. Имаме около 5 милиона оборот годишно.Използваните от нас локомотиви са от най-добрите, които се движат на територията на страната и за това доказателство е, че Национална компания \"Железопътна инфраструктура\" се обръща към нас, когато се налагат скоростни изпитания. На едно такова скоростно изпитание в кабината на нашия локомотив пътува и министър-председателят г-н Бойко Борисов. Предполагам, че е останал с незабравим спомен. Ние имаме един такъв спомен в момента, в който той бе в кабината. Железопътните линии, които се изпитваха, за са скорост до 160 километра в час. За съжаление на този етап няма подвижен състав, пътнически влакове, които да могат да развият тази скорост в България. За самите изпитания са необходими да се достигнат скорости поне 10% , надвишаващи тази проектна скорост.Какви трудности срещате?Едно от съществените предизвикателства пред нашата фирма е, че не можем да прилагаме опростена митническа процедура по начина, по който я прилагат останалите железопътните превозвачи, започнали своята дейност преди нас. Това е предвид митническото законодателство. По пътя към преодоляване на това предизвикателство вече имаме от Агенция \"Митници\" сертификат за Одобрен икономически оператор и се надяваме, че ще бъдем един от първите превозвач в страната, които ще отговорят напълно на промените в митническото законодателство. Иначе трудности по отношение на квалифицирани кадри при нас специално не срещаме. Но това се наблюдава при нашите партньори в Германия, Австрия, дори и в Румъния, където вече съществува проблем с намирането например на локомотивни машинисти.Какво е необходимо за подобряване на железопътния транспорт в България?По отношение на подобряване на железопътния транспорт в европейските държави, в които сме свикнали и в които виждаме един добре развит железопътен транспорт, то това е изцяло благодарение на приоритета на водената държавна политика. В България се направи много за модернизиране на железопътната инфраструктура и това е добре. Това, което остава и е важно, надявам се, да се намерят и средства за нов подвижен състав особено за пътнически превози, тъй като индикаторът пред обществото за развитие на железниците са пътническите превози и всеки по това се ориентира.На този етап в България няма частен железопътен превозвач, който да предлага пътнически железопътни услуги, а националният превозвач БДЖ разчита основно и единствено на договора за обществена услуга. Благодарение на този договор те успяват да съществуват и да предоставят услугата във вида, в който я предлагат. Да, държавата прави много с този договор, но това, което неминуемо трябва да се направи, е да бъде закупен нов подвижен състав, мотриси, локомотиви, вагони. Без тях ще продължава усещането, че се наливат пари в бездънна каца.По отношение на Товарни превози най-голям относителен дял продължава да има \"БДЖ - Товарни превози\" ЕООД и за тях това, което мога да кажа също, че съществен проблем е отношението към персонала. Дълги години се говори за съкращения, което по един или друг начин хората или напускат сами, или биват съкратени. Говоря за квалифицирани кадри. Доста от тях, разбира се, започнаха работа при нас, частните превозвачи. Това, което ги мотивира е не толкова по-високото заплащане, колкото желанието да се освободят от стреса, от постоянното говорене на тема съкращения, всеки е притеснен.Вследствие на това негативно говорене все повече младите хора се отблъскват, става непривлекателна нашата професия - железничарската. Средната възраст на работещите в жп транспорта се увеличава с всяка изминала година.Друго основно нещо, което е важно, е и отношението към подвижния състав, това е основното средство за производство. В националния превозвач предвид тежкото му състояние приоритетът за поддръжка на подвижния състав беше намален, което води до значително забавяне на ремонти, геометрично се влошава техническото състояние . Знаем, че са стари вагоните и локомотивите, които се използват, но въпреки това те трябва да бъдат поддържани. Ако са своевременно поддържани, нещата ще са далеч по-добре.Според мен това се двата основни фактора за подобряване. Едното е мотивиране и ангажиране на служителите, а другото е повишаване на приоритета за поддръжка на железопътния подвижен състав.", "date": "2018.02.01", "title": "Частните жп превозвачи осигуряват добра атмосфера за служителите си"}
{"url": "https://news.bg/politics/prezidentat-da-napravi-reviziya-na-nso-prizova-boyko-noev.html", "text": "\"Фокусирането върху оставката на Ангел Антонов ще ни отклони от важния разговор на това уродливо явление наречено НСО. Това е една беззаконна служба, това е основният порок на НСО\". Това заяви бившият ни посланик в НАТО и бивш служебен министър на отбраната Бойко Ноев пред bTV.Припомняме, директорът на Националната служба за охрана Ангел Антонов подаде оставка във вторник вечерта. В сряда тя бе обсъдена и приета на заседание на Министерския съвет. На същото заседание стана ясно, че Антонов заминава като генерален консул в Санкт Петербург.Ноев призова президента Румен Радев да направи ревизия на НСО.\"Президентът по някаква причина отхвърля отговорността си върху НСО. Каква е причината, можем само да гадаем. Той казва, че не носи отговорност за НСО. Парламентът казва, че също не носи отговорност, правителството - също. И получаваме една служба, която разполага с огромен властови ресурс. Тази безконтролност е много опасна\", категоричен е Ноев.Според дипломата ненаситният апетит на политическата класа \"за привилегии и да бъде обгрижвана\" води до злоупотреби в НСО.\"Надявам се най-после президентът да встъпи в своите пълномощия и да възложи една ревизия, но тя не трябва да бъде колко лева има от единия в другия джоб, а да възстанови как е възлагана охраната на едно или друго лице\", категоричен е Ноев.Според Ноев друг порок на службата е безконтролното харчене на пари. \"Бюджетът на НСО е 40 млн. лв. и са 1200 души. Отрядът за борба с тероризма . Това съотношение е крайно неправилно\", смята Ноев.Той призова да има и морален преглед в НСО. Там работят много големи професионалисти, които извършват дейности на портиери, шофьори, сервитьори и камериерки, каза Ноев.\"Когато системата е порочна, когото и да поставите за началник, той пак ще стане жертва на тези пороци. Това е неизбежно\", категоричен е Ноев.", "date": "2018.02.01", "title": "Президентът да направи ревизия на НСО, призова Бойко Ноев"}
{"url": "https://news.bg/int-politics/49-kyurdski-boytsi-sa-zaginali-pri-turski-vazdushni-udari-v-severen-irak.html", "text": "Турските бойни самолети са нападнали 19 обекта на ПКК в Северен Ирак, убити са 49 кюрдски бойци, съобщават турските въоръжени сили, цитирани от \"Ройтерс\".Въздушни удари са извършени в Асос / Кандил, Зап, Авасин / Басиан и района Хакурк, пояснява турската армия.Турската армия е унищожила, скривалища и позиции на военната група, за която се смята, че подготвя атака срещу турските гранични пунктове, допълват те.", "date": "2018.02.01", "title": "49 кюрдски бойци са загинали при турски въздушни удари в Северен Ирак"}
{"url": "https://news.bg/crime/politsai-pretarsvat-obshtina-septemvri.html", "text": "Полицаи претърсват сградата на община Септември. Операцията срещу корупцията по високите етажи на властта е под ръководството на Специализираната прокуратура, пише \"24 часа\". В четвъртък сутринта полицаи претърсват кабинетите на кмета Марин Рачев и негови служители.По информация на БНР над 50 полицаи извършват обиски в общината, в дома на  в града.Преди половин година срещу кмета започнаха протести. От декември има 4 обвинения, чиито брой може да бъде увеличен. Обвиненията са във връзка със сделки за обществени поръчки и други сделки. Предполагат се щети за милиони.В операцията участва и  Сотир Цацаров, съобщи trafficnews.Акцията е заради повдигнато обвинение за данъчно престъпление срещу кмета на общината Марин Рачев за нарушения на закона за обществени поръчки. С тях са нанесени щети на община Септември за 13 милиона лева.След сигнал на гражданското сдружение \"Да спасим община Септември\" и по разпореждане на главния прокурор Сотир Цацаров в общината имаше редица проверки. Те са от Агенцията за финансов контрол и СГП. По информация на \"24 часа\" при тях са открити множество нарушения.Документите от проверките бяха предадени на специализираната прокуратура по компетентност за повдигане на обвинения срещу кмета Рачев.", "date": "2018.02.01", "title": "Полицаи претърсват община Септември"}
{"url": "https://news.bg/int-politics/livanskiyat-premier-zadalbochava-otnosheniyata-s-turtsiya.html", "text": "Ливанският премиер задълбочава отношенията с Турция. Турският премиер Бинали Йълдъръм е разговарял със Саад Харири в Анкара, съобщава, Asharq Al-Awsat.Дискусиите са насочени към развитието на региона и двустранните връзки между страните, коментира Харири след разговорите.\"Ливан и Турция са домакини на голям брой сирийски граждани, които избягаха от войната в страната им. Ливан иска да гарантира безопасното завръщане на тези бежанци в тяхната страна \", допълва ливанският премиер.\"Междувременно ние координираме отношенията си с турското правителство, като се изправим пред проблемите на разселените, като се подготвим за предстоящата конференция Брюксел II\", добавя той.Харири благодари на турските власти за бързото им екстрадиране на човек, заподозрян в участие в терористичната атака, която се състоя в южния ливански град Сидон преди две седмици.На срещата между Харири и Йълдъръм е присъствал и турският вътрешен министър Сюлейман Сойлу и редица високопоставени турски официални представители и съветници.След разговорите си с Йълдъръм, Харири се е срещнал и турския президент Ердоган в президентския дворец в Анкара.Дискусиите и с него са насочени към развитието на Ливан и региона, както и към двустранните отношения.", "date": "2018.02.01", "title": "Ливанският премиер задълбочава отношенията с Турция"}
{"url": "https://news.bg/politics/gerb-pritesneni-che-ot-zarazata-na-komunizma-spasenie-nyama.html", "text": "Духът на комунизма и днес беляза парламента. Спас Гърневски от ГЕРБ почете жертвите на комунизма.С тази дата присъдите и жертвите не се изчерпват, подчерта той. Продължава с разстрелите, а ДС има право да арестува всички с фашистки уклон. Хиляди българи са обявени за безследно изчезнали, припомни Гърневски. На 15 години е осъден спасителят на българските евреи Димитър Пешев, отчете той.Кой е най-човеконенавистичният режим в България, попита герберът. Без маска и грим трябвало да се знае за най-престъпният режим след нацизма, по мнението му. Не продадохте ли другари и другарки идеите на Вапцаров, ядоса се Гърневски.27 години мимикрия, оцени герберът преходът и захапа червените. Пленумът ви е натежал от милионери, отчете Спас Гърневски. От комунистическата зараза спасение няма, допълни той. Пропиляното в първите 20 години на прехода Борисов започнал да възстановява. Надеждите се завръщат, каза герберът. Според него паднали маските на левицата. Играта свърши, обърна се той към социалистите.И ДПС почетоха жертвите на комунизма и на Възродителния процес. Трябва да си спомняме всичко в пълнота, обяви Йордан Цонев. Именно периодът на етническото и религиозно прочистване на българските мюсюлмани , според него, е дал жертви.", "date": "2018.02.01", "title": "ГЕРБ притеснени, че от заразата на комунизма спасение няма"}
{"url": "https://news.bg/crime/slivenski-kriminalisti-razbiha-narkolaboratoriya.html", "text": "При спецопераци в Сливен в момент на сделка са задържани трима криминално проявени мъже, 49-годишния Р.Д., 36-годишния А.А., 29-годишния С.Л. и две жени, на 23 и 30 години, всички от Сливен.Полицейските служители са иззели от задържаните около 30 г жълтеникаво вещество на кристали, реагирало при полевия тест на метамфетамин и около 15 г канабис. От мястото са иззети прекурсори и други вещества, предмети и компоненти, необходими за производство на високорискови синтетични наркотици.На 30 януари екипи на ОДМВР-Сливен от сектор \"Противодействие на криминалната престъпност\", Специализираното тактическо звено за бързи действия и сектор \"Криминална полиция\" към РУ-Сливен са проверили адрес в квартал \"Нова село\" в Сливен.Петимата са задържани за 24 часа. Уведомена е Окръжна прокуратура-Сливен. Образувано е досъдебно производство. С прокурорско разпореждане за 72 часа е задържан 49-годишният Р.Д., многократно регистриран и осъждан за разпространение и притежание на наркотични вещества. Работата по случая продължават разследващ полицай и служители на сектор \"Противодействие на криминалната престъпност\" към ОДМВР-Сливен.От началото на 2018 г. в поделенията на ОДМВР-Сливен са задържани общо 45 души за притежание и разпространение на наркотични вещества. Образувани са 28 досъдебни производства. На територията на Сливен, Нова Загора, Котел и Твърдица полицейски патрули ежедневно извършват проверки и осъществяват контрол за противодействие на престъпления, свързани с наркотици.", "date": "2018.02.01", "title": "Сливенски криминалисти разбиха нарколаборатория "}
{"url": "https://news.bg/regions/tri-intsidenta-s-peshehodtsi-vav-varna-za-den.html", "text": "Три инцидента с пешеходци са възникнали само ден на териротията на област Варна. Инцидентите са станали вчера, 31 януари, съобщава Областната дирекция на МВР в града.И трите инцидента са станали сутринта. Около 7.40 часа в село Старо Оряхово в областта 44-годишна жена блъска 32-годишна пешеходка. Инцидентът е станал при маневра за десен завой, шофьорът не пропуска пешеходката, която в това време пресичала пътното платно. Пострадалата е получила контузия на лявото коляно, прегледана е и освободена за домашно лечение, без опасност за живота.Около 8.30 часа в град Варна възниква инцидент със сметопочистващ автомобил. На кръстовището между булевардите \"В. Левски\" и улица \"Бреза\" 53-годишният водач на сметопочиастващия автомобил прави маневра за движение назад, при което блъска пешеходец, който пресича пътното платно. Вследствие на инцидента е пострадал 87-годишен мъж. Той е получил фрактури на ляво рамо и бедро. Мъжът е настанен за лечение в здравно заведение, без опасност за живота. По случая има образувано досъдебно производство.Около 8.55 часа на територията на областния град възниква още едно произшествие с пешеходец. 58-годишен водач на лека кола преминава на червен светофар и блъска пешеходец, който в момента пресича платното на пешеходна пътека. Вследствие на инцидента е пострадал 33-годишен мъж. При удара той получава фрактура на крака. Той е настанен за лечение в болница без опасност за живота. По случая е образувано досъдебно производство.", "date": "2018.02.01", "title": "Три инцидента с пешеходци във Варна за ден"}
{"url": "https://news.bg/world/zovat-siriza-da-bade-izhvarlena-ot-evropeyskata-levitsa-zaradi-neoliberalni-politiki.html", "text": "Френският социалист Жан-Люк Меланшон призова гръцката управляваща партия СИРИЗА да бъде изхвърлена от Партията на европейската левица, обвинявайки гръцката партия, че прилага неолиберални политики и изпълнява заповедите на Европейската комисия, пише вестник \"Екатимерини\".\"\", отбеляза Меланшон в съобщение.Лявата партия изразява съжаление, че Ципрас насърчава \"логиката на строгите мерки за икономии до положение, при което се ограничава правото на стачка\". Допълва се, че гръцките управляващи все по-покорно изпълняват заповедите на Европейската комисия.От СИРИЗА описаха искането на Меланшон като \"антидемократично, провокативно и разединяващо\". ", "date": "2018.02.01", "title": "Зоват СИРИЗА да бъде изхвърлена от европейската левица заради неолиберални политики"}
{"url": "https://news.bg/crime/uvelichavat-se-sluchaite-na-trudova-eksploatatsiya.html", "text": "На Националната телефонна линия за борба с трафика на хора 0800 20 100 приемат сигнали и дават информация за превенция на риска от попадане в експлоатация. Това става вече втора година, съобщиха от Фондация A21.Линията е напълно безплатна за страната, денонощна и анонимна. За изминалата година към Линията са постъпили над 500 обаждания от българи от страната и чужбина. Над 200 от тях са за сексуална и трудова експлоатация, злоупотреба с лични данни, сигнали за некоректни работодатели и други високорискови ситуации.Зачестяват обажданията, свързани с обяви за работа в чужбина. Все по-често се обаждат хора, които имат нужда от повече информация и искат да проверят дали дадено предложение за работа, което обмислят, не крие опасности от измама, експлоатация и попадане в ситуация на трафик.Увеличават се обажданията за проверка на обява за работа, намерена в Интернет, която съдържа подозрителна информация. Често изискванията за длъжността са твърде ниски или никакви. Липсва и информация за контакт с работодателя.Много често кандидатите за дадена позиция са одобрявани без провеждане на интервю и без да осъществят личен контакт с потенциалния си работодател или с представителя на посредническата фирма.Жена се допитва до експертите на Линията, след като е намерила обява за работа в чужбина през страница във Фейсбук. В офертата е предоставен само имейл адрес. След като тя изпраща кандидатурата си за обявената позиция, са й поискали снимки и копие от личната й карта. Заявяват й, че е одобрена и получава по имейл самолетен билет за след два дни без интервю и без комуникация на живо с работодателя.Проверката показва, че фирмата не е лицензирана за предоставяне на посредническа дейност на български граждани, както и че има предистория като некоректен работодател. Жената е информирана и по този начин е предотвратено нейното евентуално експлоатиране.Все по-често българските граждани биват измамени и въвлечени в трафик на хора през социалните мрежи. Два са най-честите сценарии така наречения loverboy модел на изграждане на романтично взаимоотношение и фалшиво предложение за работа.В първия случай трафикантите осъществяват контакт с потенциалните си жертви чрез чат в някоя социална платфора.Така скъсяват емоционалната дистанция, печелят доверие, представят се като общителна, а дори и романтична личност.Често с течение на времето се развива романтична връзка между трафиканта и набелязаната жертва, печели контрол над жертвата и съумява по-лесно да я експлоатира.Съветваме хората да не изпращат личните си данни по имейл, както и да обръщат особено внимание на следните неща, когато търсят работа в страната или чужбина, съветват от фондацията.Съветите са:От фондацията съветват кандидатите да потърсят и официална информация за фирмата - дали информация за работодателя/фирмата е достъпна онлайн, упоменат ли е физически адрес, предоставен ли е контакт на лице за връзка;Фондация A21 е глобална неправителствена организация с представителства в 11 държави по целия свят. Сферата на дейност на фондацията е борбата срещу съвременното робство - трафика на хора, в което живеят над 20 млн. души по цял свят днес.", "date": "2018.02.01", "title": "Увеличават се случаите на трудова експлоатация"}
{"url": "https://news.bg/world/naselenieto-na-turtsiya-se-uvelichilo-s-blizo-1-mln-dushi-za-godina.html", "text": "Населението на Турция се е увеличило с близо 1 милион души за една година, преминавайки границата от 80 милиона души. Това става ясно от информация на Националния статистически институт на Турция, цитирана от \"Дейли сабах\".Според данните турското население се е увеличило с 995 654 за 2017 г., достигайки 80 810 525 души. През изминалата година е отчетен ръст от 1,24%, което е малък спад от 1,35 на сто през 2016 г.Средната възраст се е увеличила от 31,4 г. до 31,7 г. Повечето млади хора живеят в югоизточните провинции. Институтът допълва, че 92,5% от населението живее в градовете и окръжните центрове.Истанбул е най-населеният град в Турция със своите 15 милиона души, които представляват 18,6% от общото население. В Анкара живеят близо 5,5 милиона души, а в Измир - 4,3 милиона души.Институтът разкрива още, че трудоспособното население (от 15 до 64-годишна възраст) е нараснало с 1,2% до 67,9 на сто (близо 55 милиона души) от цялото население, докато населението под 15-годишна възраст е 23,6 на сто, а хората над 65 г. - 8,5%.", "date": "2018.02.01", "title": "Населението на Турция се увеличило с близо 1 млн. души за година"}
{"url": "https://news.bg/world/rusiya-kam-sasht-prekratete-poletite-do-granitsite-ni.html", "text": "САЩ трябва да спрат полетите на военни самолети до границите на Русия или да се съгласят на правила за подобни полети.Това препоръча военното министерство на руската страна след последното оплакване на Вашингтон, че руски изтребител се е приближил опасно близо до американски самолет, съобщават местни медии.Преди няколко дни беше съобщено, че руски военен самолет е извършил опасна маневра в близост до американски самолет в международното въздушно пространство над Черно море. Пентагонът разпространи видео, на която се вижда руски боен самолет Су-27 да преминава близо до шпионски самолет EP-3 над акваторията.Двете страни имат разногласие относно това дали руският пилот е действал безразсъдно.В съобщение военното министерство на Русия отбелязва, че ВМС \"ще продължат енергично да защитават границите на руското въздушно пространство\".\"\", призовава ведомството.Министерството уверява, че руският самолет Су-27 безопасно е ескортирал шпионския самолет на 29 януари.Американското правителство трябва да \"разбере\", че Кремъл, а не Украйна, контролира част от въпросното въздушно пространство, добави военното министерство.Ведомството увери, че Су-27 не е представлявал заплаха за американския разузнавателен самолет.", "date": "2018.02.01", "title": "Русия към САЩ: Прекратете полетите до границите ни"}
{"url": "https://news.bg/politics/borisov-obsazhda-partnyorstvo-s-eib-po-proekti-za-zapadnite-balkani.html", "text": "На официална среща в Брюксел премиерът Бойко Борисов и президентът на Европейската инвестиционна банка Вернер Хойер обсъдиха възможностите за сътрудничество по проектите за свързаност на Западните Балкани и Европейския съюз.Борисов изтъкна нуждата от партньорство, което да доведе до резултати, подпомагащи развитието на региона. Министър-председателят даде пример с инициативите на Световната банка и Европейската банка за възстановяване и развитие.За срещата в София през декември с лидерите на страните от Западните Балкани Борисов посочи, че е завършила с конкретни финансови ангажименти. Още разговори по темата предстоят в Лондон с ръководството на ЕБВР.Интересът към региона е голям, коментира Вернер Хойер. От ЕИБ разглеждат дигиталната свързаност като основен приоритет. Хойер пое ангажимент от името на ръководството на банката да помагат за успеха на Българското председателство и неговите приоритети.Борисов посочи, че ЕИБ е банката, с която в България работим перфектно. За нас ще бъде чест, ако сте наши партньори по темата за Западните Балкани, акцентира премиерът. По думите му свързаността на инфраструктурата в региона е основа за неговото развитие и за европейската перспектива на страните.Премиерът изрази и готовността си да запознае ръководството на ЕИБ с индивидуалните потребности в областта на инфраструктурата на всяка една държава. Борисов подчерта и изключителната важност не само за региона, но и за цяла Европа, на трансевропейските коридори, чието изграждане се нуждае от допълнително финансиране.", "date": "2018.02.01", "title": "Борисов обсъжда партньорство с ЕИБ по проекти за Западните Балкани"}
{"url": "https://news.bg/politics/i-karakachanov-iska-referendum-sreshtu-gey-brakovete-i-dzhendar-ponyatiyata.html", "text": "Председателят на ВМРО Красимир Каракачанов предизвиква референдум срещу гей браковете и джендър понятията в образователната и правната система на България.\"Тези въпроси трябва да бъдат цялостно решени и т.нар. Истанбулската конвенция е само повод за допитване до народа. Тя не може да бъде единствена тема на Референдум, който касае бъдещето на моралната, правната и религиозната и националната идентичност на България\". Това заявява в позиция до медиите лидерът на ВМРО, заместник министър-председател и министър на отбраната Красимир Каракачанов.Припомняме, че на 31 януари, ГЕРБ сезира Конституционния съд с искане за преценка на съответствието на Истанбулската конвенция с основния ни закон. Конституционният съд ще даде водещ правен ориентир за обществения дебат за Истанбулската конвенция, обяви на брифинг в Народното събрание Данаил Кирилов.Така според ГЕРБ ще може да се вземе правилно решение за документа. Ще се намери решение и въпроса за еднополовите бракове. Вече е започнало събирането на подписите за внасяне на питането до Конституционния съд.Малко по-късно Красимир Каракачанов коментира своя референдум пред медиите. Страховете на хората, по мнението му, са с ратификацията на конвенцията да се отворят възможности, които обществото не приема като джендър образование и признаване на еднополовите бракове.Когато народът се произнесе по тези въпроси, няма защо политиците да спорят, по думите на Каракачанов. Да хванем бика за рогата и да го решим веднъж завинаги този въпрос, изтъкна той.Все пак според него трябва да се изчака решението на Конституционния съд, който бе сезиран от ГЕРБ. Борбата с насилието можела да се бори с промяна в законодателството.Той захапа Турция, която е ратифицирала Конвенцията, но не я изпълнява. Как ще ги санкционира Съвета на Европа, недоумява Красимир Каракачанов. Южната ни съседка разреши бракове с малолетни. Имало други сериозни проблеми пред страната, а не \"джендър-мендър\" идеологии.Припомняме, депутатът Тома Биков се заяде с левицата, тъй като . Той изрази надежда, че червените няма вече да действат така невротично.Ето и пълния текст на обръщението на Каракачанов във връзка с предизвикания от нето референдум срещу гей браковете и джендър понятията в образователната и правната система на България:Припомняме, БСП редактира въпроса за референдума. \"Никакво отстъпление от референдума\", обяви Корнелия Нинова в кулоарите на Народното събрание. Оказва се, че въпросът не бил правилно зададен и допитването щяло да е невалидно. Новият въпрос е: \"Против ли сте Народното събрание на Република България да ратифицира така наречената Истанбулска конвенция от 11.05.2011г.?\".Припомняме, във връзка с силното обществено противопоставяне и множеството протести около намерението на властта да ратифицира Истанбулската конвенция от БСП обявиха, че ще инициират референдум по въпроса.Още в началото на годината левицата се обяви против ратификацията, въпреки че с това си заслужи и , а и бивш лидер на БСП Сергей Станишев.Припомняме, на 3 януари т.г.  и дадоха възможност тя да бъде разгледана в парламента. Документът обаче спря още на ниво комисии.Припомняме, че Истанбулската конвенция бе приета нееднозначно у нас. Съмнения предизвикват дефиницията за пол и стереотипите, свързани с него, както и спекулациите, че ще бъдат признати \"трети пол\" и гей браковете.ратификацията на документа и видя в нея \"духовна смърт\". Мнението на православната църква бе припознато и от католическата църква у нас. Мюфтийството също изтъкна, че ", "date": "2018.02.01", "title": "И Каракачанов иска референдум срещу гей браковете и джендър понятията"}
{"url": "https://news.bg/world/anarhisti-preduprediha-za-kravoprolitie-na-gotveniya-protest-v-atina-sreshtu-byurm.html", "text": "Гръцката анархистка група \"Рубикон\" предупреди, че ще има \"кръвопролитие\" на протеста в Атина на 4 февруари във връзка със спора с Македония за името, съобщава IBNA.Демонстрацията е организирана от десни организации и ще бъде подкрепена от някои политически партии и църковни представители.Анархистите отбелязаха в социалните мрежи, че 4 февруари ще бъде техният ден - ден на пострадали, допълвайки, че няма да позволят провокации на фашисти по време на събитието.Заместник-председателят на \"Нова демокрация\" Адонис Георгиадис заяви, че предупреждението е опит за сплашване на хората.\"Премиерът Алексис Ципрас ще поеме отговорността, ако маскирани лица ни попречат и използват сила\", написа той в \"Туитър\".", "date": "2018.02.01", "title": "Анархисти предупредиха за „кръвопролитие” на готвения протест в Атина срещу БЮРМ"}
{"url": "https://news.bg/int-economics/gartsiya-razpolaga-s-nay-skapiya-targovski-flot-v-sveta.html", "text": "Гърция винаги е била морска нация, но нови данни разкриват, че понастоящем нейният търговски флот струва повече от този на Япония и икономическия гигант Китай, съобщават гръцки медии.Със собствен флот, струващ около 100 млрд. долара, Гърция оглавява класация за стойността на флотовете по света, съставяна ежегодно от водещата организация в сектора VesselsValue.От организацията изтъкват, че гръцките собственици на кораби остават доминираща сила в глобалното корабоплаване. На второ и трето място в класацията са Япония и Китай, чийто флот е на стойност съответно 89 и 84 млрд. долара.Стойността по отделни \"пера\" на гръцкия флот е както следва: танкерите струват 36 млрд. долара, товарните кораби са на стойност 35,75 млрд. долара, корабите за пренос на втечнен природен газ (LNG) - 13,5 млрд. долара. Гърция контролира около 19 на сто от общата стойност на флота по света.Силният ангажимент на гръцките собственици към глобалния корабоплавателен пазар изглежда малко вероятно да се промени, тъй като други като Германия ликвидират активи.\"Гръцките собственици, със силния си фокус върху търговските резултати, трябва да продължат да са водещи в обозримо бъдеще\", изтъкват от VesselsValue.", "date": "2018.02.01", "title": "Гърция разполага с най-скъпия търговски флот в света"}
{"url": "https://news.bg/euronews/ek-iska-da-varne-doverieto-kam-cheshmyanata-voda.html", "text": "Европейската комисия предложи да се въведе законодателство, с което да се повиши качеството на питейната вода в страните членки на Общността.Идеята е гражданите на ЕС да пият по-чиста питейна вода, да се подобри достъпът до питейно водоснабдяване и да се осигури повече информация за гражданите.Мерките се предвиждат и с цел да се предотвратят възможности за нови опасности пред здравето на хората, както и да се стимулира употребата на чешмяна вода, което да редуцира употребата на пластмасови бутилки. Ограничаването на бутилките би довело и до по-малко пластмасови отпадъци.По данни на ЕК към момента чешмяната вода в Европа струва около 0.2 евро или 2.5 евроцента за литър, което е рязко по-малко от цената на бутилираната вода. По думите на зам.-председателят на ЕК Франс Тимерманс хората може и да започнат да предпочитат чешмяната вода, в случай, че е доста по-евтина и когато са наясно, че тя не е опасна за здравето им.Един от принципите на европейския стълб на социалните права, който правителствените и държавните ръководители единодушно подкрепиха по време на срещата на върха в Гьотеборг, гласи гражданите на съюза да има право на достъп до основни услуги с добро качество, в това число и водоснабдяване.ЕК констатира, че повечето граждани на ЕС разполагат с много добър достъп до, което се дължи на съществуващото от много години законодателството на ЕС, което защитава европейците и гарантира достъпа им до висококачествена питейна вода.Законодателството, което ЕК предлага сега, цели това високо качество да се запази в дългосрочен план. Правилата, по отношение на които Комисията предлага актуализация, ще повишат качеството на водата и безопасността ѝ.Новите правила ще изискват от държавите членки да подобрят достъпа до услугата за всички, най-вече за уязвимите и маргинализираните групи, чийто достъп до питейна вода е затруднен.Благодарение на друга важна промяна в законодателството обществеността ще разполага с разбираема и удобна за ползване онлайн информация за качеството на питейната вода и за водоснабдителната система в съответния регион, с което се очаква да се повиши доверието в качеството на чешмяната вода.", "date": "2018.02.01", "title": "ЕК иска да върне доверието към чешмяната вода"}
{"url": "https://news.bg/world/ilan-mask-prodade-ognepraskachki-za-10-mln-dolara.html", "text": "Илън Мъск продаде огнепръскачки за 10 млн. долара, съобщава \"Ройтерс\". Човекът зад компанията за производство на електрически автомобили  и космическата компания - Илън Мъск - продаде всички 20 хил. огнепръскачки, произведени от  за събиране на средства. Преди това Мъск продаде 50 хил. бейзболни шапки на компанията.Последната схема за набиране на средства идва във време, когато финансовите анализатори и инвеститори в Тесла се чудят дали Мъск ще трябва да търси още милиарди долари за финансирането на електрическия производител на автомобили, тъй като се бори да изпълни обещанията си за производство.\"Когато се случи апокалипсисът на зомбита, ще се радвате, че сте закупили огнестрелно оръдие\", публикува в профила си в Twitter Илън Мъск. \"Работи срещу орди от немъртви или ви връщаме парите обратно!\" е друг негов пост.Всяка огнепръскачка ще пристигне при получателя си с безплатен пожарогасител и купувачите трябва да се съгласят с определени условия, преди да получат устройството през пролетта.", "date": "2018.02.01", "title": "Илън Мъск продаде огнепръскачки за 10 млн. долара"}
{"url": "https://news.bg/world/blizo-dvoyno-po-malko-bezhantsi-pristignali-v-es-prez-2017-g.html", "text": "Бежанската агенция на ЕС съобщи, че броят на потърсилите международна закрила в Европа през 2017 г. е спаднал с почти наполовина през последната година и повечето бежанци са сирийци, информира АП.От Европейската служба за подкрепа в областта на убежището (EASO) поясниха, че 706 913 души са потърсили убежище в ЕС, Норвегия и Швейцария през 2017 г., което е 43% по-малко от 2016 г.За втора поредна година се регистрира спад, след като през 2015 г. в Европа пристигнаха повече от 1 милион души, предимно сирийци.Повече от 98 000 сирийци и над 40 000 от Ирак, Афганистан и Нигерия са потърсили убежище в ЕС през 2017 г.EASO обяви, че около 40% от молбите през изминалата година са одобрени.", "date": "2018.02.01", "title": "Близо двойно по-малко бежанци пристигнали в ЕС през 2017 г. "}
{"url": "https://news.bg/int-politics/shveytsariya-udari-gazprombank.html", "text": "Пазарният регулатор на Швейцария обяви, че е забранил на представителството на руската банка \"Газпромбанк\" в алпийската република да придобива нови частни клиенти заради опасения за пране на пари за период от 10 години, което е станало ясно от изтеклите \"Досиета Панама\", съобщава \"Асошиейтед прес\".Това решение бележи първия път, в който швейцарският пазарен регулатор FINMA конкретно идентифицира каквато и да е компания за нередности след изтичането на \"Досиетата Панама\", които разкриха укриването на данъци в световен мащаб, включително от членове на приближения кръг на руския президент Владимир Путин.От FINMA заявиха, че са станали ясни \"сериозни недостатъци в процесите срещу прането на пари\" по отношение на частните клиенти на \"Газпромбанк\" в Швейцария.Според регулатора банката не е успяла да извърши \"адекватни икономически разяснения за бизнес отношенията и сделките с повишен риск от пране на пари\".От FINMA допълниха, че са разследвали 30 банки след разкритията на \"Досиетата Панама\". \"Газпромбанк\" е била единствената, която е санкционирана.", "date": "2018.02.01", "title": "Швейцария удари \"Газпромбанк\""}
