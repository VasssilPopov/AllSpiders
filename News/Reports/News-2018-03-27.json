{"url": "https://news.bg/bulgaria/reka-veleka-zalya-patya-ahtopol-sinemorets.html", "text": "Временно е ограничено движението по път III-9901 Ахтопол - Синеморец от км 17+850 до км 18+000 поради наводнен пътен участък от покачване на нивото на река Велека.Ограничаването на движението по пътя е с превантивна цел. Трафикът по този път не е интензивен особено в тъмната част на денонощието.Екипи следят състоянието на реката.", "date": "2018.03.27", "title": "Река Велека заля пътя Ахтопол - Синеморец"}
{"url": "https://news.bg/world/nato-ekspulsira-sedem-ruski-diplomati.html", "text": "НАТО взе решение да експулсира седем руски дипломати.Това съобщи генералният секретар на алианса Йенс Столтенберг, цитиран от АФП, \"Ройтерс\" и други агенции.Освен това НАТО отказва да издаде акредитации на други трима.Така общият състав на руската мисия в Брюксел е сведен до максимум 20 служители от 30.Изпраща много ясно послание на Русия, че това си има цена, каза Столтенберг.Той добави, че решението има за цел да покаже на правителството на Владимир Путин, че \"това си има цена и последствия за неприемливото и опасно поведение\".Според него Русия не е отговорила конструктивно на това, което се случи в Солсбъри.\"\", продължи Столтенберг.\"\", уточни генералният секретар.По-рано днес алиансът обяви, че ще наложи мерки на Русия във връзка със случая \"Скрипал\".Повече от 25 държави решиха да обявят за персона нон грата над 140 руски дипломати. Днес Ирландия обяви, че гони един руски дипломат. ", "date": "2018.03.27", "title": "НАТО експулсира седем руски дипломати"}
{"url": "https://news.bg/world/slon-v-indiya-pushi.html", "text": "Азиатски слон е заснет да пуши в гората, съобщи \"Гардиън\". Животното е снимано като от устата му излиза дим, приличащ на цигарен.Кадрите объркали експертите по дивата природа, защото подобно поведени никога преди не е било наблюдавано. Слонът е заснет в природния парк \"Нагарахол\", който се намира в Южна Индия.Видеото продължава 48 секунди и показва как слонът вдига с хобота си нещо от земята и го поставя в устата си, а след това издиша дим.Видеото е заснето през април 2016 г., но едва сега е публикувано онлайн.Предполага се, че слонът е приел вид въглища в устата си. Учен в програмата за опазване на дивата природа обяснява, че въглищата имат свойства да убиват някой от вредните бактерии и могат да имат лечебен ефект върху животното.Дървените въглища пък са слабително и се намират в изобилие в горите след горски пожари, мълнии или контролирани изгаряния. Въпреки, че слоновете не са наблюдавани преди това да показват подобно поведение, е известно, че пепелта е използвана от животните за самолечение.Индия е дом на повече от 27 000 азиатски слона, които представляват около 60% от световното население, според преброяване от 2017 г. Броят им е с 10% по-нисък от преброяването на населението през 2012 г., но правителството приписва спада на по-точните методи за отчитане.", "date": "2018.03.27", "title": "Слон в Индия пуши"}
{"url": "https://news.bg/world/varufakis-razpadaneto-na-makedoniya-shte-dovede-do-velika-albaniya.html", "text": "Разпадането на Македония ще доведе до Велика Албания. Това предупреди бившият финансов министър на Гърция Янис Варуфакис, цитиран от Top Channel.По време на представяне на новата си партия \"Движение за демокрация в Европа 2025\" (DiEM25) Варуфакис подчерта, че спорът между Македония и Гърция за името е свързан със създаването на Велика Албания.\"\", подчерта той.Варуфакис поясни, че има въоръжени албанци в Тетово, които са готови да разделят Македония с логиката за Велика Албания. Това, според гръцкия политик, би било заплаха за националните интереси на Гърция.", "date": "2018.03.27", "title": "Варуфакис: Разпадането на Македония ще доведе до Велика Албания"}
{"url": "https://news.bg/tourism/nomerirat-turisticheskite-obekti.html", "text": "Предвижда се създаване на идентификационен номер за всеки туристически обект - всяко място за настаняване и заведение за хранене и развлечение ще имат свой собствен уникален номер. Това обяви министърът на туризма Николина Ангелкова на първото заседание на Обществения съвет към министъра на туризма.По този начин ще се извърши единна класификация на туристическите обекти, ще спомогне по-доброто функциониране на Единната система за туристическа информация - ЕСТИ и ще бъдат елиминирани възможностите за дублажи с еднакви имена на обекти.В Обществения съвет влизат представители на туристическия бранш, на научните среди и на организациите в туризма. На първото заседание на съвета присъстват близо 60 души. Идентификационният номер за обектите ще бъде въведен чрез промени в Закона за туризма, които се подготвят в момента.В Закона за изменение и допълнение на Закона за туризма ще бъдат включени и важните текстове, свързани с определяне на статута на националните курорти, коментира Ангелкова. Според нея, регламентацията ще спомогне за решаване на проблемите с финансирането, благоустрояването и поддържането и управлението на туристическата инфраструктура в тях.Ангелкова допълва, че ще продължат засилените проверки на работата на туроператорите и туристическите агенти и затова според нея е важно министерството да има повече правомощия в последващия административен контрол.За Ангелкова това може да стане със създаване на инспекторат към министерството, за да могат да се правят своевременни проверки на обектите, без да се чакат сигнали едва когато ситуацията стане нетърпима, уточнява министърът.Като пример, тя посочва хотелът в Чифлика с падащи тавани и влага, в който туристите са настанявани и в мазето. Контролът за спазване правата на потребителите и в бъдеще ще продължи да се извършва от Комисията за защита на потребителите, обясни Ангелкова.\"Очакваме с измененията на Закона за туризма да се създаде и механизъм за обединяване на туристическия бранш и развитие на устойчив и екологосъобразен планински и ски туризъм. В новите текстове ще бъдат включени и решенията на експертните групи, които работят по проекта от повече от година\", декларира Ангелкова.Тя съобщи, че окончателното предложение за Закона за изменение и допълнение (ЗИД) на Закона за туризма ще бъде качено на официалната страница на министерството до 2 седмици. След това той ще подлежи на едномесечно обществено обсъждане, в този период всички заинтересовани страни ще могат да изпращат мнения и предложения.Министър Ангелкова представи пред Обществения съвет основните промени, които експертите подготвят в Наредбата за изискванията към местата за настаняване и заведенията за хранене и развлечения. В унисон с приоритета на правителството за намаляване на административната тежест пред бизнеса ще има съществено облекчаване в някои изисквания.Планира се вече да няма специално условие за кубатура на стаите в четиризвездните и петзвездните хотели, остават правилата за определена големина на помещенията, но като квадратура, стана ясно по време на съвета.Възможно е да отпадне и задължението да има непременно климатик в стаите на планинските хотели, вероятно ще може висококатегорийните хотели да избират дали да имат бюро за обмяна на валута или не, обясниха експертите от Министерството на туризма.Промените обаче ще бъдат обсъдени с бранша. Представителите му ще имат възможност да посочат текстове, които сега не работят и трябва да бъдат променени. \"За мен обаче на първо място е важно качеството на туристическия продукт. Така че при преоценка на досегашните изисквания ще останат тези, които гарантират доброто обслужване на клиента\", коментира Ангелкова.Тя допълни, че се работи активно за пряка връзка между бизнеса и образованието, наемането на работници от трети страни е изход, но само временно решение.", "date": "2018.03.27", "title": "Номерират туристическите обекти"}
{"url": "https://news.bg/world/belgrad-politsaite-v-kosovo-vikaha-allah-akbar.html", "text": "Полицаите в Косово \"викаха Аллах акбар\".Това заяви в Белград Марко Джурич, ръководител на сръбската служба за Косово и Метохия и главен преговарящ на Сърбия, цитиран от B92 и ТАНЮГ.Джурич за първи път говори публично след арестуването му в Косово в понеделник за незаконно влизане на територията.Вчера Косово обяви, че няма да пусне сръбски политици в северната част на страната.Терористи, облечени в униформи на специалните полицейски части в несъществуващата държава Косово, поискаха да покажат, че могат да окупират Северно Косово, обяви сръбският президент Александър Вучич, който коментира възникналото напрежение.\"Вчера албански терористи се опитаха да окупират Северно Косово по брутален начин, прибягвайки до насилие и терор\", оплака се Джурич.Той заяви, че е горд със сърбите, които \"се защитиха, използвайки методите на Ганди\".\"За мен това не бяха служители на полицията\", каза Джурич по адрес на косовските полицаи, които го арестуваха. Той ги определи като \"банда терористи\", изпратени срещу \"невъоръжени хора\".Сръбският политик се оплака, че е бил \"влачен като куче\", за да го унижат, за да унижат Сърбия и сръбската нация., разказа Джурич.Преди срещата с медиите той разговаря с президента Вучич.", "date": "2018.03.27", "title": "Белград: Полицаите в Косово викаха Аллах акбар"}
{"url": "https://news.bg/int-politics/moldova-goni-3-ma-ruski-diplomati.html", "text": "Молдова поиска от трима руски дипломати да напуснат страната в рамките на седем дни, в израз на солидарност с Великобритания след отравянето на бившия руски шпионин, съобщава молдовското външно министерство на своя уебсайт и цитирано от \"Спутник\".\"Решението на властите на Република Молдова е солидарност с Обединеното кралство Великобритания и Северна Ирландия и вследствие на заключенията на Европейския съвет от 23-24 март 2018 г., който характеризира атаката в Солсбъри като заплаха за колективната сигурност и международното право\", се казва в изявление на министерството.Подобни ходове са предприети от 16 страни от Европейския съюз, както и от САЩ, Канада, Норвегия, Украйна и няколко други страни.Този ход обаче е притеснителен за президента на страната Игор Додон. \"Аз съм изключително възмутен от решението на молдовското правителство да експулсирам трима руски дипломати, категорично осъждам тази провокация срещу Русия\", коментира той. Додон допълва от Фейсбук, че \"Молдова няма съюзнически ангажименти към Обединеното кралство и други членове на НАТО, за да предприеме такива стъпки, като използва принципа на солидарност\".", "date": "2018.03.27", "title": "Молдова гони 3-ма руски дипломати"}
{"url": "https://news.bg/politics/komisiyata-za-chez-privikva-borisov-v-parlamenta.html", "text": "Комисията за ЧЕЗ вика премиерът Бойко Борисов да обясни за намерението си да участва в купуването на активите на компанията. Това стана ясно след няколкочасово заседание, на което информация бе докладвана от ДАНС.Председателят Жельо Бойчев изпраща писмо с покана за участие на министър-председателя. Борисов трябвало да каже от къде държавата ще задели пари, за да участва с дял в ЕРП-то. Иначе днес службите предоставили допълнителна информация за сделката.Продължили да работят по нея, а и проверката все още продължава, стана ясно от думите му. Комисията ще отправи още питания към службите с оглед разясняване на ситуацията.Остава неясен източникът на средства, с които ще бъде закупен ЧЕЗ към момента, доколкото сделката не е приключила, обясни социалистът. Към момента няма финансиране, има намерение за финансиране, поясни той. На следващото заседание ще се отчитат и от КЕВР за сделката.Припомняме,  миналата седмица със спор какви да бъдат правилата за гласуване и взаимни обвинения за това кой колко работи.Припомняме, на 14 март, повече от две седмици след избухването на скандала с продажбата на ЧЕЗ, депутатите единодушно гласуваха създаването на , която. Предложението бе на левицата. Комисията се състави на паритетен принцип с по двама депутати от парламентарна група (ПГ).Развитие по сделката и дали държавата ще може отново да се включи в дружеството се очаква да има в края на месеца. Управителят на дружеството, определено за купувач - Гинка Върбакова проведе разговори с ЧЕЗ в Прага. От , че процедурите по вече сключения с \"Инерком\" договор продължават.Припомняме, на 22 февруари 2018 г. стана ясно, че чешката ЧЕЗ е одобрила .Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.", "date": "2018.03.27", "title": "Комисията за ЧЕЗ привиква Борисов в парламента"}
{"url": "https://news.bg/world/britanski-ministar-nareche-asandzh-neshtasten-malak-chervey.html", "text": "Британски министър нарече Джулиан Асандж \"нещастен малък червей\", след като основателят на \"Уикилийкс\", който е блокиран в посолството на Еквадор в Лондон, постави под въпрос отговора на правителството по случая \"Скрипал\", съобщава АФП.Голямо съжаление, че Джулиан Асандж остава в еквадорското посолство, отговори на въпрос пред депутатите в Камарата на общините Алън Дънкан - държавният министър за Европа и Америка в МВнР на Великобритания.Още по-голямо съжаление, след като миналата вечер той писа в \"Туитър\" срещу правителството във връзка с атаката в Солсбъри, поясни той.\"\", атакува Дънкан.Асандж е в посолството от 2012 г., след като британски съдия реши, че трябва да бъде екстрадиран в Швеция по обвинения в сексуален тормоз и изнасилване в скандинавската страна.Но през миналата година Швеция сне обвиненията срещу Асандж.Вчера той използва \"Туитър\", за да постави под въпрос решението на Великобритания да обвини Русия за отравянето на Сергей Скрипал и дъщеря му в Солсбъри на 4 март.", "date": "2018.03.27", "title": "Британски министър нарече Асандж „нещастен малък червей”"}
{"url": "https://news.bg/crime/obsazhdat-obuchenieto-na-badeshtite-sluzhiteli-v-evroprokuraturata.html", "text": "Разработването на системата на Европейската прокуратура за управление на делата е обсъдена на международна конференция от програмата на Българското председателство на Съвета на Европейския съюз, посветена на създаването на новата Служба.Директорът на Националния институт на правосъдието Миглена Тачева очертава конкретни решения, свързани с обучението на бъдещите служители на Службата на европейския прокуратура и практикуващите магистрати. А представителите на Европейската мрежа за съдебно обучение и Агенцията на ЕС за обучение в областта на правоприлагането дадоха примери за добри практики във връзка с тази форма на обучение.Участници от Австрия и Естония представиха функционалните характеристики на своите национални системи за управление на делата, които позволяват на правоприлагащите органи да обменят информация по хода и същността на производствата.На дискусия е поставен и въпросът относно сътрудничество на европейската прокуратура с другите агенции на ЕС, като ОЛАФ, Евроюст и Европол. Акцентира се върху необходимостта от осигуряване на добър информационен обмен между тях и избягване на дублирането на функциите им.", "date": "2018.03.27", "title": "Обсъждат обучението на бъдещите служители в европрокуратурата"}
{"url": "https://news.bg/society/myuftiystvoto-se-sabra-zaradi-dumi-na-prokurora-po-deloto-sreshtu-13-te-imami.html", "text": "От Мюсюлманското изповедание в Република България обявиха, че свикват извънредно събрание на Висшия Мюсюлмански съвет. Повод за него са публичните изявления на прокурор Недялка Попова - Главен обвинител по делото за 13 имама в Пазарджик.\"Нейните думи се окачествяват от Мюсюлманското изповедание като подстрекаване и престъпление от омраза срещу всички мюсюлмани в България. Висшият Мюсюлмански съвет ще излезе с остра позиция като ще сезира заинтересованите български държавни и Европейски институции\", пишат от мюфтийството.Повод за тяхното извънредно събрание са думите на прокурор Недялка Попова, която алармира, че с увеличаването на броя на мюсюлманите в България и достигането им до 30% държавата ще бъде застрашена.В интервю за пловдивския сайт Трафикнюз, прокурор Попова, която е наблюдаващ обвинител по делото срещу 13-те имами от неговото начало предупреждава за опасни тенденции в българското общество.\"Когато стане 30%, държавата ни вече е застрашена. Те (мюсюлманите - б.р.) са монолитна маса, лесно се манипулира и на избори. Те са почти като военизирана структура. Като им се каже отивайте и гласувайте, те отиват. Докато ние, с нашите демократични правила, сме много по-свободни. Понякога толкова, че се отива в безотговорност. И ще дойде време, когато ще видим как в парламента повече от 50% са от друга религия, президентът ни ще стане от друга религия, министър-председателят, кметът ни ще е от друга религия. Знаете ли колко още много кметове има в стара християнска Европа с друга религия? И тези християнски европейски ценности, които сме приели, мислите ли, че ще ги отстоим? И тогава точно това, което най-ценим в себе си, точно това ще ни убие. Ето това е сигнал към здравомислещите хора\", заявява Попова пред изданието.Според нея е необходимо да бъде даден сигнал към обществото, че има  явление в България, за което не бива да се мълчи, защото е опасно. Увеличаването на мюсюлманите може да стане и със завръщането на мюсюлманите от чужбина и с пристигането на мигранти в страната ни, става ясно от думите на юриста.Засега ние действаме само по законен път. Ще стане лошо, когато се излезе от закона, предупреждава тя.Запитана дали държавата ни е застрашена, тя отговаря, че в последните 10-15 години в България има тревожна тенденция.\"Разполагам с достатъчно материал и доказателства така, че да отстоявам тази теза в съда. И щом като отстоявам тезата от 2010 година до тази година по две такива дела, значи съм убедена, че тези случаи е трябвало да влезнат в съда, да бъдат разгледани и тези хора трябва да носят някаква отговорност, та дори да е само административно наказателна\", заяви прокурор Попова.Припомняме, делото срещу 13-те имами започна на 6 октомври 2010 г. то е за проповядване на антидемократична идеология и религиозна омраза. Неговото приключване и до сега е много проблемно. След дни изтича давностният срок и то може да приключи служебно. По този начин могат да отпаднат и обвиненията срещу имамите в проповядване на радикализъм и религиозна омраза.На 7 декември 2017 г. основният обвиняем - Ахмед Муса, бе освободен от ареста. След като срещу Муса бяха повдигнати , религиозна омраза и идеите на \"Ислямска държава\" и след като имамът прекара 3 години в ареста, вчера неговият защитник представи бележка, че неговата гаранция е платена.. След като съдията по делото направи справка за платената гаранция, беше наредено белезниците на Муса да бъдат свалени и съдебната охрана да се отдръпне от подсъдимия. Парите за гаранцията на обвинения са били събрани в джамията в Пазарджик от близки и съидейници на Муса.", "date": "2018.03.27", "title": "Мюфтийството се събра заради думи на прокурора по делото срещу 13-те имами"}
{"url": "https://news.bg/world/sarbite-napusnaha-upravlyavashtata-koalitsiya-v-kosovo.html", "text": "Партията, представляваща сръбското малцинство в Косово, напусна правителствената коалиция, съобщават \"Ройтерс\" и АФП.Тя протестира във връзка с \"атаките срещу народа и представителите на Сърбия\" на косовските власти.Припомняме, вчера Косово обяви, че няма да пусне сръбски политици в северната част на страната. Марко Джурич, ръководител на сръбската служба за Косово и Метохия и главен преговарящ на Сърбия, беше задържан от косовските власти. Той разкри, че полицаите са викали Аллах акбар. Полицията също използва сълзотворен газ срещу сръбски демонстранти.Партията на сръбското малцинство Сръбска листа държеше три министерски позиции и имаше вицепремиер в кабинета. Всички четирима подадоха оставка. Премиерът на Косово Рамуш Харадинай ги призова да преосмислят решението си.Шефът на ЕС за външната политика Федерика Могерини заяви, че днес ще посети Белград. Тя призова за спокойствие и продължаване на диалога между Белград и Прищина.\"\", каза лидерът на партията Горан Ракич. Той направи коментара след среща със сръбския президент Александър Вучич в Белград.Ако десетимата депутати от Сръбска листа се оттеглят, правителството ще изгуби парламентарното си мнозинство, макар че премиерът не изключва предсрочни избори.\"\", изтъкна Харадинай.", "date": "2018.03.27", "title": "Сърбите напуснаха управляващата коалиция в Косово"}
{"url": "https://news.bg/politics/novoto-rayonirane-i-spored-iziskvaniyata-na-es-za-broy-naselenie.html", "text": "Съобразяват новото статистическо райониране на страната както с правителствената политика за развитие на регионите, така и с изискванията на ЕС за броя население, което ще се възползва от бъдещите европейски програми след 2020 г. Това стана ясно от думите на заместник -министърът на регионалното развитие и благоустройството Деница Николова, която участва в провеждащото се днес в Габрово заседание на Регионалния съвет за развитие на Северен централен район.Зам.-министър Николова обясни, че новият подход за регионална политика, ще претърпи пълна промяна, за да се минимизират наличните дисбаланси.Според анализите подобни тенденции има не само в България, но и в целия ЕС. Основната причина за това е европейското финансиране, което се насочва основно в големите центрове, посочи заместник-регионалният министър.Тя заяви, че в следващия програмен период се залагат мерки за по-децентрализиран подход на принципа на интегрирани инвестиции, обхващащи определена територия. Това ще позволи да има по-комплексно решаване на проблемите, спрямо ресурсите на всеки специфичен регион, неговите природни и икономически дадености.\"Бъдещият програмен период на ЕС ще бъде фокусиран повече върху интегрирани териториални инвестиции, за сметка на секторните политики\", обясни Николова.Очаква се и обновяване и на стратегическите документи за регионално планиране. \"Към момента съществуват 370 стратегически документи за регионално развитие, с които не може да се формира цялостна политика, камо ли да се изпълнява и реално прилага\", даде пример Николова. По думите й планираните промени в това отношение предвиждат и създаването на нови регионални структури, които ще предопределят възможностите за бъдеще инвестиционни и комплексни проекти за решаване на конкретни проблеми в регионите.Трите варианта за ново райониране на страната представи зам.-министър Деница Николова. Тя коментира силните и слабите страни на тези варианти и подчерта, че нито един вариант не предвижда закриване на общини, областни администрации или премахване на услуги.\"Подходът ни е за интегрирани инвестиции в районите, спрямо природните и географски дадености в тях, ползвайки изградените връзки и партньорства. Стремим се да приемем най-устойчивия модел, който да позволи по-добро развитие в бъдеще, отчитайки всички макроикономически и демографски показатели\", обясни Николова.Според заместник-министъра вариантът, предвиждащ разделянето на страната на четири статистически района би бил най-добър за развитието на Габрово и страната като цяло. Този вариант залага на териториалните особености и е най-подкрепян при обществените обсъждания.\"Т.нар. вариант 2 предвижда Северна България да се обособи в един регион по поречието на река Дунав. Така ще има възможност да се ползват потенциалите на реката и Стара планина. Има хомогенност между областите, възможност за развитие на общи партньорски проекти\", коментира Николова. Вариантът предвижда и обособяване на Черноморски регион, където ще се ползва потенциалът за развитие чрез програмите за морско териториално планиране. \"Излизането на София, каквото предложение има, ще доведе до наличие на моноцентричен район, а ние търсим полицентричен модел на развитие на страната\", каза още заместник-министърът.В рамките на заседанието беше дадено предложение да се изключи област Благоевград от Югозападния и да се включи в Тракийско-родопския район. \"Има аргументи за това, защото все пак Благоевград споделя южната граница с останалите области на юг, но така ще се прекъснат връзките между Благоевград и Западна България от гледна точка на транспортен коридор 4 по АМ \"Струма\" и няма да се ползват потенциалите за финансиране на връзките север-юг\", изтъкна заместник-регионалният министър.Дискусията бе водена от областния управител на Габрово Невена Петкова и кмета на Община Габрово Таня Христова в присъствието на народни представители, кметове на общини, областни управители, представители на министерства и др.", "date": "2018.03.27", "title": "Новото райониране - и според изискванията на ЕС за брой население"}
{"url": "https://news.bg/world/pravitelstvoto-na-chehiya-odobri-predlozhenie-sreshtu-chekzit.html", "text": "Правителството на малцинството на чешкия премиер Андрей Бабиш одобри законопроект за националните референдуми, който поставя високи изисквания за допитванията до народа и изключва международните споразумения, създавайки гаранции срещу възможни призиви за излизане на Чехия от Европейския съюз, информира \"Ройтерс\".След като изгуби вот на доверие през януари, Бабиш среща пречки при опитите си да получи подкрепа от партиите, за да продължи да управлява. Временният кабинет одобри предложение на потенциалния коалиционен партньор в лицето на социалдемократите.Според предложението най-малко 850 000 подписа ще са необходими, за да се организира национален референдум. За да се одобри всяка мярка, ще е необходима подкрепата на повече от половината от имащите право на глас в страната, написа Бабиш в \"Туитър\".Предложението влиза в парламента.Социалдемократите с изненадващ резултат на парламентарните избори през октомври 2017. Партията призовава за пряка демокрация и настоява да се приеме законодателство за референдумите.Преди тя преговаряше с партията на Бабиш ANO за възможна коалиция.", "date": "2018.03.27", "title": "Правителството на Чехия одобри предложение срещу Чекзит"}
{"url": "https://news.bg/crime/vks-varna-na-apelativniya-sad-deloto-za-ubiystvo-v-pernishka-mehana.html", "text": "Магистратите от Върховния касационен съд (ВКС) върнаха на Софийския апелативен съд (САС) делото срещу Артур Мхоян за умишлено убийство в Перник, съобщиха от ВКС.Решението не подлежи на обжалване.Делото пред ВКС е образувано по жалба на подсъдимия Артур Мхоян. Той обжалва решение от 12 юли 2017 г. на САС. В това решение изцяло е потвърдена присъдата по н.о.х.д. № 369/2015 г. на Окръжен съд - Перник.С присъдата подсъдимият е признат за виновен в това, че на 01 февруари 2015 г. в Перник, в механа \"Стотинката\", умишлено е умъртвил Драгомир Славчев. За това е осъден на 15 г. затвор при първоначален строг режим. Той е осъден да заплати на частния обвинител и граждански ищец Антоанета Методиева сумата от 25 000 лева. Парите са обезщетение за причинените в резултат от престъплението неимуществени вреди.Съдебният състав на ВКС приема, че касационната жалба е основателна. По мнението им апелативният съд, макар да е провел въззивно съдебно следствие за изясняване на важни обстоятелства за правилното решаване на делото, предприетите от него мерки не са били достатъчни за разкриване на обективната истина. С това съдът е допуснал нарушение на чл. 13 и чл. 14 от НПК.Основният спор по делото е дали инкриминираната вечер пострадалият Драгомир Славчев е носел със себе си нож, с който е нападнал подсъдимия. От разрешаването на този спор пряко зависи правилното приложение на материалния закон, приема тричленният състав на ВКС.По време на извършване на убийството на Славчев са присъствали две свидетелки. Обстоятелството, че едната свидетелка е съпругата на подсъдимия, а другата - жената, с която жертвата е живеела на съпружески начала, конституирана в качеството на граждански ищец и частен обвинител, обяснява наличието на противоречия в показанията им по отношение на редица факти, включително и относно притежанието на инкриминирания нож.\"Именно поради възможността страните в процеса да бъдат заинтересовани от изхода на делото, депозираните от тях изявления подлежат на внимателна преценка, съпоставка с останалите доказателства и проверка чрез други доказателствени средства\", категорични са съдиите от ВКС.В мотивите си за връщане на делото върховните съдии пишат, че след като фаталната вечер на масата освен свидетелите Методиева и Райков, са присъствали и други лица - Кристиян Милчов, Симеон Миланов и Михаил Андонов, въззивната инстанция е следвало да ги разпита. Според ВКС това е било абсолютно необходимо.Провеждането на непосредствен разпит на тези свидетели, освен че ще допринесе за проверка на показанията на другите свидетели, би внесло яснота и по спорния факт, а именно - чия собственост е инкриминираният нож.Върховните съдии искат от апелативните си коледи да разберат дали, за да се излезе от заведението \"Стотинката\", се минава покрай мястото, където е намерен този нож, който е веществено доказателство. Има противоречива доказателствена информация за този факт.", "date": "2018.03.27", "title": "ВКС върна на апелативния съд делото за убийство в пернишка механа"}
{"url": "https://news.bg/world/kitayskata-kosmicheska-stantsiya-shte-padne-okolo-1-april.html", "text": "Неконтролируемата китайска космическа станция \"Тиенгун\" 1 ще падне на земята около 1 април.Тази прогноза изрази Европейската космическа агенция, цитирана от АФП.През миналата година беше съобщено, че има вероятност отломки от китайската космическа станция \"Тиенгун\" 1 да паднат в България. 8,5-тонната станция се разпада в орбита от март 2016 г.Предимно ще изгори заради екстремната горещина, породена от преминаването с висока скорост през атмосферата, се казва в съобщение на агенцията.Някои от отломките вероятно ще паднат в океана, а други на земята, но вероятността да ранят хора е изключително малка, каза представител на агенцията. Той поясни, че през последните 60 г. на космически полети близо 6000 обекта, включително сателити и части от ракети, са влезли в атмосферата и са паднали на земята. Повече от 90% от този космически отпадъци тежат около 100 килограма.Само при един случай отломка е ударила човек, който обаче не е пострадал.Шансът космически отпадък да удари човек е едно към 1,2 трилиона.Китайската станция беше изпратена в орбита през септември 2011 г. Тя е първата космическа станция на Китай.\"Тиенгун\" 1 в момента е на 207,7 километра от Земята.Държавната медия \"Синхуа\" съобщава, че космическата лаборатория \"\".Повече от 5000 ракети са изстреляни от 1957 г. 7 500 сателита са изпратени в орбита, като 4 300 все още са на позиция.Според САЩ 23 000 отломки се движат в орбитата на Земята със скорост от 28 000 километра в час.", "date": "2018.03.27", "title": "Китайската космическа станция ще падне около 1 април"}
{"url": "https://news.bg/crime/otkriha-tyaloto-na-biznesmen-po-patya-za-pamporovo.html", "text": "Откриха тялото на софийски бизнесмен край Нареченски бани, съобщи Нова телевизия. Тялото му е било открито с много прорезни рани в микроязовир по пътя за Пампорово.Съдружникът на жертвата, известен като Севдалин Тотото, както и неговият син са задържани. Съдружниците са имали крайпътно заведение. Предполага се, че са имали конфликт.", "date": "2018.03.27", "title": "Откриха тялото на бизнесмен по пътя за Пампорово"}
{"url": "https://news.bg/education/roditeli-gotovi-na-protest-v-zashtita-na-tues.html", "text": "За промени в Закона за предучилищното и училищното образование настояват от ТУЕС. Общественият съвет на Технологичното училище \"Електронни системи\" към Техническия университет - София (ТУЕС) настоява за законодателни промени, с които да се запази уникалният, авангарден модел на обучение на ИТ специалистите у нас.Родителите са готови да излязат на протест в защита на училището. Ще бъдат сигнализирани и всички европейски институции за случващото се с училището. Подписка в защита на образователния модел, разработван 30 години, направиха и журналистите, подкрепящи ТУЕС. Подписката в интернет #SaveTUES на адрес: Технологичното училище е единствената институция за подготовка на кадри от нов тип по авангардните технологии и стратегическите за страната направления.Училището е създадено като част от структурата на Техническия университет - София през 1988 г. Учебните план и програма са специфични и ежегодно се обновяват в съответствие с най-новите тенденции в сектора на Информационните технологии.Преподаватели в ТУЕС са академични преподаватели в Техническия университет, както и професионалисти от водещи ИТ фирми. Учениците имат право да ползват лабораториите на Техническия университет и завършват с дипломен проект, който се защитава пред академичен състав. На практика след завършване на училището те излизат готови IT специалисти, които започват работа срещу възнаграждение между 3 и 5 хиляди лева.Всъщност родителите алармират, че с писмо от страна на просветния министър Красимир Вълчев се прави опит да бъде подменен работодателя на ТУЕС от Техническия университет на Регионално управление на образование.\"Върху децата не може да се посяга. Готови сме за незабавен протест, ако не бъдем чути от министър Вълчев и г-жа Дамянова. Глухонеми са за нас - от шест месеца им пишем писма, че правят огромна грешка\", посочи Сотиров.Светослав Сотиров припомни, че на 23-ти март са внесли писмо директно до премиера Бойко Борисов с очакване за помощ и съдействие за спасяване на този авангарден образователен модел.По думите му, липсват обективни причини, анализи, които да покажат, че този модел, не трябва да бъде утвърждаван и запазван.Светослав Сотиров коментира още, че с действията си МОН може да убие едно от най-успешните училища в България. Модел, граден 30 години, който предвижда интегриране на висшето със средното образование.\"МОН завоалирано изважда училището от структурата на Техническия университет - като подменя работодателите с РИО\", коментира той. Така на практика с промяната на работодателя МОН убива напълно академичния дух в училището.В момента в училището учат 530 ученици, които са се борили, за да влязат, тъй като това е четвъртото най-желано училище в София и първото най-желано технологично училище в столицата. По думите му е недопустимо децата, които са се борили, за да влязат в това училище утре да се събудят в квартално училище.Родителите са категорични, че организацията и управлението имат огромно значение за резултатите, които постига училището. Трудовите договори се подписват от ректора на Техническия университет. Техническият университет управлява обществените поръчки, свързани с училището, което гарантира високото качество и академичния дух в ТУЕС.От Асоциацията на завършилите ТУЕС напомнят, че до сега за 30 години са сменили двама директори, единият е продължаващ да действа и 25 министри на образованието.70 на брой ИТ фирми подкрепят каузата на училището.Образователният министър Красимир Вълчев коментира казуса сутринта: ", "date": "2018.03.27", "title": "Родители готови на протест в защита на ТУЕС"}
{"url": "https://news.bg/crime/gdbop-tarsi-korumpirani-danachni-v-sofiya-botevgrad-i-rila.html", "text": "Специализираната прокуратура и ГДБОП провеждат операция срещу корупционни престъпления. Операцията се провежда в градовете София, Ботевград и Рила. Разследването, ръководено от Специализираната прокуратура, е срещу организирана престъпна група, която се състои от служители на НАП.В момента се извършват действия по претърсване и изземване в служебни помещения и жилища.", "date": "2018.03.27", "title": "ГДБОП търси корумпирани данъчни в София, Ботевград и Рила"}
{"url": "https://news.bg/education/stipendii-za-nad-27-mln-lv-sa-polucheni-ot-41-hil-studenti-u-nas.html", "text": "Общо 41 501 студенти получават европейски стипендии за успех и за специални постижения от 2016 г. На младежите са разпределени над 27 млн. лв., съобщи заместник-министърът на образованието и науката д-р Петър Николов при отчитането на резултатите от проект \"Студентски стипендии - фаза 1\". За изминалите четири академични семестъра 31 102 студенти са взели стипендия за успех. Парите се изплащат накуп за всичките пет месеца от семестъра. Месечната стойност на стипендията е 150 лв. 4380 от класираните са с максимален успех 6, а само 144 - с минималния 4,00. Средният успех за получаване на стипендията е отличен 5,45.Най-много стипендианти изучават \"Компютърни системи и технологии\" - 1114, \"Предучилищна и начална училищна педагогика\" - 988, \"Архитектура\" - 837, \"Ветеринарна медицина\" - 704, и \"Начална училищна педагогика и чужд език\" - 695. Над 1500 младежи са запазили добрия си успех и за получили стипендия и за четирите изминали семестъра, а други 3024 - за три от тях.От 2016 г. досега са предоставени 24 095 стипендии за специални постижения на 9399 студенти. Размерът им е 300 лв., а всеки младеж може да получава до три такива наведнъж. Средният успех за всички семестри е отличен 5,59, като 7931 от стипендиантите са с максимален 6. За четирите семестъра от изпълнението на проекта 4053 младежи са получили по една стипендия, 1790 - по две, а с три са били 1662. Общо 33 възпитаници на висшите училища в страната са взели максималния брой от 12 стипендии. Специалностите с най-голям брой класирани студенти са \"Медицина\" - 2092, \"Право\" - 1597, \"Финанси\" - 544, \"Медицинска сестра\" - 453, и \"Компютърни системи и технологии\" - 451.Проучване сред студентите и преподавателите в университетите за удовлетвореността и мотивацията за получаване на европейски средства показва, че 84,9% от младежите, получили стипендия се мотивират да постигат по-добри резултати при обучението си. 87,5% от студентите със стипендия за специални постижения също потвърждават, че са още по-амбицирани да се включват в научни проекти извън академичните занятия. Почти половината от преподавателите са на мнение, че европейските стипендии за специални постижения стимулират достатъчно младежите.74,2% от анкетираните студенти считат, че предоставянето на европейски стипендии в приоритетните специалности засилва интереса към тях. 2/3 от стипендиатите за успех и почти половината от тези със стипендии за специални постижения са изразходвали парите си за покриване на семестриални такси. Текущи разходи са покрили 41,7% от получилите стипендия за специални постижения и 33,4% от тези с отличен успех. Студентите често са ползвали средствата за учебници, помагала, както и за плащане на общежитията си.\"Ще се обсъдят различни възможности за подпомагане на студентите със средствата, предвидени за втората фаза, които са общо 13 млн. лв.\", коментира ръководителят на проект Пламен Славов. Той допълва, че студентите от приоритетните направления в университетите ще продължат да получават стипендии за успех, като парите ще бъдат осигурени от държавния бюджет. ", "date": "2018.03.27", "title": "Стипендии за над 27 млн. лв. са получени от 41 хил. студенти у нас"}
{"url": "https://news.bg/world/50-g-po-kasno-smartta-na-yuriy-gagarin-ostava-misteriya.html", "text": "Юрий Гагарин - съветският национален герой, превърнал се в първия човек в историята на човечеството, който лети в Космоса, загина при самолетна катастрофа преди 50 г., но подробностите около смъртта му остават забулени в мистерия, информира АФП.На 27 март 1968 г. в 10,18 часа Гагарин се подготвя за изпитателен полет с МиГ-15 на летище \"Чкаловски\" до Москва, си спомня колегата му Владимир Аксьонов.\"\", разказа 84-годишният пред агенцията.Но в крайна сметка полетът на Аксьонов е отменен. В 10,30 часа, когато се връща в базата си, Гагарин и вторият пилот Владимир Серьогин не отговарят на обажданията.В 14,50 часа екипаж на хеликоптер открива останки от самолета на 65 километра от летището. Тялото на Гагарин е открито на следващия ден. Тогава той е на 34 г.74-годишният Сергей Кравчински си спомня момента, когато е научил за смъртта на Гагарин. Тогава е бил млад космически инженер и в момента на новината е приключил клас по гимнастика.\"Ние чухме вик в коридора: \"Хора, Гагарин е мъртъв\", разказа той и добави: \"Беше шок, всички жени плачеха\".За първи път в съветската история е обявен ден на национален траур за гражданин на страната, който не е лидер на СССР.Инженери знаели, че Гагарин е тренирал с МиГ и че е имал проблеми с кацането. Когато чули заключенията на разследващата комисия, те останали объркани.Според официалната версия екипажът на самолета е трябвало да направи внезапна маневра заради \"промяна на ситуацията във въздуха\", което е довело до катастрофата.\"Докладът на официалната комисия, който е от 29 тома, не е публикуван никога\", заяви Александър Глушко, историк, който проучва съветската космическа индустрия.След смъртта на Гагарин в СССР се появяват различни слухове и конспиративни теории, включително, че е убит от Кремъл, бил е пиян по време на полета и че е отвлечен от извънземни.През 2011 г. Русия отбеляза 50 г. от историческия полет на Гагарин през 1961 г. Тогава Кремъл разкри нова информация за смъртта му. В разсекретените документи се отбелязва, че \"една от вероятните причини\" за катастрофата е рязка маневра за избягване на метеорологичен балон, след което Гагарин и Серьогин изгубили контрол над самолета.\"\", уточни Глушко.Той вярва, че потайността около смъртта на Гагарин е, за да се прикрият \"пропуските в организацията и функционирането на съветския космически сектор\" - символ на мощта на СССР.Слуховете са много и продължават да се разпространяват и до днес заради липса на истината, добави той.Родителите ми винаги казваха, че Гагарин е умрял, защото е пиел, коментира Александър Володко, полицай в сибирския град Новокузнецк.Той каза пред АФП, че би искал \"истината най-накрая да бъде разкрита\". Володко лично вярва във версията на легендарния космонавт Алексей Леонов - осъществява първото излизане в открития Космос.Според Леонов, член на разследващата комисия през 1968 г., самолет \"Сухой\" е преминал на разстояние по-малко от 20 метра от самолета на Гагарин. Това е довело до завъртане на изтребителя и катастрофирането му.През юни 2017 г. 83-годишният Леонов потвърди версията: \"Видях разсекретен документ от разследването, който потвърждава това\". Леонов вярва, че комисията е покрила истината, за да защити пилота на самолета \"Сухой\", чието име той отказа да разкрие, но го описа като \"доста известен\" и сега е \"стар и болен\".\"\", изтъкна Леонов.Но докато официалните документи от разследването не бъдат разкрити, според Глушко, \"това твърдение е просто хипотеза\".", "date": "2018.03.27", "title": "50 г. по-късно смъртта на Юрий Гагарин остава мистерия"}
{"url": "https://news.bg/int-politics/evropa-imitira-dobri-otnosheniya-s-turtsiya.html", "text": "Черноморското крайбрежие на България предлага всичко, което европейският политически елит очаква от една добра среща на високо равнище: екзотично място, спиращи дъха гледки и (най-важното) бъчви с хубаво вино.Само обаче ако Реджеп Тайип Ердоган не беше присъствал. Това се подчертава в коментар на \"Политико\" за вчерашната среща между Европейския съюз и Турция във Варна.За висшите чиновници на ЕС, сприхавият лидер на Турция беше пословичната муха в супата по време на работната вечеря вчера с председателя на Европейския съвет Доналд Туск, председателя на Европейската комисия Жан-Клод Юнкер и българския премиер Бойко Борисов, чиято страна в момента е ротационен председател на ЕС.Вечерята, която се проведе в замък от 19 век, който някога е служил за лятна резиденция на българските царе, оправда ниските очаквания, които и двете страни имаха за нея.\"Това беше добра среща\", настоя Юнкер късно снощи, оплаквайки се от старите си болежки в слънчевия сплит, което го принуди да напусне работната среща с Ердоган в един момент. \"Разговаряхме напълно открито и искрено... Ще имаме, както имахме в миналото, много много срещи, които да ни дадат шанс да разрешим проблемите между Турция и Европа\", допълни председателят на ЕК.Късмет, изтъква изданието и подчертава, че истината е, че единственото нещо, за което Анкара и Европа са съгласни тези дни е, че не са съгласни по много въпроси. От разрушаването на демократичните институции на Турция след опита за преврат срещу Ердоган през 2016 г. до неотдавнашната офанзива срещу кюрдските сили в Сирия, лидерите на ЕС се опасяват, че Анкара се превърна по-скоро в дългосрочен проблем, отколкото партньор.И все пак двете страни остават ограничени от реалността, която е толкова остра, колкото и болката в корема на Юнкер: взаимна зависимост.Европа се нуждае от Турция, за да съхрани споразумението за мигрантите и бежанците, което е от решаващо значение за ограничаването на потока от сирийски бежанци към ЕС. Общността вече пое ангажимент да предостави 3 млрд. евро помощ на Турция за 3,5-те милиона бежанци, а е на път да даде още 3 млрд. евро за същата цел.Във време, в което популисти от Палермо до Стокхолм засилват позициите си заради проблема с миграцията, европейските лидери, особено германската канцлерка Ангела Меркел, искат Брюксел да стори всичко необходимо, за да запази споразумението.Това, което Ердоган получава от ЕС, може да бъде обобщено с една дума: оцеляване.Забравете подстрекателската реторика на Ердоган за Европа и антитурските \"терористи\", които Германия и други приютяват. Голата истина е, че Турция е почти напълно зависима от ЕС, за да не потъне икономиката ѝ.Нещо повече, около две трети от чуждите инвестиции в Турция са от ЕС. Междувременно турският корпоративен сектор е силно зависим от европейските инвеститори за финансирането на значителната си задлъжнялост, риск, наскоро подчертан от Международния валутен фонд.Просто казано, турската икономика ще потъне без Европа. Такава икономическа криза е единственото нещо, което всъщност би могло да събори от власт Ердоган в краткосрочен план.Европейците, особено Юнкер, с неохота предложиха сцена на Ердоган във Варна. Както и при последната им среща с турския президент, лидерите на ЕС настояха събирането да бъде наречено \"среща на лидерите\", а не среща на върха.Въпреки това Ердоган изглежда, че получи точно това, което искаше от упражнението. Преди да пристигне в България, той настоя, че \"членството в ЕС остава наша стратегическа цел\".Такива коментари, макар и напълно несъвместими с действията на Анкара през последните години, имат за цел да предложат на турските елити и финансовите пазари мъждукаща надежда, че въпреки неотдавнашните сътресения, страната остава ориентирана към Запада.Не разчитайте на това.", "date": "2018.03.27", "title": "Европа имитира добри отношения с Турция"}
{"url": "https://news.bg/economics/za-desetiletie-chuzhdestrannite-investitsii-u-nas-sa-nad-29-mlrd-evro.html", "text": "През последното десетилетие чуждестранните инвестиции у нас са над 29 млрд. евро. Това стана ясно от думите на зам.-министърът на икономиката Александър Манолев на Международната конференция \"IT Hub Connect 2018\", която се организира от Американската търговска камара в България и Индийско-българската бизнес камара.\"За последните 10 г. в страната ни бе създадена една много сериозна база, която ние трябва да надграждаме\", акцентира Манолев. Общо повече от 29 млрд. евро са инвестирани у нас за последното десетилетие, изтъкна зам.-министърът на икономиката. Устойчиво растат и вложенията в сектори на икономиката с висока добавена стойност.На първо място сред чуждестранните инвестиции се нарежда Холандия, с инвестирани 6 млрд. евро в икономиката ни. Тя е последвана от Австрия с близо 3 млрд. евро, Германия с над 2 млрд. евро и Гърция с 1,9 млрд. евро.\"Това обаче, което трябва да ни фокусира вниманието е каква е структурата на тези инвестиции и в кои сектори на икономиката ни се съсредоточават те\", категоричен бе Манолев.През 2017 г. инвестициите в преработващата промишленост са с дял от 33% от общия обем на преките чуждестранни инвестиции. След нея най-популярен е сектор \"Търговия и ремонт на автомобили и мотоциклети\" с дял от 32%.Според Манолев тези процеси трябва да се управляват успешно.\"Тези процеси могат и трябва да се управляват още по-ефективно чрез Закона за насърчаване на инвестициите (ЗНИ) и това е посоката, в която работим\", обясни зам. икономическия министър. \"Движим в правилна посока, но имаме нужда от още усилия, за да развием именно секторите с висока добавена стойност\", подчерта Александър Манолев.", "date": "2018.03.27", "title": "За десетилетие чуждестранните инвестиции у нас са над 29 млрд. евро"}
{"url": "https://news.bg/world/kriyat-realniya-broy-zhertvi-na-pozhara-smyatat-zhitelite-na-kemerovo.html", "text": "Няколко хиляди жители на сибирския град Кемерово протестират пред сградата на местната администрация, предаде руската телевизия \"Дождь\". Според участниците, на улицата са около 4000 души.Скрива се истината за броя на загиналите, заяви пред телевизионния канал местния жител Игор Востриков, загубил в пожара децата, съпругата и сестра си.Според друга жителка на Кемерово, загиналите са над 350 души. По думите й, в деня на пожара в мола са пристигнали много автобуси с деца. В три коносалона, в които тогава е имало събития, не са успели да спасят всички. Един от тях е бил затворен и там са били само деца. Другите две зали са били отворени и част от хората са успели навреме да излязат.Междувременно Интерфакс съобщи, че на място се намират допълнителни сили на специализираните полицейски мобилни сили на Русия - ОМОН. Увеличава се числеността на силовите структури на площада на Съветите в Кемерово, където хиляди се стичат, за да изразят съболезнования към близките на загиналите в пожара на Търговско-развлекателния център \"Зимна череша\".28 март за ден на национален траур в Русия за трагедията в Кемерово. Това съобщиха от пресслужбата на Кремъл, цитирани от РИА Новости.На площада в Кемерово са разположени шест автовагона със сътрудници на ОМОН и пет линейки. По-късно пристигнаха още два автобуса с полицаи, шест микробуса и няколко десетки леки автомобила на силите на реда.Сътрудници на Руската гвардия са разположени в няколко редици при входа на зданието на областната администрация. Протестиращите неколкократно поискаха оставката на губернатора на Кемеровска област Аман Тулеев.В града пристигна президентът на Русия Владимир Путин. Той отиде в местната морга и заяви пред жителите на града, че всички виновни за трагедията ще бъдат наказани.Междувременно местните жители продължават да носят цветя и играчки пред импровизирания мемориал пред мола. Редица таксиметрови компании превозват хората безплатно към мястото на трагедията.Първоначално на площада е имало около 300 души, но след това броят на митингуващите е нараснал неимоверно. В началото на площада са поставени ограждения, но после те частично са премахнати. Много от протестиращите носят със себе си детски снимки.Хората настояват властите да разкажат истината за трагедията от 25 март 2018 г.. Мнозина не вярват, че публикуваното число на жертвите е реално. Други смятат, че след началото на пожара в Търговския център е имало малко спасители и те не са направили всичко необходимо за спасяването на хората. От време на време протестиращите скандират \"Истината!\" и \"Оставка!\".", "date": "2018.03.27", "title": "Крият реалния брой жертви на пожара, смятат жителите на Кемерово "}
{"url": "https://news.bg/crime/hvanaha-turchin-s-nad-2-kg-zlatni-bizhuta-vav-vlak-na-kapitan-andreevo.html", "text": "Митничари на МП Капитан Андреево откриха 2292 грама контрабандни златни накити при проверка на международен влак. Експертиза от вещо лице установява, че бижутата са от 14 каратово злато, на стойност 137 520 лева.На 25 март на МП ЖП гара Свиленград пристига международен пътнически влак, влизащ в страната от Турция, пътуващ за Румъния. В едно от купетата пътувал, сам турски гражданин.При щателна проверка на купето, в естествените кухини, отстрани на вратата и прозорците, както и под седалката, са открити найлонови пакетчета с изделия от жълт метал: 92 гривни, 59 синджира, 23 чифта обеци, 5 колиета, 36 пръстена и 3 медальона.По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Хасково. Контрабандното злато е задържано.", "date": "2018.03.27", "title": "Хванаха турчин с над 2 кг златни бижута във влак на Капитан Андреево"}
{"url": "https://news.bg/world/lavrov-v-evropa-ima-malko-nezavisimi-darzhavi-osnovnata-vina-e-na-sasht.html", "text": "Външният министър на Русия Сергей Лавров заяви, че наказателните мерки срещу Москва заради случая \"Скрипал\" отразяват мнението на управляващите елити, а не на тези народи, информират руски медии.Вчера повече от 20 държави решиха да експулсират повече от 100 руски дипломати.Според руския дипломат ситуацията отразява желанието на управляващите елити, които не се вслушват в гласа на народа.\"\", коментира той и добави, че не са останали много независими играчи.Лавров обвини САЩ в \"колосално изнудване\" и подчерта, че \"малко независими държави\" са останали в съвременна Европа.Той обвини Вашингтон за масовото експулсиране на руски дипломати.\"\", подчерта той, цитиран от ТАСС.Междувременно стана ясно, че Ирландия ще изгони един руски дипломат.", "date": "2018.03.27", "title": "Лавров: В Европа има малко независими държави, основната вина е на САЩ"}
{"url": "https://news.bg/politics/borisov-privika-poslanika-ni-v-rusiya.html", "text": "Премиерът Бойко Борисов разпореди на посланика ни в Русия да се прибере в София за консултации с правителството, съобщиха от пресцентъра на Министерски съвет.Министър-председателят е провел телефонен разговор с извънредния и пълномощен посланик на България в Руската федерация Бойко Коцев. Те са обсъдили случая \"Скрипал\", както и реакциите по него в Русия, в Европейския съюз и на международната общност.Вчера повече от 20 държави решиха да експулсират руски дипломати във връзка с отравянето на бившия руски шпионин Сергей Скрипал. Към момента България е сред малцина държави, които не са предприели действия срещу Москва.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия.Припомняме, че премиерът Бойко Борисов обясни, че е решение за санкции по случая спрямо Русия може да се вземе само при представяне на убедителни доказателства, каквито той обаче не е видял. Коментарът си Борисов направи по време на неформалната среща в Брюксел миналата седмица, където Великобритания представи случая.По-късно от МВнР излязоха също с изрично пояснение, че няма взето решение за изгонване на руски дипломати от България. Тогава се опровергаха информации на британски медии.", "date": "2018.03.27", "title": "Борисов привика посланика ни в Русия"}
{"url": "https://news.bg/education/uchenitsi-ot-tues-programirat-sas-sanbot-elf.html", "text": "Първият хуманоиден робот Sanbot elf е на разположение на учениците от Технологичното училище \"Електрони системи\" към Техническия университет - София (ТУЕС). Облечен с тениска #SaveTUES, Sanbot Elf на практика демонстрира това, с което се занимават учениците от ТУЕС.На пресконференция родители и членове на Асоциацията на завършилите ТУЕС алармират, че е заплашен 30-годишния успешен модел на функциониране заради нормативен пропуск в Закона за предучилищното и училищното образование.В момента учениците от ТУЕС ползват базата на Техническия университет в София и имат квота за постъпване в университета след завършване на средното образование.Освен Технологичното училище в София под шапката на университета е и училището в Правец. За миналата година Техническият университет е заделил за училището в Правец 3,4 млн. лв., а за училището в София - 1,674 млн. лв.С влезлия в сила нов Закон за предучилищното и училищното образование, статутът на училището и разработвания от него уникален модел са поставени под въпрос, тъй като работодател на ТУЕС следва да бъде не Техническият университет, а Регионалното управление по образованието. Петиция в защита на училището има в интернет на адрес: Специалните образователни програми се разработват и актуализират непрекъснато, тъй като изучават авангарда на технологиите. Целта на програмите е не придобиване на обща култура за ИТ технологиите, каквото предлагат утвърдените планове на МОН, а практически умения в ИТ специалностите - роботика, програмиране, софтуерно инженерство.Още в девети клас децата залягат на предмети като логика, програмиране, информатика, електронни елементи, електрически вериги, информационни технологии, скриптови езици, електротехника и електрически измервания.В 10-ти учат програмиране, импулсна и цифрова техника, аналогова схемотехника и основи на компютърните системи. В 11-ти вече се занимават с различните операционни системи, компютърна архитектура, технолигя на програмирането, Web дизайн и др.Sanbot elf е първият хуманоиден робот, който разполага със сензори за движение, оборудван е с камери и датчици. Той може да говори и свързан с мрежата, роботът може да има различна функционалности. Освен да забавлява и развлича Sanbot elf e програмиран, така че да може да бъде ползван в сферите на търговията, здравеопазването, охраната, образованието, банковите институции.Всъщност роботът е подарък за осмокласниците в ТУЕС от Йордан Чаханов, изпълнителен директор на \"СтартСофт\" за началото на учебната година. Освен, че е посрещнал децата с химна, роботът спомага практическото им обучение.В техническата функционалност на санбота влизат компетенции като получаване на клиентски заявки, предоставяне на информация и помощ на клиентите, предлагане на развлечение за задържане вниманието на клиента, визуална идентификация на клиента, възможност за използване като алармена система за определени обекти.Санботът реагира при допир на човек, посочва дисплея като мястото на сърцето си, интелигентен е по отношение заряда си, тоест може сам да се зареди и освен това е неуморен в танците.", "date": "2018.03.27", "title": "Ученици от ТУЕС програмират със Sanbot elf"}
{"url": "https://news.bg/education/yanka-takeva-do-8-godini-40-ot-uchitelite-se-pensionirat.html", "text": "Една голяма част от най-добрите ученици не искат да завършат висше образование и да станат учители. Това заяви Янка Такева, председател на Синдиката на българските учители, на международна конференция на тема \"Подкрепа за младите учители като инструмент за качествено образование\".93 хил. учители работят към момента в образователната система, но след 8 години 39 хил. от тях ще бъдат пенсионирани. Това представлява над 40% от всички преподаващи в училище.Такева обясни, че от общо 93 хил. учители в българската образователна система към момента, 85 хил. имат магистърска степен, 24% имат висока квалификационна степен, а 12% от тях имат второ висше образование.След 8 години обаче недостигът ще е голям.\"Ето защо един от големите проблеми, които стои, това е подборът, това е начинът, по който ние трябва да мотивираме младите хора, за да могат да завършат и да поемат учителската професия\", обясни Ткева.По думите й вторият голям въпрос е, когато влязат в училищна среда, как и по какъв начин трябва да бъдат мотивирани, за да може да има устойчивост.На срещата днес ще дискутира този проблем, а предстои утре участниците в международния форум да излязат със заключителен документ.Според Такева този документ е \"изключително важен за развитието и кадровото обезпечаване на едно качествено приобщаващо образование в нашите страни\".Тя изтъкна, че само в 6 висши учебни заведения подготвят около 20 хил. бъдещи учители, но от тях само 50% влизат в образователната система.\"Пред нас има този голям дефицит как и по какъв начин да бъдат мотивирани младите хора за устойчивост в образователната система, но съм дълбоко убедена, че политиките, които се развиват в тази посока, в докладите, които ще чуем от чуждестранните делегации и от българска страна, ще хвърлят една, поне аз така смятам, положителна светлина за развитието на този проблем\", завърши Такева.", "date": "2018.03.27", "title": "Янка Такева: До 8 години 40% от учителите се пенсионират"}
{"url": "https://news.bg/world/skandalat-s-cambridge-analytica-kanadska-kompaniya-prouchvala-republikanskite-izbirateli-v-sasht.html", "text": "Издайникът от британската аналитична фирма Cambridge Analytica разкри, че канадската компания AggregateIQ е работила върху софтуер, наречен \"Рипън\" (Ripon), който е използван за установяване на републикански гласоподаватели преди президентските избори в САЩ през 2016 г., информира \"Ройтерс\".От AggregateIQ не са коментирали разкритията на Кристофър Уайли - бивш служител на Cambridge Analytica.Преди Кристофър Уайли разкри как Cambridge Analytica е използвала лични данни от \"Фейсбук\", за да помогне за избирането на Доналд Тръмп.Рипън, градът, в който Републиканската партия е основана през 1854 г., е името на инструмент, позволяващ събиране на данни за гласоподаватели, подбиране на конкретни гласоподаватели, провеждане на проучвания сред избирателите и др.\"\", разкри Уайли пред Комисията по цифрови технологии, култура, медии и спорт в британския парламент.От AggregateIQ заявиха пред \"Ройтерс\" на 24 март, че никога не са били част от Cambridge Analytica и никога не са сключвали договор с компанията.Британската фирма Cambridge Analytica обяви, че не е споделяла никаква информация от \"Фейсбук\" на AggregateIQ. Допълва се, че не са се свързвали с AggregateIQ от декември 2015 г.По-рано Кристофър Уайли и адвокатите му обявиха, че кампанията за Брекзит е била финансирана незаконно. В скандала е замесена и въпросната канадска компания.", "date": "2018.03.27", "title": "Скандалът с Cambridge Analytica: Канадска компания проучвала републиканските избиратели в САЩ"}
{"url": "https://news.bg/int-politics/angliya-nyama-da-boykotira-svetovnoto-parvenstvo-po-futbol-v-rusiya.html", "text": "Външният министър на Великобритания Борис Джонсън обяви, че Англия не възнамерява да бойкотира Световното първенство по футбол в Русия през лятото, въпреки нарастващото напрежение между двете страни след отравянето на бившия руски шпионин Сергей Скрипал в английския град Солсбъри на 4 март.\"Няма планове за бойкот на Световното първенство, нямаме желание да наказваме английските фенове\", подчерта в британския парламент Джонсън, цитиран от британските медии. Той допълнил, че това е въпрос от компетенциите на Футболната асоциация на Англия, а не на британското правителство.Иначе Великобритания ще бойкотира първенството, като в Русия няма да отидат министри и членове на кралското семейство. Джонсън предупреди руските власти да спазват договора си с ФИФА и да гарантират сигурността на шотландските и английските фенове.Британският първи дипломат отново е повторил позицията си за \"отвратителната\" атака с нервнопаралитично вещество, като добави, че е говорил с колегите си от Европейския съюз.Вчера Исландия обяви, че ще бойкотира голямото спортно събитие заради участието на Русия в атаката срещу Скрипал. В отговор на обвиненията, че Москва е отговорна за отравянето, Великобритания, САЩ и множество техни съюзници в Европа, Северна Америка и Австралия решиха да експулсират руски дипломати. Руските власти многократно отричаха обвиненията, като руският президент ги нарича \"абсурдни\".", "date": "2018.03.27", "title": "Англия няма да бойкотира Световното първенство по футбол в Русия"}
{"url": "https://news.bg/crime/ekipite-stignaha-do-konete-v-osogovo.html", "text": "Зоополиция, разследващи полицаи, ветеринари и планински спасители успяха да стигнат до стадото изоставени коне до местността Бегбунар в Осогово, съобщи БНР. Експертите започнаха работа едва сега, тъй като метеорологичните условия не позволяваха те да се придвижат до изоставеното стадо. Снежната покривка в района е с дебелина метър и половина, информира ръководителят на групата д-р Емил Гъгнев.Предстой да бъдат проверени микрочиповете на животните, за да се установи кой е собственикът им. Първоначалната информация показва, че собственик на стадото е 39-годишният Петър Пищалов от Кюстендил.Припомняме, Пищалов призна, че това са неговите коне. Версията на мъжа е, че животните са избягали и той ги търсил повече от месец. Петър Пищалов трябваше да бъде разпитан в сградата на областната полиция в Кюстендил, но той не се появи.Предполага се, че разпитът ще се проведе в планината.Оцелелите коне получиха храна от организацията \"Четири лапи\" и доброволци. Доброволците ще закарат за трети път в последните дни бали със слама и чували с овес за конете.Припомняме, по-рано говорителят на главния прокурор Румяна Арнаудова съобщи, че срещу Петър Пищалов е образувано досъдебно производство за причинената смърт на животните. Ако съдът намери Пищалов за виновен, го грози наказание от до 3 години затвор.Ще бъде разследвано и дали има злоупотреба с европейско финансиране.", "date": "2018.03.27", "title": "Екипите стигнаха до конете в Осогово"}
{"url": "https://news.bg/world/ispanski-razuznavachi-sledili-dvizhenieto-na-puchdemon.html", "text": "Агенти на испанското разузнаване са следили движението на бившия каталунски лидер Карлес Пучдемон, използвайки услугата геолокация на мобилния телефон на негов приятел преди да бъде задържан в Германия през уикенда, пише \"Гардиън\".Пучдемон беше задържан от германските власти в неделя. Вчера местен съд нареди политикът да остане в ареста. Днес в Каталуния бяха организирани протести в подкрепа на Карлес Пучдемон, който е издирван от испанските власти с Европейска заповед за арест. Германските власти имат 60 дни да получат решение на молбата за екстрадиране.Източници от испанския Център за национално разузнаване разкриха пред местни медии, че разузнавачите използвали геолокацията на мобилния телефон на най-малко на един от приближените на Пучдемон, за да следят движението му. Шпионите също успели да сложат проследяващо устройство на автомобил Renault Espace, с който групата пътувала. Общо 12 агенти са участвали в операцията.", "date": "2018.03.27", "title": "Испански разузнавачи следили движението на Пучдемон"}
{"url": "https://news.bg/world/kosovskata-politsiya-e-ot-banda-teroristi-izrigna-vuchich.html", "text": "Терористи, облечени в униформи на специалните полицейски части в несъществуващата държава Косово, поискаха да покажат, че могат да окупират Северно Косово.Така реагира сръбският президент Александър Вучич на събитията в Прищина, информира B92.Вчера Косово обяви, че няма да пусне сръбски политици в северната част на страната. Стана ясно, че един сръбски политик е задържан за незаконно влизане.Те направиха това с помощта на мисията на ЕС в Косово EULEX, продължи Вучич и добави, че на всеки автомобил на специалните полицейски части на Косово е имал по два на мисията., каза той иронично.Тази сутрин беше съобщено, че сърбите ще напуснат правителството в Прищина.", "date": "2018.03.27", "title": "Косовската полиция е от банда терористи, изригна Вучич"}
{"url": "https://news.bg/int-politics/rusiya-vazmutena-ot-napadenieto-sreshtu-sarbite-v-kosovo.html", "text": "Посланикът на Русия в Сърбия Александър Чепурнин изрази възмущение от последната атака срещу сърби в Косово в профила си в \"Туитър\".Снощи косовски спецчасти нахлуха в административна сграда в град Косовска Митровица, където се провеждала кръгла маса по проблемите на Косово, като са арестували директора на отдела за Косово и Метохия в сръбското правителство Марко Джурич.\"Възмутително груба провокация на Прищина. Пълна солидарност с Марко Джурич и Сърбия\", изтъкна руският посланик в първата реакция във връзка с инцидента.По последни данни 32-ма души са пострадали от действията на спецчастите, които са използвали зашеметяващи гранати и сълзотворен газ. Албанските власти в Прищина оправдаха тези действия със забрана на Джурич да влиза в Косово. По-късно сръбският държавен служител беше депортиран от Косово.Президентът на Сърбия Александър Вучич след среща на Съвета за национална сигурност в понеделник в Белград определи случая като груба провокация и тежко престъпление. Вучич обеща, че всички, които са участвали в принудителното задържане на Джурич, ще бъдат отговорни пред сръбското правосъдие. Според президента сред участниците в атаката е имало двама сърби.", "date": "2018.03.27", "title": "Русия възмутена от нападението срещу сърбите в Косово"}
{"url": "https://news.bg/world/sauditska-arabiya-predlagala-pari-na-siriya-da-se-otkazhe-ot-iran.html", "text": "Лидерът на \"Хизбула\" Хасан Насрала разкри пред арабския всекидневник Al-Akhbar, че правителството на Саудитска Арабия е провело две тайни срещи със сирийските власти, информира \"Ал Масдар\".Според Насрала Рияд е предложил да прекрати подкрепата си за терористите в Сирия, а също така да инвестира милиарди долара за възстановяването на страната, ако Дамаск прекъсне контактите си с Иран и \"Хизбула\".Впоследствие това предложение на Саудитска Арабия е отхвърлено от високопоставени членове на сирийския кабинет, продължи Насрала.Правителството на Сирия не е коментирало информацията.Насрала коментира и други теми, включително опитите на САЩ и Саудитска Арабия да се месят в ливанските избори.", "date": "2018.03.27", "title": "Саудитска Арабия предлагала пари на Сирия да се откаже от Иран"}
{"url": "https://news.bg/regions/proveryavat-sotsialnata-rabota-spryamo-mlada-mayka.html", "text": "Държавната агенция за закрила на детето - ДАЗД започва проверка по сигнал за случай със самотна майка, на която социален работник предлага да си даде детето в приемно семейство или ще бъде отнето насила. Експертите на ДАЗД ще проверят изцяло случая и ще предприемат необходимите мерки и последващи действия, след излъчен репортаж по НоваТВ.Случаят, изнесен от \"Господари на ефира\" показва млада (непълнолетна) майка, която не разполага със собствено жилище. Самата тя е отраснала по домове за сираци. Тя иска да отглежда няколкомесечното си бебе.В излъчения в ефир запис на телефонен разговор социален работник поставя ултиматум в рамките на деня момичето да предостави за отглеждане в приемно семейство бебето си, като по-добър вариант, за да може да си намери работа.Агенцията организира проверки за спазване правата на детето от всички държавни, общински и частни училища, детски градини и ясли, центрове за подкрепа за личностно развитие, лечебни заведения, дирекции \"Социално подпомагане\" към Агенцията за социално подпомагане (АСП) и на юридически лица с нестопанска цел, работещи в сферата за закрила на детето, както и извършва наблюдение и контрол на специализираните институции за отглеждане на деца.При нарушаване на правата на децата председателят на ДАЗД дава задължителни предписания.", "date": "2018.03.27", "title": "Проверяват социалната работа спрямо млада майка"}
{"url": "https://news.bg/crime/dete-obstrelva-rabotnitsi-v-kazanlak.html", "text": "Дете стреля по работници в Казанлък с въздушна пушка, съобщи bTV. Детето стреляло от терасата на апартамент по строителен вагон с петима работници. Инцидентът станал тази сутрин. Стрелецът е 13-годишно момче. Сигнал за изстрели е получен на телефон 112 рано сутринта. Полицията установила, че оръжието е въздушна пушка.Няма ранени или пострадали.От терасата на четвъртия етаж на жилищна сграда хлапето се прицелило в близкия строителен обект.13-годишният се целил в прозореца на един от строителните фургони. Там по това време имало петима работници.Не е ясно защо детето е решило да стреля по работниците. С него работят специалисти от Детска педагогическа стая. Случаят се разследва от полицията.Към момента не е ясно чие е оръжието, с което хлапето е стреляло.", "date": "2018.03.27", "title": "Дете обстрелва работници в Казанлък"}
{"url": "https://news.bg/regions/obruchishte-protestira-zaradi-pat-s-dupki-neremontiran-30-godini.html", "text": "Жители на село Обручище протестираха и блокираха тази сутрин пътя Гълъбово-Медникарово. Проблем е лошото състояние на 15-километров път, който не е ремонтиран от 30 години и е осеян с дупки.Това е основният път за рудник 3 на мини \"Марица Изток\" и ТЕЦ \"Контур Глобал Марица Изток 3\", по който се движат всяка сутрин автобусите с работници. Въпросният път е и връзка на селата Искрица, Медникарево и Обручище с Гълъбово.\"Дупка до дупка, една ако избягаш, в другата влизаш. Това е постоянно, автобуси минават, коли пътуват за Марица Изток ,ТЕЦ 3, рудниците и не се обръща никакво внимание. 30 години пътя не е правен\", коментира Стефка Желева от Обручище.,,За 2 години и половина съм писал поне 7-8 писма към Областно пътно управление, към областната управителка. В София всички институции съм ги информирал, ремонт не е правен 30-40 години\", обяснява кметът на селото Станислав Габровски.По същия път минават камиони с машини, резервни части и консумативи за централата, както превозни средства над 12 тона. Според представители на АПИ ремонтът може да започне още утре, стига времето да го позволи. Жителите ще протестират, докато не бъдат взети мерки.", "date": "2018.03.27", "title": "Обручище протестира заради път с дупки, неремонтиран 30 години"}
{"url": "https://news.bg/world/kim-chen-un-napusna-pekin.html", "text": "Влакът, в който се смята, че има високопоставена делегация на КНДР, включително и Ким Чен-ун, е потеглил от китайската столица Пекин, информират \"Ройтерс\" и АП.Вчера медии съобщиха, като информацията не се потвърждава, че от неделя лидерът на Северна Корея Ким Чен-ун е на първа официална визита в Китай.Южна Корея обяви, че отблизо следи събитията в Пекин, където говорител на външното министерство не разкри кой е на посещение в Китай.\"\", поясни говорителят.Дипломатически източници в Пекин разкриха, че високопоставен представител на КНДР е в града, но не разкриха кой е политикът.В понеделник \"Блумбърг\" съобщи, позовавайки се на трима източници, че Ким е в Пекин и че това е първото му официално излизане от страната, откакто пое властта през 2011 г.Високопоставен американски представител каза, че има доказателства, които показват, че Ким е пътувал до Пекин за среща с китайския президент Си Дзинпин, но източникът подчерта, че не може да потвърди информацията.\"Ние просто не знаем\", заяви дипломатически източник в Пекин.Друг източник каза, че е възможно най-малката сестра на Ким Чен-ун да е посетила Пекин.", "date": "2018.03.27", "title": "Ким Чен-ун напусна Пекин?"}
{"url": "https://news.bg/crime/prokurorat-geshev-obvini-advokatite-na-tsvetan-vasilev-che-politizirat-protsesa.html", "text": "В политизиране на процеса бяха обвинени адвокатите на банкера Цветан Василев от прокурора по делото КТБ Иван Гешев. Това стана по време на заседанието в Специализирания наказателен съд, където се решава дали да бъде прекратено делото за фалита на Корпоративна търговска банка (КТБ), съобщи БНР.Обвиняеми по делото са 18 души. Гешев и останалите двама наблюдаващи прокурори се възползваха от правото си на реплика на аргументите на защитниците по делото за фалита на Корпоративна търговска банка, че то трябва да бъде прекратено.Припомняме, на 27 февруари 2018 г. специализираният наказателен съд успя да даде ход на разпоредителното заседание по делото КТБ.Съдът прецени, че бившият банкер Цветан Василев е редовно призован и делото може да се гледа в негово отсъствие. Затова настоява и прокуратурата, въпреки протеста на адвокатите на Цветан Василев.Малко преди това - на 14 февруари, стана ясно, че , изпратени му чрез властите. Защитата на Василев беше на мнение, че банкерът е нередовно призован. На 13 декември 2017 г. делото не тръгна заради неполучаване на отговор на съдебната поръчка до .Тогава, в началото на заседанието стана ясно, че  е върната от посочения адрес, като по сведение на домоуправителя подсъдимият не е бил забелязван във входа от 4 г. Иван Гешев - един от прокурорите по делото, заяви, че делото ще го има и прокуратурата има интерес, то да тръгне. Той заяви, че доказателствата, с които разполагат, ще дадат отговорите на въпросите, които се задават в обществото.Припомняме също така, че на  депутатите приеха на второ четене предложените от ДПС промени в Закона за банковата несъстоятелност. Законът е известен още като Закон за вторичното разграбване на КТБ.  в пленарна зала. Впоследствие президентът Румен Радев наложи вето върху закона за КТБ. ", "date": "2018.03.27", "title": "Прокурорът Гешев обвини адвокатите на Цветан Василев, че политизират процеса"}
{"url": "https://news.bg/int-politics/razpadaneto-na-daesh-mozhe-da-dovede-do-nevizhdana-migrantska-kriza-v-evropa.html", "text": "Разпадането на халифата на ДАЕШ (\"Ислямска държава\") в Сирия и Ирак доведе до увеличаване на опитите на екстремистите да вербуват свои членове в Субсахарска Африка, което може да предизвика нова мигрантска криза в Европа. За това предупреди директорът на Световната програма на ООН за прехраната (ФАО) Дейвид Бийзли, цитиран от \"Асошиейтед прес\".По думите му, много от екстремистите, които са избягали от Сирия, са се озовали в района на Сахел в Африка, където живеят около 500 млн. души.Терористите от ДАЕШ си сътрудничат с други екстремистки групи, включително \"Ал Кайда\", \"Аш Шабаб\" и \"Боко Харам\" за създаването на \"извънредни трудности\" в Сахел, изтъкна Бийзли.Той предупреди европейските лидери, че могат да се изправят пред далеч по-голяма мигрантска криза от Сахел в сравнение с генерираната от конфликта в Сирия, ако не подпомогнат региона за осигуряването на храна и стабилност.\"Това, което сега вършат, е да идват в един вече много дестабилизиран район заради въздействието на климатичните промени и управлението, като те се инфилтрират, вербуват хора, използват храна като оръжие за набиране на хора, за да дестабилизират, така че да предизвикат масова миграция към Европа\", подчерта Бийзли.\"Майка след майка ще ви каже, че \"съпругът ми не иска да се присъедини към ДАЕШ или Ал Кайда, но нямаме храна\", а ако не сте нахранили малкото си момиченце или малкото си момченце в продължение на две седмици и алтернативата е да се присъединиш към ДАЕШ, ти се присъединяваш\", изтъкна Бийзли.Сахел, който включва Буркина Фасо, Чад, Нигер, Мали и Мавритания, е уязвим към засушавания и наводнения и е изправен пред постоянна продоволствена несигурност.ФАО иска да осигури стабилност, икономически растеж и устойчиво развитие, както и храна за региона, каза Бийзли, който беше в Австралия за разговори с правителството относно стратегиите за финансиране.", "date": "2018.03.27", "title": "Разпадането на ДАЕШ може да доведе до невиждана мигрантска криза в Европа"}
{"url": "https://news.bg/world/poveche-ot-20-darzhavi-gonyat-ruski-diplomati-po-sluchaya-skripal.html", "text": "Повече от 20 държави предприеха действия срещу Русия заради случая \"Скрипал\", съобщава \"Политико\".Припомняме, Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия.16 държави членки на ЕС и САЩ са сред повече от 20 държави, които показаха солидарност с Лондон и обявиха, че гонят руски дипломати.Ето и държавите, които до момента са предприели действия в подкрепа на Обединеното кралство:.Има няколко държави членки на ЕС, които все още не са предприели действия срещу Русия. Това са: .", "date": "2018.03.27", "title": "Повече от 20 държави гонят руски дипломати по случая „Скрипал”"}
{"url": "https://news.bg/world/poddrazhnitsi-na-puchdemon-blokiraha-patishta-v-kataluniya.html", "text": "Поддръжници на отстранения каталунски лидер Карлес Пучдемон излязоха на улицата, за да протестират срещу задържането му в Германия, информира АФП.Транспортните власти съобщиха пред агенцията, че поддръжници на Пучдемон са блокирали пътища в испанския регион.Пучдемон беше арестуван в Германия в неделя в резултат на Европейска заповед за задържането му. Ден по-късно той се яви пред съдия в германски съд, който реши, че трябва да остане в ареста, докато продължава процедурата по екстрадиране.В петък Върховният съд на Испания поднови заповедта за арест на Пучдемон от ноември 2017 г., тъй като иска да му бъдат повдигнати обвинения в бунт и противодържавна дейност. Съдът също издаде заповед за арест на над 20 каталунски лидери, които могат да получат присъда до 30 г. затвор.", "date": "2018.03.27", "title": "Поддръжници на Пучдемон блокираха пътища в Каталуния"}
{"url": "https://news.bg/crime/zadarzhaha-35-godishen-za-krazhbi-ot-bankomati-v-sofiya.html", "text": "Задържаха 35-годишен за кражби от банкомати. Киминалисти от Главната дирекция \"Национална полиция\" и СДВР задържат Ц.А. на 25 март в столицата след постъпила информация в \"Икономическа полиция\" в ГДНП за множество случаи, за клиенти, теглещи пари от банкомати, но не получават въведената сума.При справка за наличието в картите, се оказва, че парите са изтеглени. Установено е, че един и същ непознат мъж извършва манипулации по външното тяло на банкомата, в резултат на което банкнотите остават в устройството, които впоследствие той прибира.По случая е образувано досъдебно производство, работата по изясняване на престъпната дейност на задържания продължава под наблюдението на прокуратурата.", "date": "2018.03.27", "title": "Задържаха 35-годишен за кражби от банкомати в София"}
{"url": "https://news.bg/crime/nadzirateli-ot-zatvora-v-belene-osadiha-ministerstvo-na-pravosadieto.html", "text": "Двама надзиратели от затвора в Белене осъдиха Главна дирекция \"Изпълнение на наказанията\" при Министерство на правосъдието за грубо нарушаване на трудовите им права, информира Синдикатът на служителите в затворите в България.Дирекцията е осъдена да им плати съответно 1 000.00 лв. на единия и 2 000.00 лева на другия, затова, че не са ползвали полагащите им се почивки по време на работа.Плевенският районен съд в свое решение от 20 март, е записал, че сумите представляват обезщетение за претърпени неимуществени вреди, изразяващи се в натрупана физическа и психическа умора, поява на главоболие и болки в опорно-двигателния апарат, раздразнителност, ниска работоспособност, отслабена концентрация и нежелание за работа, вследствие неизползвани физиологични и почивки за хранене в периода 1 февруари 2012 г. - 31 декември 2016 г., по време на 8- и 12- часовите смени на надзирателите в Затвора в град Белене.Общо не са използвани почивките по време на 52 броя 8-часови смени и 245 12-часови смени. Това е заключението на назначената съдебно-счетоводна експертиза.ГДИН трябва да плати още законната лихва върху сумите и деловодните разноски по двете съдебни дела.В края на миналата седмица 81 надзиратели от затвора в Белене изпратиха подписка до правосъдния министър Цецка Цачева. В документа надзирателите сигнализират за нарушените си трудови права.Общо 863 трудови спора за неплатен извънреден труд са спечели служителите на затворите в последните 7 години.Припомняме, надзирателите протестираха многократно и заплашиха с , за да привлекат международно внимание.С за поетапно увеличаване и изравняване на заплатите на надзирателите с тези на колегите им в МВР, заяви правосъдният министър Цецка Цачева след заседание на Министерски съвет. на среща със синдиката, на която участие взе и министър Цачева.Въпреки решението си от синдиката заявяват, че ще останат в протестна готовност докато не приключи цялата процедура по изготвяне на нормативната уредба, която регламентира изравняването на основните месечни възнаграждения и на допълнителните социални плащания в ГД \"Изпълнение на наказанията\" и ГД \"Охрана\".", "date": "2018.03.27", "title": "Надзиратели от затвора в Белене осъдиха Министерство на правосъдието"}
{"url": "https://news.bg/regions/stolichna-obshtina-testva-reaktsiyata-na-institutsiite-pri-bedstviya-i-avarii.html", "text": "Столична община тества координацията на институциите при бедствия и аварии по време на учение \"Съвместни усилия\". В рамките на учението се тества първият етап от плана за защита на населението - защита при земетресения.В рамките на учението се отработват въпроси на координацията между щаба на Столична община, ГД \"Пожарна безопасност и защита на населението\" и различните институции. Две системи проследяват приложимостта на плана за защита на населението SITA WARE и JCATS - Joint Conflict and Tactical Simulation.Първата е система за съвременно управление, проследяваща организацията на взаимодействието между участниците в съвместната операция, а втората се използва от Българската армия от 2005 г. за симулации на бойни действия и операции, различни от война.Столичният кмет Йорданка Фандъкова, която е и председател на оперативния щаб при кризи към Столична община заяви, че за пръв път се провежда учение в такъв мащаб и координация и заяви, че като кмет за нея най-важни са превенцията и отработването на координацията.\"Няма нищо по добро от това в спокойно време да се направят тренировки. В истинска криза тепърва да четем плановете, да се координираме в ситуация на стрес, няма да е продуктивно\", посочи Фандъкова.По думите й учението е минало добре и по план. Фандъкова заяви, че в такива моменти се разчита много на районните кметове и на медиите за своевременното информиране на населението за ситуацията.Главен Комисар Николай Николов, началник на ГД \"Пожарна безопасност и защита на населението\" от своя страна заяви, че всеки план има четири етапа - анализ и планиране, превенция и обучение, реакция при криза, 4-етап възстановяване.\"В момента се намираме на втория етап\" - превенция и обучение. Той изрази увереност, че до края на годината в цялата страна ще бъдат актуализирани областните и общинските планове за реакция при кризи. \"Поздравявам столичния кмет, който отново показа какво трябва да правят всички кметове и областни управители. Заедно с армията сме готови да помагаме\", заяви гл. комисар Николов.Генерал-майор Груди Ангелов, началник на Военна академия \"Георги Раковски\" заяви, че за пръв път учението за действия на щаба на Столична община се провежда в този си формат във Военната академия.Според него военната база би било добре да бъде използвана и занапред не само от Столична община. \"Системата би могла да се използва за тестване на плановете на всички общини\", коментира още той като настоя, че щабовете на различните общини и областни управи биха могли да се обучават във Военна академия.По думите му именно Военна академия е мястото, което има способностите да извършва проверка и да тества реално плановете за управление при кризи. \" Могат да бъдат проиграни абсолютно всички варианти\", увери ген.-майор Груди Ангелов.По думите му в рамките на днешния ден ще бъдат отработени действия при инцидент в енергиен обект, а утре - действия при наводнения. Учението се провежда в партньорство между Военната академия, Столична община, Главна дирекция \"Пожарна безопасност и защита на населението\", Центъра за усъвършенстване способностите на НАТО за управление при кризи и реагиране при бедствия, БЧК.", "date": "2018.03.27", "title": "Столична община тества реакцията на институциите при бедствия и аварии"}
{"url": "https://news.bg/world/zukarbarg-otkazva-da-govori-pred-britanskiya-parlament.html", "text": "Изпълнителният директор на \"Фейсбук\" Марк Зукърбърг отказа да се яви пред британския парламент, за да даде показания за разразилия се скандал с изтичане на лична информация, информират световни агенции.През миналата седмица комисия към законодателния орган призова Зукърбърг да даде показания във връзка със случая.Но в писмо социалната платформа уведоми Комисията по цифрови технологии, култура, медии и спорт, че Зукърбърг няма да се яви пред нея.В писмото се отбелязва, че шефът на \"Фейсбук\" лично е помолил един от заместниците си да предостави всички налични доказателства пред комисията.Припомняме, по-рано този месец се появи информация, че аналитичната фирма Cambridge Analytica е събирала личните данни на повече от 50 милиона потребители във \"Фейсбук\" без да получи разрешение. В резултат на скандала акциите на \"Фейсбук\" паднаха до най-ниските си нива от юни 2017 г. Британският парламент, Конгресът на САЩ и европарламентът призоваха Зукърбърг да даде показания. Вчера стана ясно, че американската Федерална комисия по търговия е започнала разследване на практиките на социалната платформа.Междувременно председателят на Европейския парламент Антонио Таяни призова Зукърбърг да даде обяснение по случая пред законодателния орган.АФП съобщава, позовавайки се на копие на писмо, че ЕС е дал две седмици на \"Фейсбук\" да отговори на въпроси, свързани със скандала.Единият от въпросите е дали е засегната лична информация на граждани на ЕС.", "date": "2018.03.27", "title": "Зукърбърг отказва да говори пред британския парламент"}
{"url": "https://news.bg/int-politics/iztrebiteli-na-katar-letyat-opasno-blizo-do-grazhdanski-samoleti-na-oae.html", "text": "Два изтребителя на Катар са прелетели опасно близо до два граждански самолета от Обединените арабски емирства (ОАЕ), докато са били във въздушното пространство на Бахрейн. Това съобщи държавната новинарска агенция на ОАЕ, позовавайки се на гражданската авиация на арабската страна.Уточнява се, че гражданската авиация на ОАЕ е осъдила \"провокативното действие\", което според властите е последвало два подобни инцидента, които са били предадени от ОАЕ на Международната организация за гражданска авиация.Катар отрече твърдението в изявление на своята гражданска авиация, изтъквайки, че ОАЕ се опитва да прикрие собствените си нарушения на въздушното пространство на Катар.ОАЕ, заедно със Саудитска Арабия, Бахрейн и Египет, наложиха пътни, дипломатически и търговски санкции на Катар през миналия юни, като го обвиниха, че подкрепя регионалния враг Иран, както и ислямистки екстремисти. Катар отхвърли обвинението и обвини четирите държави, че се опитват да действат в съответствие с позициите си в областта на външната политика.През юни 2017 г. Катар поиска от Международната организация за гражданска авиация да се намеси, след като неговите съседи в Персийския залив затвориха въздушното пространство за полетите от Катар като част от санкциите.Гражданската авиация на Бахрейн потвърди инцидента, посочвайки, че два катарски бойни самолета са прелетели под Airbus A320 на ОАЕ, който е летял за Рим, принуждавайки го да лети на по-голяма височина.Бахрейн уточни, че това е бил втори подобен инцидент, който е станал в същия ден. Не се уточнява авиокомпанията, на която е бил самолета.Катарските изтребители са навлезли във въздушното пространство, контролирано от Бахрейн, без предварително разрешение, като са били взети необходимите мерки за подаване на жалба до Международната организация за гражданска авиация.Въпреки че ОАЕ забрани на самолети на Катар да използват неговото въздушно пространство като част от ограниченията, Катар не наложи реципрочни мерки.", "date": "2018.03.27", "title": "Изтребители на Катар летят опасно близо до граждански самолети на ОАЕ"}
{"url": "https://news.bg/world/petima-zadarzhani-za-seriya-ubiystva-v-las-vegas.html", "text": "Полицията в Лас Вегас е задържала петима души по обвинения в извършването на серия убийства. По данни на властите, те са убили поне 10 души за последната година, предаде ABC News. Престъпната група, от която са петимата, е известна под името La Mara Salvatrucha и е действала от 80-те години. Тя има хиляди членове сред имигрантите от Ел Салвадор и Хондурас. Агенцията припомня плановете на американския президент Доалд Тръмп да изгради стена по границата с Мексико и да ограничи имиграцията, която обвинява за ръста на престъпността.  Полицията даде пресконференция по случая, по време на която не назова имената на престъпниците, но разкри самоличностите на жертвите и къде са били убити. ", "date": "2018.03.27", "title": "Петима задържани за серия убийства в Лас Вегас "}
{"url": "https://news.bg/world/slovakiya-ima-novo-pravitelstvo.html", "text": "Словакия има ново правителство. Парламентът одобри новия кабинет на премиера Петер Пелегрини. Той получи гласовете на 81 от 150 депутати, предаде АФП.Той е водеща фигура от управляващата партия, което бе условието на предшественика му Роберт Фицо да подаде оставка. Постовете си запазват и някои министри. Припомняме, че това се случва на фона на криза, която разтресе страната и коства поста на предишния премиер и вътрешния министър. Убийството на разследващия журналист журналиста Ян Куцияк и приятелката му изведе отново недоволните по улиците.Демонстрациите бяха организирани не само в столицата Братислава, но и в други големи и малки градове. Чуха се искания и за предсрочни избори. Словаците настояват за разследване, което да установи виновните. В случая бе намесена италианската мафия ", "date": "2018.03.27", "title": "Словакия има ново правителство "}
{"url": "https://news.bg/world/yuzhna-koreya-ne-potvarzhdava-vizitata-kim-chen-un-v-kitay.html", "text": "Южна Корея не може да потвърди появилите се по-рано слухове за визитата на севернокорейския лидер Ким чен Ун в Китай. Сеул очаквано следи внимателно обстановката в Пекин. Все още не може да потвърди обаче кой е високопоставеният гост. Вчера беше съобщено, че Ким Чен-ун е на изненадващо посещение в Китай.Агенция \"Киодо\" информира, че са предприети сериозни мерки за сигурност, след като влак е пресякъл границата в град Дандун. Не се разкрива продължителността на посещението и с кого ще се срещне.Официално Ким не е напускал страната от поемането на властта през 2011 г. ", "date": "2018.03.27", "title": "Южна Корея не потвърждава визитата Ким чен Ун в Китай "}
{"url": "https://news.bg/weather/zatoplyaneto-prodalzhava.html", "text": "Днес продължава затоплянето на времето. Това съобщават от НИМХ на БАН.Максималните температури ще са между 9 и 14 градуса. Очаква се предимно облачно време, но облачността през деня ще се разкъсва. На места ще превалява. Ще духа до умерен вятър. Атмосферното налягане ще бъде по-ниско от средното за месеца и слабо ще се повиши. В следващите дни температурите ще се повишават. ", "date": "2018.03.27", "title": "Затоплянето продължава "}
{"url": "https://news.bg/regions/valezhi-i-remonti-prechat-na-dvizhenieto-po-patishtata.html", "text": "Температурите са в интервала от - 3° до + 16°. Времето над страната е облачно. Вятър духа в по-голямата част от страната. Това съобщиха от пресцентъра на АПИ. Дъжд вали в областите Благоевград, Бургас, Кърджали, Кюстендил, Монтана, Пазарджик, Перник, Смолян, София и в районите на Тетевен /обл. Ловеч/ и Тополовград /обл. Хасково/.Сняг вали по високите райони на Осоговска планина /обл. Кюстендил/, прохоd Петрохан /обл. Монтана/ и Картела /обл. Пазарджик/ Пътните настилки са предимно мокри, на места заснежени, частично заледени и обработени.Намалена видимост поради мъгла:- до 50 м в районите на Панагюрски колони /обл.Пазарджик/ и Вакарел /обл.София/;- до 100 м в района на Кула /обл.Видин/ и проход Шипка /обл.Ст.Загора/.СЪСТОЯНИЕ НА АВТОМАГИСТРАЛИТЕ:АМ \"Тракия\":Област София: Ограничено е движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.АМ \"Хемус\": няма ограничения.АМ \"Струма\": няма ограничения.АМ \"Марица\": няма ограничения.АМ \"Черно море\": няма ограничения.АМ \"Люлин\":Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Алтернативни маршрути:- за автомобили до 12 тона по път I-1 от пътен възел Драгичево - Владая - Софияи обратно.- само за леки автомобили по път 1801 Перник - Мало Бучино - Суходол и обратно. Срок до 04.04.2018 г.; Движението по АМ \"Люлин\" в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.03.2018 г.ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Предел\" - отворен за всички МПС;- \"Рожен\" - отворен за всички МПС;- \"Превала\" - забранен за МПС над 12 т с ремаркета и полуремаркета;- \"Троянски\" - забранен за МПС над 12 т;- \"Котленски\" - забранен за МПС над 12 т;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.03.27", "title": "Валежи и ремонти пречат на движението по пътищата "}
{"url": "https://news.bg/int-politics/avstraliya-sashto-goni-ruski-diplomati.html", "text": "Австралия също се присъединява към множеството държави, които вчера обявиха, че експулсират руски дипломати в отговор на нападението с нервнопаралитично вещество срещу бившия руски шпионин Сергей Скрипал в английския град Солсбъри, за което Великобритания обвини Русия.Това обяви австралийският премиер Малкълм Търнбул, цитиран от БиБиси и \"Ройтерс\", като уточни, че ще бъдат експулсирани двама руски дипломати, които са били в действителност служители на разузнаването. \"Наглата атака в Солсбъри беше нападение срещу всички нас\", подчерта Търнбул, като допълни: \"Ние се противопоставяме решително на това беззаконие, това безразсъдство на Русия.\"Австралийският външен министър Джули Бишъп пък изтъкна, че други действия, като например Австралия да бойкотира Световното първенство по футбол в Русия през лятото, също могат да бъдат предприети заради отравянето на Скрипал. Повече от 100 руски дипломати от над 20 страни бяха експулсирани в координиран отговор от САЩ, Канада и страни от Европа вчера. Русия се зарече да отвърне на \"провокативния жест\".От своя страна ирландският външен министър Саймън Ковини каза снощи, че страната му ще предприеме действия срещу Русия заради нападението срещу Скрипал. Решението е взето, но то ще бъде съобщено днес, каза Ковини и добави, че Ирландия ще демонстрира солидарност с най-близкия си съсед - Великобритания.", "date": "2018.03.27", "title": "Австралия също гони руски дипломати"}
{"url": "https://news.bg/int-politics/slovakiya-ne-barza-da-goni-ruski-diplomati.html", "text": "Новият премиер на Словакия Петер Пелегрини обяви, че за експулсиране на руски дипломати от страната във връзка с отравянето на бившия руски шпионин Сергей Скрипал не са достатъчни само обвинения, които не се основават на неоспорими факти.\"Няма да бързаме (да експулсираме руски дипломати)\", отбеляза Пелегрини, цитиран от руските медии.Той подчерта, че по случая с нападението в английския град Солсбъри Словакия ще действа решително, но разумно и без \"театрални жестове\".Руският посланик е повикан на разговор днес в словашкото външно министерство, за да обясни руската позиция.", "date": "2018.03.27", "title": "Словакия не бърза да гони руски дипломати"}
{"url": "https://news.bg/int-politics/nagloto-napadenie-na-rusiya-sreshtu-skripal-prechi-da-ima-po-dobri-otnosheniya-sas-sasht.html", "text": "САЩ биха искали да си сътрудничат с Русия, но някои действия на Москва, като например наглото ѝ нападение в английския град Солсбъри срещу бившия руски шпионин Сергей Скрипал, попречиха на това.Това подчерта говорителят на Белия дом, след като вчера американският президент Доналд Тръмп нареди да бъдат изгонени 60 руски дипломати от САЩ и да бъде затворено руското консулство в Сиатъл, съобщава \"Ройтерс\".\"Искаме да имаме отношения на сътрудничество с Русия. Президентът иска да работи с руснаците, но понякога действията им не позволяват това да стане\", коментира говорителят.\"Отравянето във Великобритания, което донякъде доведе до днешното съобщение, беше много нагло действие. Това беше едно безразсъдно действие\", изтъкна говорителят на Белия дом.", "date": "2018.03.27", "title": "Наглото нападение на Русия срещу Скрипал пречи да има по-добри отношения със САЩ"}
{"url": "https://news.bg/politics/zaharieva-erdogan-podade-raka.html", "text": "Срещата беше продуктивна, тонът беше изключително добър. Това заяви в ефира на Нова външният министър Екатерина Захариева за срещата на високо ниво във Варна. Тя акцентира, че с позицията си за обща работа в проблемните райони, турският държавен глава Реджеп Ердоган подаде ръка към ЕС.\"Подчертавам, че тонът беше изключително добър. Най-важното за България - това е запазване на споразумението. 87% намаляване на вълната. На българската граница няма натиск\", категорична е Захариева. Тя добави, че на срещата са били поети ангажименти и от страна на ЕС, и от страна на Турция. Според външния н министър това показвало, че споразумението работи. \"Всяка от страните трябва да изпълнява ангажиментите си по него\", обясни първият ни дипломат.\"Като външен министър ми направи впечатление и финалът на изказването на президента Ердоган. Подчерта регионите, в които има нестабилност и подчерта: \"Нека заедно с Европа работим за нормализиране на Сирия, Ирак, Афганистан, Пакистан.\" Това е подадена ръка\", заяви мин. Захариева.По повод повдигнатите теми за правовата държава в Турция и турската военна операция в Африн, Захариева обясни, че продължава да има различия, но те са решими с дипломатичен подход.По думите на Захариева премиерът Борисов е поставил висящите въпроси при срещата си с турският президент Реджеп Ердоган.\"Много е важно, че се разбрахме тази смесена комисия да се състои възможно по-скоро, за да се опитаме да решим тези двустранни въпроси, които съществуват от много години\", каза тя по въпроса за висящите въпроси като този за тракийските бежанци.", "date": "2018.03.27", "title": "Захариева: Ердоган подаде ръка "}
{"url": "https://news.bg/crime/napadnatata-s-kiselina-zhena-e-s-opasnost-za-zhivota.html", "text": "Нападнатата 36-годишна жена е с опасност за живота. От МВР съобщиха, че нападението с киселина е станало снощи около 21:30 часа около кръстовището на столичния бул. \"Александър Стамболийски\" и бул. \"Константин Величков\".Властите съобщават, че по първоначални данни неизвестен мъж е плиснал течност в лицето на жената, впоследствие оказала с киселина.Жената е откарана с тежки изгаряния по спешност в столичната \"Пирогов\".Разследването по случая продължава и столичните полицаи работят по разкриването на престъплението.Жената е с тежки изгаряния 24 %, съобщи \" 24 часа\", те са предимно в областта на лицето и главата, но има и по тялото.Свидетели на случилото се обясниха в ефира на Нова, че 36-годишната жена е заключила ресторанта, в който работи и тръгнала към колата си. Там била залята с киселина. Нападателят избягал бързо.", "date": "2018.03.27", "title": "Нападнатата с киселина жена е с опасност за живота"}
{"url": "https://news.bg/disasters/putin-izramzha-prestapna-nebrezhnost-i-nemarlivost-v-kemerovo.html", "text": "Руският президент Владимир Путин говори за причините за пожара в търговския център \"Зимна вишна\" в сибирския град Кемерово, при който загинаха най-малко 64 души.\"Това, което се случва, не са бойни действия, не е неочаквано изтичане на метан в мина. Хора са отишли да отдъхнат, деца. Ние говорим за демография, а губим толкова много хора поради каква причина? Заради престъпна небрежност, заради немарливост\", подчерта Путин на съвещание в Кемерово, посветено на ликвидирането на последствията от пожара.Руският държавен глава е наредил на шефа на Следствения комитет Александър Бастрикин да даде правна оценка на действията на длъжностните лица, допуснали трагедията. \"Не можете да получите сертификат без пари, но можете да подпишете всичко за пари\", изтъкна многозначително Путин.Рано тази сутрин Путин е пристигнал в Кемерово и е посетил мястото на трагедията.Пожарът в 4-етажния търговски център избухна в неделя следобед. Сред 64-те жертви има най-малко 41 деца. В болница остават 13 пострадали, като повечето са с отравяне от изгорелите газове.По първоначални данни огънят е пламнал на четвъртия етаж, което е довело до рухване на покрива. Работи се по няколко версии, като приоритетната е неизправен електрически кабел.Според разследващите е имало сериозни нарушения както при въвеждане при експлоатация на мола, така и в процеса на работата му. Вече са арестувани петима души, включително ръководителят на компанията, която управлява търговския център и охранител, който изключил противопожарната сигнализация.Освен това аварийните изходи са били блокирани, което затруднило евакуацията на хората.", "date": "2018.03.27", "title": "Путин \"изръмжа\": Престъпна небрежност и немарливост в Кемерово "}
{"url": "https://news.bg/politics/evropa-ne-mozhe-da-e-v-konsensus-s-islyamista-erdogan-otseche-aleks-aleksiev.html", "text": "Ердоган е един ислямист, той унищожи турската демокрация. Европа е една демократична общност - не виждам как може да се постигне консенсус при положение, че главните интереси са несъвместими.Това коментира в сутрешния блок на БиТиВи Алекс Алексиев, който е специалист по радикален ислям и председател на Центъра за балкански и черноморски изследвания.Според него единственият начин да се спре мигрантската вълна е Европа \"да прави мили очи\" на Ердоган.\"Според неговата интерпретация кюрдите са терористи. За Ердоган терористите са тези, които са против него\", коментира Алексиев.По думите му, Европа държи много големи икономически козове срещу Турция, но не ги използва.\"Не виждам какъв дълготраен успех може да има тази среща\" във Варна между ЕС и Турция, допълни Алексиев.\"По-важно за мен е това, че Ердоган в прав текст говори за това, че Кърджали бил турски град и че в Турция се печатат карти, които показват част от България като турска територия\", коментира още Алексиев.", "date": "2018.03.27", "title": "Европа не може да е в консенсус с ислямиста Ердоган, отсече Алекс Алексиев "}
{"url": "https://news.bg/crime/targovtsi-ot-burgas-zaplashvat-sas-sad-i-protest.html", "text": "Търговци от Бургас заплашват със съдебни битки и протестни действия, ако се приемат промените в Наредбата за преместваемите обекти, съобщи БНР.На заседание на Общинския съвет предстои да бъдат приети промените в Наредбата за преместваемите обекти. По думите на търговците, документът е лобистки и цели да съсипе бизнеса.\"За 12 години сме внесли 23 предложения как да се организира отдаването на преместваеми обекти и до момента никога не са били възприемани\", заяви председателят на Асоциацията в защита на дребния и среден бизнес, Николай Димитров.По думите му последните нанесени редакции в документа, дело на Димитринка Буланова от ГЕРБ, няма да решат проблемите. В някой от текстовете съществувало противоречие, обясни Димитров. В единия от предложените от Буланова текстове има противоречие относно подаването на документи за освобождаващи се позиции за павилиони.Друг текст пък, който регламентира членовете на комисията, която ги разпределя, да са основно общински съветници, според Димитров обслужва други интереси.\"Според нас, зад това се крие чисто лобистки интерес и ние смятаме, че тази комисия ще се политизира и решенията ще се вземат еднолично. Ако не бъдем чути и ако не бъдем разбрани ще се срещнем в съда. Ние сме се консултирали с нашите юристи, че тези текстове няма да видят бял свят\", отсече Димитров и добави, че търговците имат пълна готовност за протестни действия.", "date": "2018.03.27", "title": "Търговци от Бургас заплашват със съд и протест"}
{"url": "https://news.bg/world/podozritelni-paketi-razprateni-na-voenni-i-razuznavatelni-obekti-v-sasht.html", "text": "Федералното бюро за разследване (ФБР) е иззело няколко подозрителни пакета, изпратени на няколко обекта на военните и разузнаването в района на американската столица Вашингтон, съобщава СиЕнЕн, позовавайки се на източник от правоохранителната служба.Най-малко един пакет е съдържал взривно вещество и възпламенител, което е предизвикало евакуацията на Националния военен университет във Форт Макнейр. Друг подозрителен пакет е бил изпратен във Форт Белвар. И двата пакета в крайна сметка са се оказали безопасни, като са били изследвани в лабораторията на ФБР в Куантико в щата Вирджиния.Всичките пакети са били изпратени по пощата на адреси на военни и разузнавателни обекти.В някои от тях е имало писма, които един служител описа като неуравновесени и объркани.", "date": "2018.03.27", "title": "Подозрителни пакети разпратени на военни и разузнавателни обекти в САЩ"}
{"url": "https://news.bg/crime/zhena-i-dete-postradaha-v-katastrofa-na-patya-asenovgrad-plovdiv.html", "text": "Жена и дете пострадаха в тежка катастрофа на изхода на Асеновград, съобщи bTV. Те пътували с джип в посока Пловдив. Детето е 11-годишно.Сигналът за катастрофата е подаден рано тази сутрин на спешната телефонна линия 112. Жената и детето са откарани в болница.Джипът се е блъснал в бетонна мантинела на изхода на Асеновград. От удара двигателят на автомобила е прелетял почти 50 метра. Части от джипа са разпръснати на всички посоки.Работещите в бензиностанцията наблизо твърдят, че колата се е движила с превишена скорост. Те смятат, че автомобилът е прелетял със 150 км в час.По първоначална информация жената е в по-тежко състояние.Екипи на полицията са изпратени на място и са извършили оглед. По случая е образувано досъдебно производство. Предстои да се изяснят причините за катастрофата.", "date": "2018.03.27", "title": "Жена и дете пострадаха в катастрофа на пътя Асеновград - Пловдив"}
{"url": "https://news.bg/crime/razsledvat-sobstvenika-na-izostavenite-kone-za-zloupotreba-s-evropari.html", "text": "Собственикът на изоставените бедстващи коне в Осоговската планина е получавал субсидии за отглеждането им. Това съобщи говорителят на главния прокурор Румяна Арнаудова в ефира на Нова. По думите й стана ясно, че прокуратурата ще разследва мъжът за злоупотреба с европейски субсидии.\"Разследването е стартирало, започнали са разпити на свидетели. Част от разследването ще бъде установяването на това налице ли е злоупотреба с европейски средства\", обясни Арнаудова. Районната прокуратура в Кюстендил започна да разследва по престъпление за насилие срещу гръбначни животни и причинена смърт на конете.Арнаудова допълни, че за престъплението, за което е започнало разследване, наказанието е от 1 до 3 години лишаване от свобода и глоба от 2 до 5 хил. лева.\"Разполагаме с данни, че лицето или лицата, които са осъществили това престъпление са имали задължение да отглеждат животните и са осъществявали дейност по полагане на грижи за тях. Според данните, които има Прокуратурата, за отглеждането на тези коне на собственика им е заплащана сравнително добра парична субсидия\", информира говорителят на главния прокурор.Пред медии Арнаудова обясни, че прокуратурата не може да съобщи, че ще започне оглед на местопроизшествието. \"Това планирано действие е необходимо, но метеорологични условия не го позволяват\", допълня тя.", "date": "2018.03.27", "title": "Разследват собственика на изоставените коне за злоупотреба с европари"}
{"url": "https://news.bg/world/kosovo-arestuva-srabski-politik-za-nezakonno-vlizane.html", "text": "Сръбски политик е бил арестуван за кратко за незаконно влизане в Косово. Прищина вече предупреди, че ще предприеме подобни действия, предадоха световните информационни агенции.Става въпрос за Марко Джурич, ръководител на сръбската служба за Косово и Метохия и главен преговарящ на Сърбия. Джурич вече е освободен и ще бъде депортиран.  Очаквано, Белград реагира гневно на новината за задържането му. Президентът Александър Вучич определи косовските действия като \"брутален акт на безумие\". По думите му, това се случва с очевидната помощ на други държави. Държавният глава направи изявлението след среща на Съвета за национална сигурност. Косовската полиция съобщи вчера, че е изпратила подкрепление за блокиране на четирима сръбски политици, които планират посещение в северната част на Косово.Сръбската агенция ТАНЮГ съобщи, че е забранено на сръбския военен министър, главния преговарящ на Сърбия на организираните от ЕС преговори с Косово, старши съветник на президента Александър Вучич и културния министър да влязат в Косово днес.По-рано сръбски представители заявиха, че ще посетят Северно Косово, въпреки че косовските власти взеха решение за налагане на забрана.Външният министър на Косово Беджет Пачоли предупреди във \"Фейсбук\", ченито един от сръбските представители няма разрешение да влезе в Косово.\"\", подчерта той.", "date": "2018.03.27", "title": "Косово арестува сръбски политик за незаконно влизане"}
{"url": "https://news.bg/press/prokuraturata-vnese-obvinitelen-akt-sreshtu-spas-aleksandar-1403-dzhigiti-za-sedmitsa-hvanaha-28-te-novi-kameri-na-patna-politsiya.html", "text": "Обвинение. \"Сега\":Прокуратурата внесе обвинителен акт срещу Спас/АлександърСофийска районна прокуратура внесе обвинителен акт срещу Спас Василев, добил известност в социалните мрежи с името \"Александър Николов\", за извършена от него измама с предмет самолетни билети, съобщиха от пресцентъра й.Ето какво се твърди в него:Свидетелката Я. Б. познавала обв. Спас Василев, тъй като му била учител по френски език от гимназията. Към 2011 г. Б. живеела в гр. Гренобъл, Франция, но поддържала контакти със свои бивши ученици, включително и с обвиняемия, който й разказвал, че бил изкарал шестмесечен стаж на летището в гр. Женева /Швейцария/, както и че работел на летището в гр. София (което обстоятелство не отговаряло на истината).На 20.11.2011 г. обв. Спас Василев се свързал с Б. чрез програмата \"Скайп\", като я въвел в заблуждение, че разполага с оферта на авикомпанията \"Air France\" за самолетни билети на атрактивни цени, по направление Лион-София - отворен билет /без предварително фиксирани дати/, на стойност 129 евро за билет. Гратисчии. \"Монитор\":Всеки десети пътува гратис в трамвая Близо 10% са гратисчиите в трамваите и тролеите в София. Това съобщи зам.-директорът на Столичния електротранспорт инж. Иво Василев.По думите му намаляването на пътниците без документ е в резултат на тарифната промяна на билетите и картите. \"Последно време се закупуват повече карти и може би столичанинът е станал по-редовно пътуващ\", казва Василев. Както \"Монитор\" писа, от 2015 г. до края на миналата година се наблюдава троен спад на продажбата на еднократните билети в градски транспорт. При всички видове карти се наблюдава близо двукратно увеличаване на продажбата. \"Част от приходите на дружеството идват от продадените билети и карти. Получава се и субсидия от 15-20 на сто от столичния бюджет. Предстои закупуването на още 13 нови модерни трамвая, които ще се движат по линия 5 и това ще стане в края на тази година или началото на следващата\", каза Василев пред БНР.Зам.-директорът на компанията съобщи и че близо 52 хиляди са изплатили застрахователите на превозвачите като обезщетение на пострадали при инцидент пътници в столичния електротранспорт на базата на закупения билет или карта. Данъци. \"Дума\":Депутат от ГЕРБ си \"спестил\" 200 хил. лв. данък    Гоцеделчевският депутат от ГЕРБ Димитър Гамишев е успял да заобиколи закона и най-вероятно е ощетил държавата с близо 200 хил. лв. от неплатени данъци. Гербаджията бил собственик на \"Гамишев - НКБ\" ЕООД. През април 2016 г., малко преди да стане координатор на ГЕРБ за региона, Гамишев прехвърля фирмата на \"Файнест Асошиътс\" ЕООД. Собственик и управител става Георги Михайлов Георгиев. Същото лице се явява управител на 93 фирми, негови са и 53 дружества, сочи справка в Търговския регистър. \"Файнест Асошиътс\" ЕООД е фирма с 2 лева капитал и е регистрирана в Ловеч на ул. Шипка 5А. На същия адрес са записани още 22 фирми. Георгиев е \"професионален\" длъжник на държавата - негови фирми имат да внасят в НАП стотици хиляди левове.От август 2017 г. бившата фирма на гербаджийския депутат фигурира в списъка на големите длъжници на НАП, които нямат имущество, върху което могат да се наложат обезпечителни мерки. Нарушители. \"24 Часа\":1403 джигити за седмица хванаха 28-те нови камери на Пътна полиция 1403 нарушители са записали 28-те нови суперкамери на Пътна полиция само за 1 седмица, съобщиха от МВР след запитване на \"24 часа\".Т.нар. триножници бяха вкарани в действие на 12 март, понеделник. До 18-и, неделя, всяка от тях е хванала средно по 50 джигити, които ще получат глоби за превишена скорост. През този период са издадени 9376 електронни фиша. За сравнение за същото време през м.г. електронните фишове от всички камери на Пътна полиция са били с 2 хил. по-малко.Освен 1403-мата нарушители, снимани от триножниците, 150-те мобилни камери в патрулките са засекли 5687 джигити. На всяка от тях се падат средно 40 на седмица. 26-те стационарни камери, които снимат денонощно, са заснели 5568 превишавания на скоростта.", "date": "2018.03.27", "title": "Прокуратурата внесе обвинителен акт срещу Спас/Александър; 1403 джигити за седмица хванаха 28-те нови камери на Пътна полиция"}
{"url": "https://news.bg/int-politics/ruskiyat-poslanik-vav-vashington-sasht-i-velikobritaniya-ne-haresvat-silna-rusiya.html", "text": "Аргументите, с които САЩ обосновават закриването на руското генерално консулство в Сиатъл, показват, че така нареченият \"случай Скрипал\" е само предлог за експулсирането на руски дипломати от САЩ. Това коментира посланикът на Москва във Вашингтон Анатолий Антонов.Вчера американските власти обявиха експулсирането на 60 руски дипломати заради шпионаж, както и закриването на руското консулство в Сиатъл. Закриването на консулството американските власти обясниха не само с отравянето на бившия руски шпионин Сергей Скрипал, но и с неговата географска близост с \"една от базите на подводници\", а също така и завод на \"Боинг\".\"Официални представители на администрацията открито обосноваха закриването на руското генерално консулство на Русия с неговата \"близост до базата на подводници и производствени мощности на Боинг\". Каква е връзката със случая с отровения британски агент Сергей Скрипал и дъщеря му\", запита в профила си във \"Фейсбук\" Антонов.\"Липсата на всякакви доказателства в подкрепа на обвиненията от страна на Вашингтон и Лондон по наш адрес не може да не породи подозрения за тясна координация и съвместно планиране на случилото се\", добави руският посланик.\"Вътрешните проблеми, от които Вашингтон и Лондон се опитват да отклонят вниманието с \"руската заплаха\", няма да изчезнат. Нашите опоненти не харесват силна и мощна Русия, чиито способности наскоро бяха демонстрирани\", заключи Антонов.Бившият служител на ГРУ Сергей Скрипал и дъщеря му Юлия бяха отровени в Солсбъри на 4 март. Великобритания обвини Русия, че е извършила нападението с нервнопаралитично вещество новичок.", "date": "2018.03.27", "title": "Руският посланик във Вашингтон: САЩ и Великобритания не харесват силна Русия"}
{"url": "https://news.bg/politics/neynski-otchita-vzaimni-interesi-na-es-turtsiya-i-balgariya-v-ikonomikata.html", "text": "Определено една от целите на срещата между ЕС и Турция във Варна е споразумението за 3 милиарда евро с Турция, за да държи 4-те милиона мигранти на своя територия. Обвързаността с Турция в енергетиката, е изключително важна за българската енергийна независимост, коментира пред НоваТВ бившият външен министър и посланик на България в Турция Надежда Нейнски.Тя счита, че интересите в икономическата сфера са взаимни, едно от досиетата, които се обсъждат в преговорите между ЕС и Турция е осъвременяването на митническия съюз, което е от голямо значение за Брюксел и Анкара.\"Подкрепата в Турция за членството й в ЕС нараства, но има много скептицизъм дали това нещо ще се осъществи. Основната причина затова е, че турците виждат в ЕС възможности за разширяване на пазарите и икономическо развитие. Според социологическите проучвания, ЕС за турците е най-важният икономически партньор\", допълни Нейнски.Тя коментира, че тази сутрин турската преса е \"заляти\" с информация за срещата във Варна, която е приоритет за Анкара.\"Няма да я поставя толкова в контекста на българо-турските отношения, колкото в контекста на отношенията между ЕС и Турция. Защото България вероятно, е най-заинтересованата от доброто развитие на отношенията между ЕС и Турция, тъй като е непосредствен съсед. В този смисъл срещата получи своя резултат и ясни уверения, че споразумението ще продължи да бъде спазвано, че ангажиментите на двете страни ще продължат да бъдат изпълнявани\", допълни Нейнски.\"В този смисъл, че срещата няма да бъде еднократен акт, а ще има развитие през юни, във всички случаи е една много добра инвестиция в бъдещите отношения между Европейския съюз и Турция\", обясни тя.Нейнски допълни, че България е формален домакин на срещата, но не бива да се отрича ролята, която играе като един медиатор на посланията между двете страни. Във всички случаи, според нея трябва да се търси резултата в това, което ще произтече оттук нататък, тъй като на масата във Варна са поставени въпросите и от двете страни. \"За България темата с енергийната независимост е от изключително значение. Взаимната обвързаност на енергийната система е много съществен компонент в тази енергийна независимост на България\", допълни Нейнски.\"Има такава комисия на т.нар. нерешени въпроси, в която експерти обсъждат и търсят сближаване на позициите по важните и разделящи ни неща. От изявлението на министър-председателя стана ясно, че тази комисия ще проведе серия срещи по важните въпроси в двустранните отношения. Най-важното е, че тук на срещата във Варна се заяви политическа воля, включително и в двустранната среща, която имаше между министър-председателя Бойко Борисов и президента Ердоган\", коментира българският посланик въпроса за тракийските бежанци и възможните обезщетения от турска страна за геноцида в Източна Тракия.\"Ние ще останем да бъде съседи винаги, ние сме съюзници в НАТО и може би един ден ще бъдем партньори в Европейския съюз\", подчерта Нейнски.\"Тепърва предстои да видим как ще бъде разказана тази среща, но онова, в което мога да ви уверя на този етап е, че в публикациите срещата е водеща тема и акцент в турските медии. През следващите дни вероятно ще дойдат и анализите, и коментарите\", допълни тя.Според посланик Нейнски е опасно България да влиза в ролята на посредник между големи страни, тъй като това изисква голям инструментариум. България може да бъде \"неоценима\" от гледната точка на общата външна политика на ЕС с българската експертиза за региона.", "date": "2018.03.27", "title": "Нейнски отчита взаимни интереси на ЕС, Турция и България в икономиката"}
{"url": "https://news.bg/int-politics/nova-zelandiya-iska-da-izgoni-shpioni-na-rusiya-no-ne-mozhe-da-otkrie.html", "text": "Нова Зеландия обяви, че би искала да експулсира руски шпиони като ответна мярка на отравянето на бившия руски шпионин Сергей Скрипал във Великобритания, само че властите не могат да открият каквито и да е агенти на Москва в отдалечената страна, намираща се в южната част на Тихия океан, съобщава \"Франс прес\".Десетки руски дипломати бяха експулсирани вчера от САЩ, Канада, Австралия и различни европейски страни заради нападението с нервнопаралитично вещество срещу Скрипал и дъщеря му в английския град Солсбъри на 4 март.Нова Зеландия, която е бивша британска колония и верен съюзник на Лондон, предложи принципна подкрепа, но призна, че липсата на руска шпионска дейност означава, че не може да предприеме кой знае какви действия.\"Направихме проверка в Нова Зеландия. Не установихме присъствието на необявени служители на руското разузнаване тук. Ако установим, ще ги експулсираме\", коментира премиерът Джасинда Ардърн по държавното радио.\"Когато са налице редица международни интереси... изненадва ли ме, че Нова Зеландия не е най-напред в списъка им? Всъщност не\", допълни тя.По думите на Ардърн, Нова Зеландия \"ще продължи да обмисля какви по-нататъшни действия може да предприеме, за да подкрепи международната общност във връзка с атаката в Солсбъри\".Русия отрича, че стои зад опита за убийство, след който Скрипал и дъщеря му Юлия са в критично състояние, като това може би е първото нападение с нервнопаралитично вещество в Европа от Втората световна война насам.Нова Зеландия е член на мрежата за споделяне на разузнавателни данни \"Пет очи\", която включва и САЩ, Великобритания, Канада и Австралия.", "date": "2018.03.27", "title": "Нова Зеландия иска да изгони шпиони на Русия, но не може да открие"}
{"url": "https://news.bg/regions/padnali-kamani-i-remonti-ogranichavat-dvizhenieto-v-chasti-na-stranata.html", "text": "Движението по път II-16 Своге-Гара Бов при Церово, се осъществява в една лента, поради паднали камъни.Временно движението по път III-865 Ардино - Смолян в участъка с. Вехтино - с. Бял извор, се осъществява в една лента, поради срутване на скална маса.Временно движението по път II-99 с. Граматиково - Малко Търново, се осъществява с повишено внимание, поради паднала земна маса на пътното платно. Сигнализирано е с пътни знаци.Временно движението по път I-1 /Е-79/ Видин - Монтана в района на Дунавци се осъществява в една лента, поради претоварване на аварирал тежкотоварен автомобил.Ограничено е движението по път ІІІ-357 Троян - Орешак в гр. Троян за всички МПС. До 3 април 2018 г.​​ се извършва смяна на настилката на ж.п. прелеза при междугарие Ловеч - Троян.Обходен маршрут за всички МПС по общинската пътна мрежа на гр. Троян: от път III-357, кръстовище , надясно по ул. \"Академик Ангел Балевски\" до кръстовище с път II-35, наляво към център гр. Троян (по ул. \"В. Левски\"), път II-35, наляво към център, по път III-357 (по ул. \"В. Левски) кръстовище наляво по мост над река Бели Осъм и на път III-357 надясно към Кърнаре (по ул. \"Г. С. Раковски) и обратно.Движението по път I-5 Стара Загора - с. Ягода, се осъществява в една лента, поради ремонтни дейности. Движението в района се контролира от сигналисти.", "date": "2018.03.27", "title": "Паднали камъни и ремонти ограничават движението в части на страната"}
{"url": "https://news.bg/society/manolova-vizhda-kreshtyashta-nuzhda-ot-zakon-za-lichniya-falit.html", "text": "За разрешаване на болезнената тема за \"Вечния длъжник\" и свръхзадлъжнялостта на българските граждани настоя омбудсманът Мая Манолова. Това стана ясно по време на форум, събрал представители на институциите, които се интересуват от проблемите на българските граждани.Манолова иска това да се случи посредством законов регламент за фалита на физическите лица.Биляна Гяурова, директор на Български институт за правни инициативи заяви в началото на форума, че България е единствената държава, в която няма такава законова уредба. Мая Манолова определи темата за чувствителна и изключително болезнена. По думите й неспособността на хиляди български семейства да се справят със задълженията си към банки, финансови институции за бързи кредити, включително и с битовите си сметки води до крещяща необходимост от приемането на законодателство, което да урежда личният фалит.\"Законодателство за несъстоятелността на физическите лица би било в интерес не само на длъжниците и техните семейства, то е в интерес и на кредиторите, обществото, българската държава и ако щете на фиска. Всички ние сме свидетели как свръхзадлъжнялостта създава огромни проблеми от една страна на българските семейства - отнема перспективата пред тях, а от друга страна създава и огромни проблеми и на икономиката, като генерира един безкраен поток към сивия сектор и към Терминал 2\", заяви Манолова.Тя бе категорична, че българските граждани имат нужда от едно разумно, от едно балансирано законодателно решение, което да даде втори шанс на длъжниците от една страна, а от друга страна за справедливо удовлетворяване на претенциите на кредиторите.Институцията на националния омбудсман, заедно с представители на академичната общност предлага концепция - с основните положения на бъдещото законодателство по тази тема. За нагласите сред населението за използваните кредити, е проведено национално представително социологическо проучване от Global Metrics.Проучването е проведено от началото на годината. Обхванати в изследването са 1067 пълнолетни българи на територията на цялата страна и 117 експерта - представители на банкови институции, юристи и всички, които имат отношение към задлъжнялостта.Делът на хората, които пряко ще бъдат засегнати от подобен закон за личния фалит е 34%. Това са хората, които към момента имат някакъв кредит. По-голямата част от тези кредити са потребителски - 19% към банки, кредитни карти - 7%, покупки на лизинг - 6,9%. Делът на ипотечните кредити е 4,2%, а към небанкови институции е 4,6%. Заемите от близки и роднини - 2,6%.Закъснение с погасяването на вноски има в почти всички типове кредити, като най-голяма степен потребителите забавят своите задължения към фирмите за бързи кредити. Причините за това са в специфичния профил на лицата. Друг фактор, който води до забавяне са малките суми и честото подценяване на забавянето по тях. На следващо място е закъснение при изплащане на заеми от близки и приятели - 44%, лизинг общо 42% са имали закъснение по този тип кредити, съответно 37% - забавяне при погасяване на задължения към кредитни карти и овърдрафт. Най-нисък е делът на забавата при ипотечни кредити само 25%. Забавяне за повече от шест месеца при изплащането на вноските има при около 5% от населението, което се равнява на около 300 хиляди лица. Кредитите, при които е имало голямо забавяне при изплащането на вноските в голямата си част са потребителски - за ремонт на жилища, покупка на битова техника, лизинг на автомобил, посрещане на ежедневни нужди. Едва в 10% от случаите на забава са при кредити за покупка на жилище.Основни причини за това са, че лицето е оставало без работа, възниквали са му други по-спешни разходи за заболяване при около 5% и влошаване на бизнес средата. Основните решения, които потребителите припознават за справяне с този проблем е привличането на допълнителен финансов ресурс, с който да заплатят своите задължения. Това често е свързано с допълнителни икономии, продажба на част от имуществото - движимо или недвижимо. Около 2,5% от лицата, които са забавили плащането си към банка съответно тя е взела тяхното имущество са близо 6 600 лица.Основните фактори, които се изтъкват за попадане в ситуация на задлъжнялост са резките обрати в икономическата конюнктура и промените в бизнес средата, от една страна, а от друга ниските доходи, които са причина за нежеланието да теглят кредити.Интервюираните посочват като проблем ниската финансова култура и рекламите, които банките представят, които съдържат заблуждаваща информация.Най-големите страхове на гражданите са свързани с размера на доходите и риска внезапно да останат без работа, както и рискът от заболяване. Около половин процент от българите са имали неуспешен опит за изплащане на такъв тип кредити.", "date": "2018.03.27", "title": "Манолова вижда крещяща нужда от закон за личния фалит"}
{"url": "https://news.bg/regions/parva-kopka-na-am-hemus-otsechkata-yablanitsa-boaza.html", "text": "Направиха символична първа копка на дългата 9.3 км нова отсечка от магистрала \"Хемус\". Тя е в края на съществуващото трасе, където ще започва новият участък Ябланица - Боаза. Така се открива рехабилитацията на обходния път на Ловеч, обясниха от МРРБ.Обектът, чието строителство се финансира от държавния бюджет, ще бъде изграден от консорциум \"ХВП Ябланица\" ДЗЗД.При първа копка министър Нанков обясни, че 170 км от АМ \"Хемус\" ще се изграждат в рамките на следващите три години. Това заяви министърът на регионалното развитие и благоустройството Николай Нанков при старта на строителството на нови 9,3 км от автомагистралата в участъка от Ябланица до пътен възел \"Боаза\".До два месеца и половина ще започне строителството на още 16,5 км от трасето на магистралата от Шумен в посока Търговище. През тази година ще бъдат търгувани други 52 км, чието проектиране в момента завършва. Те ще бъдат открити за като реално изпълнение до края на годината. Още 85 км от магистралата до Велико Търново ще бъдат възложени през 2019 г. и така реално строителство ще започне и по тях.Регионалният министър благодари на колегите си, защото магистралата се изгражда само с бюджетни средства. Оптимистичният вариант предвижда АМ \"Хемус\" да бъде завършена до 2024 г., а реалистичният - това да стане до 2025 г., според поетия ангажимент, и потвърди, че основните усилия в този мандат ще бъдат насочени към северната част на страната.Според министър Владислав Горанов инвестицията в удължаването на АМ \"Хемус\" е една от най-смислените, правени от правителството, защото чрез нея може да се \"разкъса възелът, в който е впрегната Северна България\". Държава със 100 млрд. лв. брутен вътрешен продукт трябва да може да има приоритети и да развива регионите хармонично, заяви финансовият министър. Той пожела на регионалния си колега този изключително важен инфраструктурен проект да бъде завършен в мандата му.\"Както е казал Ърнест Хемингуей всичко, което не е на море, е провинция и затова имаме задачата да направим така, че една голяма част от територията на страната - северът, да не е провинция, а да е столична. Не инвестираме в асфалт или в бетон, а в хора, в способността им да пътуват, да работят, да стават по-богати и да се развиват, което крайната цел\", заяви заместник министър-председателят Томислав Дончев.По думите му, ако на юг има почти три автомагистрали, то същото заслужава и северната част на страната, за да може столицата да е свързана с морето и нито една част от територията на севера да не е отделена.Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница - пещера \"Съева дупка\". Етапна връзка в близост до село Брестница ще осигурява свързаност с път I-4 Коритна - Белокопитово.Изпълнител на обекта е Консорциум \"ХВП Ябланица\" ДЗЗД. Договорът за проектиране и строителство е на стойност 54 990 000 лв. без ДДС. Строителният надзор ще осъществява ДЗЗД \"Консултанти Хемус 1 - 2016\" с договор на стойност 595 899,10 лв. без ДДС.Малко по-късно започна и рехабилитацията на  и тунела на него. За по-малко от 15 месеца шосето със седем тежки пътни съоръжения - подлези, надлези и тунелът с най-влошени експлоатационнни характеристики в Българи ще бъдат изцяло обновени.В проекта за основен ремонт на 8,7 км от второкласния път II-35 Плевен-Ловеч, който осъществява връзка между двата областни града, ще се инвестират около 15 млн. лв. от Оперативна програма \"Региони в растеж\" 2014-2020 г. чрез Европейския фонд за регионално развитие. Изпълнител на строителството е Консорциум \"Регионални пътища 2017\" ДЗЗД, на строителния надзор - \"Рутекс\" ООД, а авторския надзор ще изпълни \"ВИА ПЛАН\" ЕООД.", "date": "2018.03.27", "title": "Първа копка на АМ \"Хемус\" - отсечката Ябланица-Боаза "}
{"url": "https://news.bg/world/izdaynikat-svarzvan-sas-skandala-s-feysbuk-postavi-pod-vapros-brekzit.html", "text": "Издайникът, който стои в центъра на скандала с \"Фейсбук\", постави под въпрос резултата от референдума за Брекзит през 2016 г., информира \"Ройтерс\".Адвокатите на разобличителя Кристофър Уайли представиха доказателства, които показват, че основната кампания за Брекзит е нарушила закона.Точно година преди Обединеното кралство да напусне ЕС двама разобличители - единият от компанията Cambridge Analytica и един от лагера за напускане на съюза, твърдят, че кампанията за Брекзит е финансирана незаконно.По-рано този месец се появи информация, че аналитичната фирма Cambridge Analytica е събирала личните данни на повече от 50 милиона потребители във \"Фейсбук\" без да получи разрешение. В резултат на скандала акциите на \"Фейсбук\" паднаха до най-ниските си нива от юни 2017 г. Британският парламент, Конгресът на САЩ и европарламентът призоваха Зукърбърг да даде показания. Вчера стана ясно, че американската Федерална комисия по търговия е започнала разследване на практиките на социалната платформа.Представители от кампанията за Брекзит отрекоха, че са нарушили изборните правила и подчертаха, че според тях има опит за подкопаване на Брекзит чрез опетняване на репутацията им.Адвокатите на Кристофър Уайли от базираната в Лондон кантора Bindmans разпространиха 53 страници с доказателства. От тях става ясно, че кампанията за Брекзит е нарушила тавана за разходите чрез дарение на средства на група, известна като BeLeave. Дарени са 625 000 британски лири, според АФП. Според официалните данни кампанията за Брекзит е похарчила 6,7 милиона лири при таван от 7 милиона британски лири, но други 2,7 милиона лири са изхарчени, като е била използвана канадската компания AIQ.\"Можем ли \", попита Уайли, бивш служител на Cambridge Analytica.\"\", добави той. По думите му трябва да се организира втори референдум.Междувременно Уайли дава показания пред британския парламент във връзка с възникналия скандал.Пред Комисията по цифрови технологии, култура, медии и спорт той каза, че избирането на Доналд Тръмп за президент на САЩ го е мотивирало да разкрие практиките на работодателя си пред медиите.", "date": "2018.03.27", "title": "Издайникът, свързван със скандала с “Фейсбук”, постави под въпрос Брекзит"}
{"url": "https://news.bg/world/turski-sad-ostavi-v-aresta-zadarzhanite-gratski-voynitsi.html", "text": "Турски съд постанови двамата гръцки войници, обвинени в шпионаж и незаконно навлизане в страната, да останат в ареста, информира АФП.Според агенцията решението е в противоречие с натиска на ЕС войниците да бъдат освободени.Двамата гръцки войници бяха арестувани на 2 март, след като навлезли във военна зона в северния турски вилает Одрин, който граничи с Гърция.Местен съд в Одрин реши след изслушване двамата войници да останат в ареста, информира агенция \"Доган\", но не разкрива подробности.Турските адвокати на двамата мъже поискаха да бъдат освободени.Вчера след срещата във Варна с турския президент председателят на Европейската комисия Жан-Клод Юнкер изрази увереност, че турската страна ще \"разреши казуса с войниците по най-добрия начин\".", "date": "2018.03.27", "title": "Турски съд остави в ареста задържаните гръцки войници"}
{"url": "https://news.bg/crime/nadezhda-dzhelepova-e-noviyat-zam-predsedatel-na-vas.html", "text": "Съдия Надежда Джелепова е новият заместник-председател на Върховния административен съд. Кандидатурата й бе одобрена единодушно от съдийската колегия към Висшия съдебен съвет (ВСС), съобщиха от ВСС.Съдия Джелепова беше предложена за поста от новия председател на ВАС Георги Чолаков. Кандидатурата й бе подкрепена по време на Пленума на съдиите на ВАС, който се проведе на 1 февруари т.г. Тогава на тайно гласуване тя събра 64 от гласовете на присъствалите общо 84 съдии. От неправителствената организация \"Юристи срещу корупцията\" също подкрепиха съдия Джелепова.Тя е с над 34 години юридически стаж, 17 години от които са във Върховния административен съд. Била е зам.-председател на Софийски окръжен съд и районен съдия и председател на Районен съд - Елин Пелин.Новият заместник-председател на ВАС ще ръководи и Второ отделение на съда. Там се разглеждат административни дела, свързани със Закона за устройство на територията, отменения Закон за териториалното и селищно устройство, Закона за посевния и посадъчния материал.В това отделение се гледат и Закон за кадастъра и имотния регистър, Закон за камарите на архитектите и инженерите в инвестиционното проектиране, Закона за акцизите, Закон за митниците и правилникът за неговото прилагане, Наредба №2 за въвеждане в експлоатация на строежите в РБ и минималните срокове за изпълнени строителни и монтажни работи, съоръжения и строителни обекти.Там се обсъждат и Наредба №3 за съставяне на актове и протоколи по време на строителството, Наредба №4 от 21 май 2001 г. за обхвата и съдържанието на инвестиционните проекти, Наредба №7 за правила и нормативи за устройство на отделните видове територии и устройствени схеми и планове, Наредба за условията и реда за издаване на лицензни на консултанти за оценяване на съответствието на инвестиционните проекти и/или упражняване на строителен надзор.Припомняме, изборът на председателя на ВАС Георги Чолаков бе спорен.Кандидатурата на Чолаков беше издигната от Общото събрание на съдиите във ВАС. Той бе шеф на второ отделение на съда и имаше подкрепата на тогавашния председател - Георги Колев.Неговият избор бе определен от председателя на ВКС Лозан Панов като \"избор на тишината\".Относно информация на медия, според която магистрати от ВАС са били заплашвани и принуждавани да гласуват за Чолаков, той заяви, че лично той не е заплашвал и принуждавал никого. Чолаков допълни, че няма информация друг да го е правил.На 11 септември 2017 Георги Чолаков бе избран от ВСС за председател на Върховния административен съд (ВАС).На 4 октомври 2017 г. президентът Румен Радев върна предложението на ВСС да назначи Георги Чолаков за председател на ВАС.На 19 октомври 2017 г. Чолаков отново бе избран за шеф на ВАС след повторно препитване пред съдебните кадровици.", "date": "2018.03.27", "title": "Надежда Джелепова е новият зам.-председател на ВАС"}
{"url": "https://news.bg/int-politics/kitayskiyat-flot-pokazva-sila-na-uchenie-v-yuzhnokitaysko-more.html", "text": "Десетки китайски военни кораби и самолетоносач показват сила на учение край остров Хайнан в Южнокитайско море, съобщава \"Ройтерс\".Изображения предоставени на \"Ройтерс\" от Planet Labs Inc, потвърждават, че китайска флота е навлязла във важният търговски воден път като част, от така наречените бойни тренировки, които са част от рутинни годишни учения.Групата на самолетоносача \"Ляонинг\" е преминала миналата седмица през Тайванския пролив, според тайванското министерство на отбраната. Снимки показват най-малко 40 кораба и подводници, които ескортират \"Ляонинг\", което някои анализатори описват като необичайно голямо представяне на нарастващата военноморска мощ на китайската армия.Корабите плаващи в една линия са описвани по-скоро като пропаганда, отколкото реални военни маневри, а флотилията е предвождана от подводници, със самолети над тях.\"Това е невероятна гледка. Това е голямата новина за мен. Потвърждение и че да, самолетоносач участва в ученията\", коментира Джефри Люис, експерт по сигурността в Калифорнийския институт за стратегически изследвания Middlebury.Настоящите военни годишни учения се наблюдават отблизо и от регионални, и международни сили заради растящата военна мощ на Пекин.Не е ясно накъде се е насочила флотилията или колко дълго ще продължи учението. Министерството на отбраната на Китай не е отговорило на запитвания.\"Съдейки по снимките, явно показват, че флота им в Южното море е в състояние редовно да се присъединят към операции на групата от Далиан на север. Изглежда показват оперативната съвместимост на флота - нещо, над което тихо работят от известно време\", коментира Колин Кох, експерт по сигурността в Сингапурското училище за международни изследвания \"С. Раджаратнам\".Според Кох, разрушителите, фрегатите и подводниците, които обикновено ескортират самолетоносач, флотилията изглежда включва и голям брой снабдителни кораби, както и по-малки корвети.Както Виетнам, претенциите на Китай в Южнокитайско море се оспорват от Филипините, Малайзия и Бруней и Тайван.Ученията са на фона на скорошно напрежение в богатия на ресурси воден път, след като Виетнам наскоро замрази нефтените проучвания на испанските Repsol под натиск на Пекин.Пекин също така се противопостави на така наречените патрули за свобода на корабоплаването и американски военен кораб миналата седмица, близо до един от китайските изкуствени острови в архипелага \"Спратли\".", "date": "2018.03.27", "title": "Китайският флот показва сила на учение в Южнокитайско море "}
{"url": "https://news.bg/int-politics/polsha-poluchava-parvite-si-sistemi-peytriat-prez-2022-g.html", "text": "Полша получава през 2022 г. първите си системи \"Пейтриът\", коментира премиерът Матеуш Моравецки пред TVP Info.Изявлението е ден преди сделката със САЩ да бъде подписана официално. Тази доставка ще бъде последвана от следваща през 2024 г., допълва Моравецки. Според него, системите за противоракетна отбрана \"ще осигурят сигурността на нашето небе по безапелационен начин\". Въпросните системи \"Пейтриът\" са оборудвани с най-новата технология, която американците продават само на Полша, допълва премиерът.\"Това е доказателство за нашата солидарност като съюзници и че американците вярват на Полша\", коментира той и допълва, че споразумението, което трябва да бъде подписано в сряда, \"е много добре договорено\".Договорът идва с пакет за \"увеличаване на производствения капацитет\", а Полша ще може да \"разработва нови военни решения в сътрудничество със Съединените щати\" допълва Моравецки.Полското министерство на отбраната в петък подписа споразумения за офсетни сделки с американските фирми Lockheed Martin Global Inc и Raytheon в размер на близо 277 милиона долара.", "date": "2018.03.27", "title": "Полша получава първите си системи \"Пейтриът\" през 2022 г. "}
{"url": "https://news.bg/politics/korneliya-ninova-iska-da-chete-stenogramata-ot-sreshtata-vav-varna.html", "text": "\"Искаме стенограма от разговорите на срещата във Варна с ясни и категорични позиции.\" Това заяви председателят на БСП Корнелия Нинова на пресконференция в Пазарджик, след като ИБ на БСП проведе редовното си седмично заседание в града.Нинова подчерта, че няма конкретен резултат по нито един от спорните въпроси. \"Нито по спора с Гърция и Кипърския въпрос, нито по отношение на присъединяването на Турция към ЕС, нито по въпроса за облекчаване на визите за турските граждани за ЕС. По нищо не се отбеляза съществен напредък и конкретни решения, по които да бъдем информирани\", каза още Нинова.\"Разбираме, че е поставен въпросът за предизвикателството - душевни граници до Кърджали - на четири очи, но не разбрахме, какъв е отговорът. Има ли категоричен отговор и оценено ли е това изявление като неприемливо, провокативно и като провокация за националния суверенитет и интерес и на България\", пита Корнелия Нинова.Тя поясни, че не приема позицията за България като домакин на среща между две страни, тъй като ние сме в ЕС и Борисов не може да ни поставя в трета независима позиция, която просто наблюдава.Въпросът за тракийските бежанци не е въпрос само на двустранни отношения. Корнелия Нинова припомни, че през 2008 година ЕС приема резолюция, в която се казва, че Европа се ангажира този въпрос да бъде уреден двустранно между България и Турция.Според нея в тази среща няма нищо изключително, а тя е продължение на досегашния диалог между Турция и ЕС по нерешени и спорни въпроси. Лидерът на БСП припомни, че в последните 3 години са проведени 12 срещи между Европа и Турция на различни равнища.Нинова увери, че БСП ще продължава да поставя въпросите за българския национален интерес.Във връзка с изнесеното заседание Корнелия Нинова обясни, че от БСП искат АДФИ и Сметната палата да проверят как се правят обществените поръчки в града. Категорично се противопоставяме на практиката, при която се правят обществени поръчки с по един участник, като по този начин няма конкуренция и се гарантира спечелването им от една фирма\", каза лидерът на БСП.Паралелната държава, задкулисието и управлението на далаверата е обхванало не само централното равнище в държавата, а и областните и местните власти, според социалистите, които са категорични, че в борбата с тях \"няма наши и ваши\". Това се отнася и за Пазарджик, който бил ярък пример за задкулисие и паралелна държава. Корнелия Нинова прикани включително да се проверят обществени поръчки и гласувания в Общинския съвет в града, които са подкрепени от съветници от БСП. ", "date": "2018.03.27", "title": "Корнелия Нинова иска да чете стенограмата от срещата във Варна"}
{"url": "https://news.bg/society/nyama-uvelichenie-na-mestnite-danatsi.html", "text": "Общините не увеличават данъците през тази година. Това сочат данни на Национално сдружение на общините в Република България (НСОРБ). 91% от общините запазват размера на данъка върху недвижимите имоти през 2018 г.При 93% от общините пък данъка върху сделките и туристическия данък остават същите, съобщиха на заседание на УС на НСОРБ.Направеното проучване сред общините сочи, че при данъка върху превозните средства 89% от общините запазват нивата от 2017 г.Намаленията на ставките са за отделни категории облагаеми обекти са предвидени при данъците с диференцирана основа за облагане, като данъка върху преводните средства и туристическия данък.72% от общините запазват размера на такса \"Битови отпадъци\"Резултатите от допитването показват, че се увеличава делът на общините, които предоставят възможност за плащане на ТБО на база количество или на основа, различна от данъчната (77%).Запазва се тенденцията за липса на значителни промени в подхода за определяне на размерите таксите за детски градини и домашен социален патронаж.Общо 126 общини, което е 48% от броя на анкетираните, отчитат нарастване на събираемостта на данък недвижими имоти. От тях 6 бележат ръст е с над 10 пункта.Относно данъка за възмездно придобиване на имущество (ДВПИ) 139 общини (53%) отчитат нарастване, спрямо 2016 г. В този случай 4 от тези общини бележат нарастване с над 10 пункта.В проучването участват 193 общини, което представлява 73% от общия им брой. При извеждането на тенденциите, спрямо ставките за 2017 г., изследването е направено за 159 общини, подали съпоставими данни и за двете години, или резултатите са изведени за 60% от общините.Относно събираемостта е направено изследване само на публикуваните от МФ данни за събираемостта на данък недвижими имоти (ДНИ) и данък за възмездно придобиване на имущество (ДВПИ).", "date": "2018.03.27", "title": "Няма увеличение на местните данъци"}
{"url": "https://news.bg/world/britanskata-pozharna-pristignala-2-ch-sled-atentata-v-manchestar-arena.html", "text": "Пожарната служба пристигнала на мястото на атентата в английския град Манчестър два часа по-късно, съобщават БиБиСи и \"Гардиън\".Преглед на отговора след атаката е установил, че пожарната \"не е имала значима роля\", тъй като е пристигнала два часа по-късно.Припомняме, при самоубийствения атентат до \"Манчестър арена\" загинаха 22-ма души, а стотици пострадаха. Отговорност за атаката пое терористичната групировка \"Ислямска държава\".Въпреки че е имало два противопожарни екипа достатъчно близо до стадиона, за да чуят експлозията, те са отпратени на около 5 километра от мястото на нападението на фона на опасения, че се извършва терористична атака като в Париж през 2015 г. и не са в безопасност, заключава проверката. Но парамедици са пристигнали в рамките на 11 минути след атаката, която е извършена в 22:31 часа местно време. Първият екип парамедици пристигнал в 22:42 часа. Той е бил предупреден от полицията, че инцидентът е свързан с \"атентатор самоубиец\".Когато пожарните екипи пристигнали на стадиона, повече от 2 часа след нападението на Салман Абеди на 22 май 2017 г., пожарникарите не започнали веднага да помагат заради лоша комуникация със служители на други звена.", "date": "2018.03.27", "title": "Британската пожарна пристигнала 2 ч. след атентата в „Манчестър арена”"}
{"url": "https://news.bg/world/nameriha-2500-godishna-mumiya-v-egipetski-sarkofag-v-universiteta-v-sidni.html", "text": "Учените в Австралия са открили останките на мумия в елегантно издълбан 2500-годишен саркофаг, който е класифициран като празен и никога не е изследван, съобщава ДПА.Музеят \"Никълсън\" в университета в Сидни от 150 години притежава четири древни и сложно проектирани египетски саркофага, а в три от тях са открити мумии.Миналата година изследователи отварят капака на четвъртата, с надеждата да намерят поне остатъци превръзки и кости. \"Данните преди това показаха, че ковчегът е празен или с остатъци ... Има много повече, отколкото се смяташе преди\", коментира Джейми Фрейзър, водещ изследовател и старши уредник в музея.Мумията, която е \"силно разкъсана\" е със запазени около 10% от тялото. Саркофагът е принадлежал на Мер-Нейт-ит-ес, според йероглифите на капака. Вероятно мумията е с благородно потекло и е служител на Господарката на храма на Секхмет. Саркофагът датира от 26-та династия, около 664-525 г. пр. Хр.Саркофагът е придобит през 1860 година в Египет от Чарлз Никълсън, бивш канцлер на университета в Сидни. Оттогава е и в музея на университета, носещ името му.Фрейзър допълва, че след първоначалните изследвания считат, че вероятно останките са от един човек на около 30 години, но не са сигурни дали са на мъж или жена.Ковчегът и неговото съдържание вече са сканирани с лазер, за да се създаде 3D модел и да се изпратят за подробно компютърно томографско сканиране", "date": "2018.03.27", "title": "Намериха 2500-годишна мумия в египетски саркофаг в университета в Сидни"}
{"url": "https://news.bg/politics/karti-za-vik-saorazheniya-predvizhdat-v-proektozakon.html", "text": "Специализирани карти на ВиК съоръжения ще улесняват поддръжката на мрежата. Това е едно от предложенията, представени от заместник-министърът на регионалното развитие и благоустройството Малина Крумова по време на десетата юбилейна конференция на Българска асоциация по водите - Булаква, информираха от МРРБ.По време на двудневното мероприятие на тема \"Инвестиционни предизвикателства пред водния сектор - Иновативни решения и финансови стратегии\" бе организиран дискусионен форум, на който бе обсъден проектът за нов Закон за ВиК отрасъла, подготвен от регионалното ведомство.Механизми за подобряване контрола на качеството на изпълнение и на вложените материали и насърчаване на публично-частното партньорство са някои от целите за привличане и на външно частно финансиране.Обсъжда се и възможността за създаване на специализиран регулатор за отрасъла, който ще притежава по-скоро консултативни функции и ще следи постигането на заложените цели и резултати, стана ясно по време на форума.Законът ще съдържа и механизми за защита на социално слабите и уязвими групи в обществото. Обсъжда се идеята за гарантирано минимално количество на потребление на вода от 50 л на ден за най-уязвимите групи.\"Необходимо е да създадем такова ценообразуване, което да позволява пълно възстановяване на разходите на операторите, включително инвестиции за нова инфраструктура и подмяна на амортизирана такава\", отбеляза регионалният заместник-министър.Включването на такса солидарност и създаването на нарочен фонд за подпомагане на ВиК дружествата е сред обсъжданите концепции в проекта на новия закон. Това ще позволи наличието на сигурен източник на финансиране на отрасъла, за да се постигат заложените цели и политики.\"Фондът ще позволи развитието на отрасъла, което включва постигане на съответствиe с европейските изисквания, иновации, развойна дейност, подобряване ефективността и капацитета на ВиК операторите\", допълни Крумова.Устойчивото финансиране на ВиК отрасъла е от изключително значение за опазването и развитието на водните ресурси. Това представлява голямо предизвикателство не само за Европа, но и за целия свят. Наше задължение и отговорност е да гарантираме изконното човешко право на достъп до вода за всеки гражданин.\"Ключово е гражданите и заинтересованите страни да бъдат насърчавани за участие при вземането на решенията по отношение на инвестициите във водния отрасъл. Наша основна цел е потребителите да бъдат добре информирани, за да се повиши тяхната чувствителност към екологичните и инвестиционни аспекти на водата\", отбеляза регионалният заместник-министър.Законът ще урежда всички обществени отношения във водоснабдителния и канализационен отрасъл. В него ще бъдат заложени механизми, които ще гарантират устойчивото планиране и ефективността на услугите. Повишаване информираността и по-голямо участие на обществото при взимане на инвестиционните решения в отрасъла, както и фокус към потребителя, са сред целите, заложени в него.\"Ключово в концепцията на закона е да се обедини разпокъсаната настояща нормативна уредба, регулираща отрасъла\", категорична бе Крумова. Чрез него ще се реализират интегрирани и ефективни инвестиционни решения, допълни Крумова.В проекта се предвижда да бъдат включени и мерки за развитие на отрасъла, защита правата на потребителите, насърчаване на отговорното гражданско отношение.", "date": "2018.03.27", "title": "Карти за ВиК съоръжения предвиждат в проектозакон"}
{"url": "https://news.bg/crime/nov-sadiya-shte-gleda-deloto-za-ubiystvo-v-grand-mol.html", "text": "Нов съдебен състав на Варненския окръжен съд ще гледа на 28.03.2018г. делото за убийството на Нягол Петров в Гранд мол, извършено преди 3 години. Делото беше върнато за ново разглеждане от въззивната инстанция в края на януари 2018г. Разпоредителното заседание беше насрочено за 7-и март, но поради заболяване на адвоката на брата на Нягол, делото беше отложено.Това съобщават от съда.Окръжен съд - Варна припомня хронологията на обвинението. Убийството беше извършено на 14 март 2015г. Според събраните по делото доказателства Нягол живеел в едно домакинство заедно с майка си, с брат си и съпругата му във Варна. Имал тежко нараняване на дясната ръка и психично заболяване, което лекувал с медикаменти. Независимо от това, той полагал грижи за болната си майка. Често през деня се разхождал около и в сградите на Автогара-Варна и Гранд мол.На 14 март преди 3 години подсъдимите Ангел Н. (сега на 28г. от Кърджали) и Красимир Д. (сега на 26г. от Ямбол) от охранителната фирма \"Джи Ем секюрити\" били уведомени по телефон от началник смяната, че на тяхното ниво има лице с вид на клошар, което просело пари. Било им разпоредено да го изведат от сградата. Охранителите отвели Нягол на \"ниво -1\", пред залата за видеонаблюдени и му задали въпроси свързани с причината за посещението в сградата и състоянието в което се намирал повлияно ли е от употребата на алкохол. Постепенно двамата подсъдими започнали да стават агресивни, като започнали да бутат и да дърпат мъжа, с цел да го откажат от бъдещи посещения в мола.Започнали да отправят обидни думи към него и да му се подиграват. Имало негласно правило сред охранителите, лица с недобър външен вид или във видимо пияно състояние да бъдат \"респектирани\" , след това да бъдат извеждани извън сградата. Респектирането целяло лицата, спрямо които се прилага да се въздържат от бъдещи посещения. Според обвинението именно пред залата за видеонаблюдение охранителите нанесли побой на жертвата. През това време охранителят Ангел снимал с мобилния си телефон някои от издевателствата. При всеки опит на жертвата да избяга от охранителите, побоят над него с ритници и юмруци по тялото продължавал.След побоя, записите на охранителните камери са регистрирали пострадалият да се движи олюлявайки се из търговския център, видимо дезориентиран. Минути след това жена, работеща в един от магазините, подала сигнал за човек, паднал по гръб пред един от търговските обекти. Пристигналият медицински екип само констатирал смъртта на Нягол. Тройната съдебномедицинска експертиза, назначена по време на разследването е отчела над 57 удара по тялото на убития.На 19.06.2017г. Варненският окръжен съд - Варна призна за виновни тримата охранители и наложи следните наказания: 18г. \"лишаване от свобода\" за Ангел Н., 16г. \"лишаване от свобода\" за Красимир Д. и 15г. \"лишаване от свобода\" за Цветан М.Съдът оправда подсъдимите по обвинението деянието да е извършено в качеството им на длъжностни лица, както и затова пострадалият да е бил в безпомощно състояние.Присъдата беше протестирана и обжалвана пред Апелативен съд - Варна през август 2017г. от подсъдимите, гражданския ищец и частния обвинител, и Окръжна прокуратура Варна. В протеста си държавното обвинение настояваше за присъда, която да е в размер на 20 години \"лишаване от свобода\", за да е близо до максималния размер, предвиден от закона. Подсъдимите поискаха също нов процес пред първата съдебна инстанция, където очакват по-ниски или оправдателни присъди. Както прокуратурата, така и адвокатите на подсъдимите и на гражданския ищец и частен обвинител не оспориха оправдателната част на присъдата на Окръжен съд - Варна.С решение от 24.01.2018 г. Варненският апелативен съд върна делото за ново разглеждане от друг състав на Окръжен съд - Варна.", "date": "2018.03.27", "title": "Нов съдия ще гледа делото за убийство в Гранд мол"}
{"url": "https://news.bg/world/belgiya-goni-edin-ruski-diplomat.html", "text": "Белгия реши да изгони един руски дипломат заради случая с отравянето във Великобритания на разузнавача Сергей Скрипал, съобщи АП.Става дума за дипломат, който работи в посолството на Русия в Брюксел. Решението за неговото изгонване е взето на съвещание на премиера Шарл Мишел с неговите заместници.Белгия ще съобщи решението си на руския посланик в следващите 48 часа, а след това прогоненият дипломат ще разполага със срок от 14 дни да отпътува за родината си.НАТО реши днес да прогони седем руски дипломатически представители, акредитирани в централата на Алианса.Белгия ще съдейства за изпълнението на това решение.", "date": "2018.03.27", "title": "Белгия гони един руски дипломат"}
{"url": "https://news.bg/world/mogerini-speshno-katsna-v-belgrad.html", "text": "Първият дипломат на Европейския съюз Федерика Могерини пристига за кратко в Белград, съобщават сръбски медии.Нейната визита става на фона на ескалацията на напрежението между Сърбия и Косово. То застрашава диалога между двете балкански страни.\"Това, което се случи вчера, не бива да се повтаря. Европейският съюз очаква спокойствието, мъдростта, сдържаността и лидерските качества да надделеят\", каза Могерини пред сръбския президент Александър Вучич в Белград.Според съобщението на Европейската служба за външна дейност, в разговора си тази вечер Могерини и Вучич са се съгласили, че Сърбия трябва да продължи усилията да реши по мирен път разногласията си с Косово.32-ма души са ранени при вчерашните протести на косовски сърби, след като в Косовска Митровица задържаха Марко Джурич. Той е сръбският представител в преговорите с Косово. Самият Марко Джурич не е имал право да влиза на косовска територия, заради националистически изявления, припомниха от Прищина.Сръбският президент Александър Вучич нарече ареста \"брутална провокация и безсрамен престъпен акт\". Той обеща ответни мерки, но не обяви оттегляне от преговорите с Косово. Сръбска партия реши да напусне управляващата в Косово коалиция и това може да разклати правителството на Рамуш Харадинай.Партията на сръбското малцинство Сръбска листа държеше три министерски позиции и имаше вицепремиер в кабинета. Всички четирима подадоха оставка. Премиерът на Косово Рамуш Харадинай ги призова да преосмислят решението си.Самият Марко Джурич се яви днес на пресконференция в Белград с бинтовани ръце. Той се оплака от незаконните действия на косовските власти. Марко Джурич заяви, че косовските полицаи са крещели на арабски \"Господ е велик\" по време на неговия арест.", "date": "2018.03.27", "title": "Могерини спешно кацна в Белград"}
