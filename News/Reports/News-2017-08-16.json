{"url": "https://news.bg/int-politics/vizitata-na-tramp-e-nemislima-sled-sharlatsvil-ubeden-premierat-na-shotlandiya.html", "text": "Визитата на американския президент Доналд Тръмп е немислима след събитията в Шарлътсвил. В това е убеден премиерът на Шотландия Никола Стърджън. Така тя коментира позицията на държавния глава, изразена след сблъсъците, завършили с убити. Стърджън призова британския премиер Тереза Мей да отмени планираното посещение. Припомняме, че подобни призиви заваляха веднага след избирането на президента и обявяването на визитата от противници на политиката му. Президентът на САЩ Доналд Тръмп обвини за размириците в Шарлътсвил и двете страни, участващи в конфликта. Според него, от двете страни е имало както агресивни, така и нормално протестиращи хора.Той оправда 48-часовото забавяне на реакцията си във връзка с белите расисти с това, че е искал да се запознае с фактите.Отказът му да обвини по-остро крайнодесните му \"спечели\" критики в САЩ и по света. ", "date": "2017.08.16", "title": "Визитата на Тръмп е немислима след Шарлътсвил, убеден премиерът на Шотландия "}
{"url": "https://news.bg/bulgaria/lovniyat-sezon-teche-bez-intsidenti-i-narushiteli-otchitat-ot.html", "text": "По време на акциите в първата седмица на август, непосредствено преди откриването на ловния сезон, бяха установени четирима нарушители с оръжие и други ловни уреди с незаконно добит едър дивеч.Установен е и нарушител, в чийто двор са открити незаконно добити немаркирани дърва, доставени без превозен билет и 5 диви животни, които се отглеждат там. В същия обект бяха намерени и над 20 дивечови трофеи. За тези нарушения бяха съставени съответните административни актове, съобщават от МЗХ.След откриването на ловния сезон обаче, за радост, няма установени ловни инциденти към този момент. Проверени са 3500 ловци.14 378 проверки са извършени за първата половина на месец август в горските територии на страната. 8 603 от тях са извършени от мобилните групи и горските стражари на 6-те държавни предприятия и 5 775 - от горските инспектори по контрол и охрана от 16-те регионални дирекции на Изпълнителната агенция по горите.3123 са проверените обекти за добив на дървесина, 4643 обекта за складиране, преработка и търговия с дървесина, 4751 превозни средства, 3446 ловци, 411 риболовци и 1854 други физически лица, извършващи дейности в горски територии.Общо 316 са констатираните нарушения, установени с актове за административно нарушение. 273 са съставените актове по Закона за горите. 43 са нарушенията по Закона за лова и опазването на дивеча, като всички те са извършени и констатирани преди началото на ловния сезон. Издадени са и 79 констативни протоколи за нарушения с установен извършител и 72 - срещу неизвестен.605 куб. м. дървесина е задържана при проверките от контролните органи и 247 пространствени куб. м. дърва за огрев, както и 28 кг незаконно добити недървесни горски продукти (билки, гъби и др.).Прави впечатление, че през този период са намалели задържаните превозни средства и инструменти за дърводобив. Без необходими документи за превоз на дървесина са били 9 моторни превозни средства, 4 каруци и 2 коня, които са задържани. Конфискувани са и 2 моторни триона.От началото на юни, когато беше възложен по-интензивен контрол в горите, проверките вече са близо 60 000.Най-честите нарушения по Закона за горите продължават да са свързани с незаконен добив на дървесина без изискваните документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите и липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина.", "date": "2017.08.16", "title": "Ловният сезон тече без инциденти и нарушители, отчитат от МЗХ"}
{"url": "https://news.bg/regions/slanchev-bryag-goni-simeonov-ot-diskotekite.html", "text": "Стотици хора, работещи в \"Слънчев бряг\", излязоха на протест срещу .Протестиращите работят на различни обекти в града. Някои от тях работят и в крайбрежните дискотеки, където вечер силната музика не е новост.Недоволстващите призоваха премиера Борисов за съдействие, информира БНР. Според тях има опасения туристите да не се върнат повече в \"Слънчев бряг\" и курорта да остане без клиенти, а работниците - без работа.Протестът е спонтанен. Недоволстващите се събраха пред един от проверяваните клубове, след което протестът премина в шествие. Един от централните булеварди в курорта беше блокиран за кратко време. Персоналът в \"Слънчев бряг\" заплаши, че ще се предприемат и други действия, ако проверките продължат.От заведенията в курорта отрекоха да имат общо с протеста и да са го организирали.Стана ясно и че работодателите в \"Слънчев бряг\" също подготвят протести в края на седмицата.", "date": "2017.08.16", "title": "\"Слънчев бряг\" гони Симеонов от дискотеките"}
{"url": "https://news.bg/regions/preobarnal-se-kamion-otkloni-dvizhenieto-ot-am-hemus.html", "text": "Временно е отклонено движението по АМ \"Хемус\", в района на Ябланица, съобщават от АПИ и МВР.Трафикът е пренасочен по околовръстния път на Ябланица.Причината е пътен инцидент, станал по-рано в района, при който камион е катастрофирал и се е преобърнал.Шофьорът не е пострадал тежко, прегледан е от медицински екип.Предстои изместването на камиона, за да бъде освободено платното от магистралата.", "date": "2017.08.16", "title": "Преобърнал се камион отклони движението от АМ \"Хемус\""}
{"url": "https://news.bg/regions/midi-na-brega-na-dunav-iznenadaha-zhitelite-na-ruse.html", "text": "Големи миди на брега на река Дунав в Русе изненадаха местните жители. Мидите веднага привлякоха стотици погледи и се превърнаха в атракция в града.\"Когато се стопли водата, над 28 градуса, мидите почват да измират и се вдигат от дъното. По-рано сме ги яли. Водата беше много чиста и съответно и мидите бяха по-вкусни, по-чисти\", обясни пред bTV рибарят Петър Топалов. Повечето рибари в района не са изненадани от мидите. Те ги използват като стръв за сом. Според експерти от БАН става въпрос за китайски блатни миди. Необичайните за района животни се наблюдавали по Дунав от 2005 година насам. Те застрашавали родните видове миди, тъй като изяждали храната.", "date": "2017.08.16", "title": "Миди на брега на Дунав изненадаха жителите на Русе"}
{"url": "https://news.bg/crime/postoyanen-arest-za-maykata-na-izostavenoto-bebe-v-zapaden-park.html", "text": "Софийски районен съд остави в ареста майката, която изостави 8-месечното си бебе в столичния \"Западен парк\".18-годишната Юлия Василева е обвинена за това, че е оставила без надзор и достатъчно грижи детето. Според прокуратурата по този начин тя е изложила на опасност бебето. Съдът уважи искането на прокуратурата и постанови мярка за неотклонение \"задържане по стража\" спрямо обвиняемата.Представителят на прокуратурата посочи, че е на лице обосновано предположение, че 18-годишната Юлия е извършила престъплението. Това става ясно и от свидетелските показания.Според прокурорът е на лице и реална опасност 18-годишната майка да извърши и друго престъпление, ако и бъде наложена по-лека мярка.Въпреки че не е осъждана, Софийска районна прокуратура намира, че извършеното деяние представлява обществена опасност. Прокурорът посочи още, че свидетелката Юлия Димитрова, с която обвиняемата е живеела, е казала, че на 11 август, денят, в който е изоставено детето, момичето е излязло с бебето сутринта и се е върнала без него около 12 часа.Обвиняемата обяснила на свидетелката, че го е оставила в социална институция. Около 19 часа същият ден бебето е било намерено в слабопосещаема част на парка. Хората, открили 8-месечното момиченце установили, че то е дехидратирано и изтощено. Случайност е предотвратила по-тежки последствия, допълни прокурорът.Свидетелски показания разкриват още, че обвиняемата Юлия Василева не е полагала нужните грижи както за детето, което е изоставила, така и за по-големия й син.От изложеното следва, че с поведението си майката системно е създавала опасност за физическото и психическото развитие на децата си, уточни прокурорът.Според прокуратурата има опасност тя да се укрие, ако бъде пусната на свобода. Като мотив за това прокурорът посочи, че Юлия постоянно е сменяла местоживеенето си и се е случвало да напуска дадено жилище и да е в неизвестност дори и за най-близките си. От показания става ясно още, че след като е разбрала, че детето й е намерено, се укрила.Служебният защитник на обвиняемата - адв. Кирил Александров заяви пред съда, че момичето признава вината си. По думите му, тя няколко пъти е правила опит да остави детето си в социален дом. Млада е, не може да ги гледа сама, допълни адвоката Александров.Тя е била принудена да остави малкото дете като се е надявала по-този начин, то да намери по-добър дом. Защитата на момичето поиска налагането на по-лека мярка. Адвокат Александров заяви, че няма опасност тя да се укрие или да извърши друго престъпление, ако и бъде наложена друга мярка за неотклонение.Той посочи, че занапред чрез родителите си тя може да бъде призовавана. Не е нужно на този етап да е задържана, допълни защитникът. Пред съда Юлия не пожела да каже каквото и да е било.След кратко съвещание съдът реши, че е на лице обосновано предположение за авторството на деянието. Въпреки, че е неосъждана, престъплението е с по-висока степен на обществена опасност, посочи съдия Константин Попов. Той допълни, че в началото на 2017 г. Юлия е направила опит отново да изостави детето си в своя съседка. Под предтекст, че отивала да купи памперси. Съдът счете, че ако и бъде наложена по-лека мярка има опасност тя за пореден път да изостави и захвърли детето си. Налице и е опасност да се укрие. Решението не е окончателно и подлежи на обжалване в триденевен срок.", "date": "2017.08.16", "title": "Постоянен арест за майката на изоставеното бебе в \"Западен парк\""}
{"url": "https://news.bg/int-politics/merkel-ne-vizhda-badeshte-za-mitnicheski-sayuz-s-turtsiya.html", "text": "Канцлерът на Германия Ангела Меркел счита, че не е възможно да се продължават преговорите между ЕС и Турция за създаване на митнически съюз.Меркел изразява мнението си в рамките на видео-среща с известни германски блогъри в предизборната кампания.\"Във всеки случай към настоящия момент ние няма да разширяваме митническия съюз с Турция. Не може да има никакви съмнения за задълбочаване\", заявява Меркел.Припомняме, миналия месец външният министър на Германия Зигмар Габриел също подчерта, че счита за невъзможно да се продължават разговорите с Турция за създаване на митнически съюз с Европейския съюз.Германската канцлерка Ангела Меркел отговори и на въпроси за кризата в Азия покрай противопоставянето САЩ - Северна Корея. Тя изрази увереност, че севернокорейската криза може да бъде уредена единствено с преговори и че тя прави всичко възможно за постигане на мирно решение, предаде Ройтерс.\"Аз съм твърдо против риторичния арсенал, който използват всички страни. Няма военно решение за този конфликт, той трябва да бъде уреден с преговори\", каза канцлерката.Тя изрази задоволство, че лидерите на САЩ и Китай са обсъждали кризата по телефона. \"Трябва да използваме такива средства. Можем да избегнем катастрофата и трябва да направим всичко възможно за това. Аз поне правя всичко по силите си\", каза Меркел, цитирана от Ройтерс.", "date": "2017.08.16", "title": "Меркел не вижда бъдеще за митнически съюз с Турция"}
{"url": "https://news.bg/society/pos-terminal-vav-vsyaka-darzhavna-i-obshtinska-institutsiya.html", "text": "Предвиждат се нови облекчения в държавните и общинските администрации. Очаква се скоро във всяка държавна или общинска администрация да бъде разположен ПОС терминал за безкасово разплащане, съобщи Нова телевизия.Служителите в институциите ще трябва да информират и разясняват на гражданите възможните начини за разплащане.Промяната е част от предприетите действия на държавата за намаляване на административната тежест и бюрокрацията.Следващия етап от мерките, предвидени за намаляване на административната тежест, предвиждат да се предостави възможността да се извършват парични трансфери през интернет сайта на съответната държавна или общинска служба.Експерти обаче твърдят, че въпреки действията на държавата в тази посока, все още сме далече от истинското електронно управление.", "date": "2017.08.16", "title": "ПОС терминал във всяка държавна и общинска институция"}
{"url": "https://news.bg/bulgaria/balgariya-otdelya-nay-mnogo-sredstva-za-sektor-sigurnost-v-es-spored-evrostat.html", "text": "България отделя 2,8% от БВП или 2,4 млрд. лева за сектор \"обществен ред и сигурност\", което я поставя на челно място в Европейския съюз. В дъното на класацията сме обаче по разходи за сигурност на глава от населението - 173 евро при показател 507 евро на човек за Общността. Това показва анализът на Евростат за разходите на страните от ЕС за обществен ред и отбрана през 2015 г.Секторът включва полиция, пожарна, съдилищата, затворите и т.н. Общо за ЕС разходите в сектора са били 258 млрд. евро или 1,8 на сто от БВП. Те са били по-големи от тези в други сектори, сред които \"отдих, култура, религия\" и \"опазване на околната среда\".Сред страните, които са отделяли най-много средства за сигурност на човек, са Люксембург и Великобритания - съответно 899 евро и 792 евро. ", "date": "2017.08.16", "title": "България отделя най-много средства за сектор \"сигурност\" в ЕС, според Евростат"}
{"url": "https://news.bg/politics/shest-firmi-iskat-da-izgrazhdat-tol-sistemata.html", "text": "Шестте оферти за изграждането на тол системата за платено преминаване по републиканските пътища бяха отворени днес, 16 август, в Агенция \"Пътна инфраструктура\".Подалите оферти са (по ред на подаване):БГ пътКАПШ \"Трафик солюшънс\"\"Толлнет\" АД\"Сиела Норма\" АДОбединение \"Телетол\" ДЗЗДКонсорциум \"Тол България\"Новият Закон за обществените поръчки предвижда всички поръчки, започнати по старите разпоредби, да се изпълняват по тях, обясни Симеон Ванчев, външен експерт и юрист.При официалното отваряне на офертите стана ясно, че те са подадени в рамките на по-малко от час.Припомняме, поръчката бе обявена на 19 май, а фирмите са подали офертите си още същия ден.Изграждането на системата за таксуване на тежкотоварни автомобили се бави близо две години заради обжалвания на процедурата. Очаква се с въвеждането й товарните автомобили, които преминават транзитно през страната, да заплащат по-високи такси, а винетките за леки автомобили да запазят цената си.Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. възобнови обществената поръчка на 29 декември 2016 г.Припомняме в началото на годината лично президентът Румен Радев се обяви против обществената поръчка за тол системата, като това беше едно от  На 18 май обществената поръчка бе , за да бъде прекратена отново само дни по-късно - на 22 май заради подадени на .След дългото протакане миналата седмица бе обявено, че , която да изгражда системата, за да подсигури процеса. Това решение бе . ", "date": "2017.08.16", "title": "Шест фирми искат да изграждат тол системата"}
{"url": "https://news.bg/crime/babata-i-maykata-na-otkritoto-martvo-bebe-ostavat-zad-reshetkite.html", "text": "Майката и бабата на бебето, чийто труп беше намерен в междублоково пространство в Перник, остават в ареста.Двете жени са обвинени за убийството на новороденото дете. По искане на Окръжната прокуратура в Перник жените ще останат с мярка за неотклонение \"задържане под стража\".Определението на съда може да бъде обжалвано пред Софийския апелативен съд.Припомняме, че в понеделникв Перник мъртво новородено. Тя й 45-годишната баба на бебето бяха задържани с прокурорско постановление за срок до 72 часа.Сигналът в МВР за намерено тяло на новородено бе подаден в неделя, около 19.50 часа. Полицаите са се отзовали в района на кв.\"Тева\" в Перник, където са извършили . Тялото на детето и било оставено в междублоково пространство, голичко и без пелена", "date": "2017.08.16", "title": "Бабата и майката на откритото мъртво бебе остават зад решетките"}
{"url": "https://news.bg/int-politics/reaktsiyata-na-obama-sled-sabitiyata-v-sharlatsvil-s-rekordno-odobrenie.html", "text": "Мнението, което бившия американски президент Барак Обама изрази в \"Туитър\" след случилото се в Шарлътсвил, счупи рекордите по одобрение, предадоха световните информационни агенции. Това е туитът, събрал най-много \"харесвания\" от потребители в историята на социалната мрежа - 3,5 млн. до момента. Също така е споделен 1,4 млн. пъти.   Никой не се ражда с омраза към друг човек заради цвета на кожата, произхода или религията му. Това написа в профила си в Туитър в неделя Обама.С този цитат от Нелсън Мандела той призова за толерантност след събитията в Шарлътсвил.Градът стана арена на сблъсък между \"южняците\" с една страна и техни противници - от друга. Това доведе до първия вечерен сблъсък, а след това - и на фаталните кръвопролития.Двадесет годишен жител на щата Охайо, шофирайки собствения си автомобил блъсна либерали, които протестираха срещу консерваторите, протестиращи срещу разрушаването на паметника Ли. Той рани десетки, в резултат на което загина 32-годишна жена.", "date": "2017.08.16", "title": "Реакцията на Обама след събитията в Шарлътсвил с рекордно одобрение"}
{"url": "https://news.bg/health/v-balgariya-nyama-opasni-yaytsa.html", "text": " На нашия пазар няма опасни яйца. В България няма данни за наличие на замърсени с фипронил яйца и яйчни продукти.У нас за употреба при кокошки носачки не са разрешени ветеринарномедицински препарати, съдържащи веществото.Припомняме, че в петнадесет страни от ЕС, както и Хонконг и Швейцария, са получили яйца, замърсени с инсектицид фипронил, посочва Европейската комисия, съобщава БиБиСи.Комисията ще проведе среща с министри и регулатори на 26 септември.Главният директор по сигурността на храните поиска от  Възникна спор за това, колко дълго белгийските и холандските власти са знаели за замърсяването.Бе установено, че яйцата, идващи предимно от Холандия, съдържат вредни пестициди, забранени от ЕС за употреба в хранителната промишленост.", "date": "2017.08.16", "title": "В България няма опасни яйца"}
{"url": "https://news.bg/int-politics/opozitsiyata-v-keniya-osporva-izborite-v-sada.html", "text": "Кенийската опозиция ще отнесе в съда последните президентските избори в страната. Това обяви бившият премиер Раила Одинга, загубил изборите от настоящия президент. Той направи това изявление на пресконференция, дадена след дни на насилие,последвали вота от 8 август. По думите му, думата сега има  Върховният съд, но това ще бъде само началото и опозицията няма да се откаже. Припомняме, че оповестените резултати от вота доведоха до кървави сблъсъци с десетки жертви в страната. Най-малко 24-ма души загинаха, като повечето от тях бяха застреляни от полицията. По данни на избирателната комисия действащият президент на Кения Ухуру Кениата победи на изборите с 54,27% от гласовете. Неговият съперник, бившият премиер Раила Одинга събра 44,74% от гласовете. Така действащият президент бе преизбран за втори 5-годишен мандат.Опозицията оспори веднага изборните резултати. Одинга заяви, че на база изборни данни комисията е била обект на хакерска атака и това е подменило изборния вот. Независима избирателна комисия на Кения опроверга това заявление.", "date": "2017.08.16", "title": "Опозицията в Кения оспорва изборите в съда "}
{"url": "https://news.bg/disasters/pozharite-v-yuzhnata-ni-sasedka-sa-potusheni.html", "text": "Гърция оттегли молбата си за европейска помощ в борбата срещу горските пожари, съобщава Нова телевизия.Говорителката на пожарната служба в Гърция заявила, че международната помощ вече е сметната за ненужна и пожарите са потушени.Премиерът Алексис Ципрас благодари на пожарникарите за усърдната борба с огнената стихия, бушуваща от три дни край столицата Атина. Жертвите на пожара са приблизително 1500 хектара гори и храсти. Еколози прогнозират, че за да бъде възстановена растителността ще са нужни близо 30 години.\"За щастие няма жертви... щетите бяха ограничени\", изтъкна гръцкият премиер..Горският пожар в Капандрити и на остров Каламос, възпламенили се в понеделник, също са овладяни. Опасността там беше, че огънят е в област с много ваканционни къщи. В борбата със стихията са се включили пет самолета, 7 хеликоптера, близо 300 пожарникари и 100 военни. Изгорелите къщи са най-малко пет.Пожарите на о. Закинтос не са погасени и там продължава да има активни фронтове, огън гори и западните части на полуостров Пелопонес.Гръцките власти подкрепят версията, че много от пожарите са били умишлени, защото във вторник пожарникари са открили запалително устройство в гората на о. Самос.Припомняме, че от 13 август досега в Гърция избухнаха 146 нови пожара, като най-сериозно е положението северно от Атина, на полуостров Пелопонес и на остров Закинтос.Хиляди хора бяха евакуирани от домовете им.", "date": "2017.08.16", "title": "Пожарите в южната ни съседка са потушени"}
{"url": "https://news.bg/int-politics/iranski-opozitsioner-zapochna-gladna-stachka.html", "text": "Иранският опозиционен лидер Мехди Каруби започна гладна стачка. Това обяви неговият син, предаде Middle East Monitor. Каруби е под домашен арест от 2011 година насам и именно това е причината за протеста му.Бившият председател на парламента обвини тогавашния президент Махмуд Ахмадинеджад във фалшифициране на изборите. Той настоява за съдебен процес и иска органите на реда да напуснат дома му. Семейството споделя, че е следено и всичките му разговори се записват. Според властите в страната, домашният арест е жест към хора, които биха получили тежки присъди, ако стигнат до съд. 80-годишният Каруби обаче не се притеснява от риска да отиде в затвора. ", "date": "2017.08.16", "title": "Ирански опозиционер започна гладна стачка "}
{"url": "https://news.bg/bulgaria/zhiteli-na-stolichen-kvartal-otnovo-sreshtu-stroezha-na-nebostargach.html", "text": "Жители на столичния кв. \"Стрелбище\" за пореден път се обявиха срещу изграждането на небостъргач там, предаде \"Нова\".Според плановете, 43-етажната сграда трябва да изникне на място, където в момента има зелени площи. Улица \"Майор Първан Тошев\" е част от имота, който в началото на месец август беше заграден и разкопан от строителна фирма НИКМИ. От община \"Триадица\" са констатирали нарушение.\", каза кметът на община \"Триадица\" Николай Терзиев.Фирмата може да обжалва в 14-дневен срок съставения от общината протокол за нарушение или да възстанови улицата. В противен случай я грози санкция между 1000 и 10 000 лева.Собствениците на имота твърдят, че всичко е законно и са готови да търсят правата си и в Страсбург.", "date": "2017.08.16", "title": "Жители на столичен квартал отново срещу строежа на небостъргач"}
{"url": "https://news.bg/crime/dvama-alo-izmamnitsi-izgoryaha-v-montana.html", "text": "Криминалисти от Монтана заловиха двама мъже, участвали в телефонни измами.Разследването по случая започнало по депозиран сигнал от 72-годишна жителка на Монтана. В сигнала жената обяснила, че е била измамена по схемата \"съдействие на полицията\" за залавяне на телефонни измамници.След проверителната уговорка с ало-измамниците жената оставила плик с 14 000 лв. в банкноти с различен номинал зад табло на газопреносната мрежа на ул. \"Калето\" в града.В хода на разследването криминалистите установили и задържали двамата извършители на престъплението. Единият от задържаните е 17-годишен младеж, а другият - 37-годишния П. Р. И двамата задържани са от град Вършец и са криминално проявени.След установяването им последвало претърсване на паркиран в центъра на града лек автомобил с монтанска регистрация, ползван от двамата. В колата са намерени 20 450 лв., 3 мобилни телефонни апарата в комплект със сим-карти, таблет и златни накити. При обиск от двамата са иззети общо 1 220 лв., 310 долара, 3 мобилни телефонни апарати и 5 различни по вид златни накити.Мъжете са задържани за срок от 24 часа. По случая е образуваното досъдебно производство под наблюдението на Районната прокуратура в Монтана.Изяснява се и съпричастността на двамата задържани в извършените през последните два-три месеца телефонни измами на територията на Монтана.По-рано днес стана ясно, че от началото на 2017 година телефонните измамници са прибрали близо 3.5 млн. лв. от жертвите си.Златка Падинкова от Главна дирекция \"Национална полиция\" обясни пред БНР, че вече се наблюдава тенденцията телефонните измамници да действат по-предпазливо. Те избягвали контакт с жертвите си. По думите на Падинкова често парите се оставяли на места като входове на блокове, закачат се на външна или дворна врата, хвърлят се през прозорци, оставят се до боклукчийски или в боклукчийски кофи, под камъни в градски градини или \"и въобще където може да се сетите, на различни места - пак с идеята да се прекъсне прякото предаване на паричните средства между пострадалия и куриера\".Припомняме и че наскоро бяха предотвратени няколко опити за телефонни измами, в които измамниците въвличаха невинни хора в схемите си като \"мулета\". В някои сценарии ало-измамниците се представят за служители на фирми, които нямат филиал в града на измамата. Те молят случайни хора да прибират парите, оставени от жертвите. Понякога измамниците използват по няколко \"куриера\" преди парите да стигнат до тях.", "date": "2017.08.16", "title": "Двама ало-измамници \"изгоряха\" в Монтана"}
{"url": "https://news.bg/world/turtsiya-predupredi-che-referendumat-na-irakskite-kyurdi-vodi-do-grazhdanska-voyna.html", "text": "Планираният референдум за независимост в кюрдския северен Ирак може да влоши ситуацията в региона и дори да доведе до гражданска война, предупреди турският външен министър Мевлут Чавушоглу, цитиран от Ройтерс.Автономният кюрдски регион в Ирак заяви, че ще проведе референдум за независимостта на 25 септември, като отхвърли международни предупреждения, включително от Турция, че може да предизвика конфликт с Багдад.Мевлут Чавушоглу направи коментарите по време на интервю пред телевизия TRT Haber.", "date": "2017.08.16", "title": "Турция предупреди, че референдумът на иракските кюрди води до гражданска война"}
{"url": "https://news.bg/crime/izdirvat-s-evropeyska-zapoved-za-arest-radosveta-vasileva.html", "text": "Вчера, 15.08.2017г., е повдигнато обвинение на Радосвета Василева, дъщерята на банкера Цветан Василев, потвърдиха от прокуратурата.Обвинението е за пране на пари в особено големи размери - 2 645 179 лв. при условията на продължавано престъпление. Престъплението по чл. 253 ал.5 вр. ал. 4 вр. ал.1 и 2 вр. 26 ал. 1 от НК, уточняват от СГП.Привличането на обвиняемото лице е извършено задочно в присъствието на упълномощен от Василева адвокат.Към момента Радосвета Василева е с постановление за задържане за срок до 72 часа, но тъй като изпратените две призовки са получени от адвокат и няма данни Радосвета Василева да пребивава на територията на България, тя е обявена за общодържавно издирване и е издадена Европейска заповед за арест.По данни на прокуратурата Василева е напуснала страната на 16 август 2016 г. и до този момент няма регистрирано влизане.\"Предприетите спрямо Радосвета Василева процесуално-следствени действия са съобразно разпоредбите на Наказателно-процесуалния кодекс и постановеното спрямо нея задържане е обусловено от неявяването й пред разследващите органи и неустановяване на местонахождението й\", посочват от прокуратурата.Припомняме, че банкерът Цветан Василев и съпругата му Антоанета Василева се намират в момента в Сърбия, тъй като българската прокуратура ги е обявила за издирване по обвинения за фалита на КТБ. Сърбия на този етап отказва екстрадиция. В края на юли месец прокуратурата внесе .Миналата седмица стана ясно, че вашингтонската фирма JWI Inc. поема случая на Цветан Василев, като ще подаде документи за . ", "date": "2017.08.16", "title": "Издирват с Европейска заповед за арест Радосвета Василева"}
{"url": "https://news.bg/education/pravitelstvoto-odobri-dopalnitelni-17-mln-za-obrazovanie.html", "text": "17 млн и половина от бюджета на МОН да се отпуснат за развитие на образованието реши днес МС. Парите ще бъдат получени от общините за развитие на образованието.Зелена светлина получиха три допълнителни трансфера от бюджета на ресорното министерство за финансово осигуряване на национални програми за развитие на образованието.14 928 427 лв. са осигурени на общините по Националната програма \"Оптимизация на училищната мрежа\". Те ще бъдат използвани за изплащане на обезщетения при намаляване на персонала и съкращения на друго основание. Парите са разпределени на база на постъпили заявления от общинските училища, детски градини, ученически общежития и регионални центрове за подкрепа на приобщаващото образование.По Националната програма \"Без свободен час\" с 1 019 741 лв. се финансират учебните часове, проведени от учители по заместване в задължителното предучилищно и училищно образование, както и в трета и четвърта подготвителна възрастова група на детските градини.1 561 475 лв пък бяха одобрени за осигуряване на стипендии за образователни резултати на общинските училища на база на постигнатото от училищата на държавните зрелостни изпити по български език и литература и по математика. Това се прави с идеята да се предостави по-голяма възможност за развитие на най-добре представилите се на държавните зрелостни изпити училища.", "date": "2017.08.16", "title": "Правителството одобри допълнителни 17 млн. за образование"}
{"url": "https://news.bg/bulgaria/darzhavata-tarsi-izpalnitel-na-proekta-za-distantsionno-elektronno-glasuvane.html", "text": "На 11 август, петък, Държавна агенция \"Електронно управление и Централната избирателна комисия (ЦИК) стартираха процедурата за избор на изпълнител по първа фаза на проекта \"Изграждане и внедряване на пилотна система за дистанционно електронно гласуване\".Срокът за подаване на оферти е 17.30 часа на 21 август.Проектът е сред приоритетните в Пътната карта в изпълнение на Стратегията за развитие на електронното управление в Република България за периода 2014-2020 г.Предвидено е в рамките на процедурата да се проучат и анализират добрите практики за дистанционно електронно гласуване, прилагани в по света. Предвидено е и провеждането на три симулации на електронно гласуване от дистанция. Процедурата е на обща стойност 33 333.33 лв. без ДДС.Резултатите от анализа ще служат като пример за конкретни препоръки за българската система за дистанционно електронно гласуване. Препоръките ще бъдат отчетени при изпълнението на основната дейност по проекта - изграждането и внедряването на пилотна система за дистанционно електронно гласуване.Ще бъдат анализирани както технологичните, така и правните аспекти на системите, техните силни и слаби страни по отношение на бързина, сигурност, достъпност и функционалност на софтуера.Проучването и анализът на световните практики ще приключи през октомври 2017 г. и трябва да гарантира, че в българските условия ще бъде внедрена най-добрата система при минимален риск от прилагане на неподходящо техническо решение, избрано единствено на база икономическа целесъобразност.В рамките на първата фаза на проекта ще се изберат най-добре функциониращите системи, с която ще бъдат проведени трите симулации на дистанционен електронен вот.До 18 август се очаква резултатите от процедурата за избор на изпълнител по дейностите за информация и публичност на проекта да бъдат обявени.", "date": "2017.08.16", "title": "Държавата търси изпълнител на проекта за дистанционно електронно гласуване"}
{"url": "https://news.bg/world/vzriv-do-letishte-sautend-v-london.html", "text": "За експлозия в непосредствена близост до летище Southend в Лондон, съобщава Daily Mail.Властите и пожарната в Есекс ще разследват инцидента, за да открият причината за пожара, но на този етап вярват, че е станал случайно.Изявление от летище Southend: \"Пожарната и спасителна служба в окръг Есекс понастоящем се занимава с инцидент в хангара Air Livery в северната част на летището. Летище Саутенд все още е отворено и работи нормално\".Пожарникарите са извикани за инцидент в хангар за самолети на летище \"Саутенд\".Когато пожарникарите пристигнали, са съобщили, че огромният хангар гори и са изпратени шест пожарни, които да помогнат при справянето с пожара.Пожарникарите използват платформа със стълба (ALP), като офицерът, отговарящ за инцидента, съобщава, че екипите постигат добър напредък.", "date": "2017.08.16", "title": "Взрив до летище \"Саутенд\" в Лондон"}
{"url": "https://news.bg/education/spechelihme-7-medala-ot-olimpiadata-po-lingvistika-sred-koito-3-zlatni.html", "text": "Три златни медала, един сребърен и три бронзови спечели за България спечели националният ни отбор на Световната олимпиада по лингвистика, съобщава БНР.От 2003 г. международната олимпиада по лингвистика е ежегодна. Представянето ни тази година е най-силното българско постижение на международните олимпиади по природни науки. Първата международна олимпиада по лингвистика е инициирана от България и се проведе в Банско през 2003 г.В олимпиядата тази година се включиха 160 състезатели от 27 държави. Ръководители на отбора са инж. Александър Велинов, Веселин Златилов и Любомир Златков.Състава на националния ни отбор медалисти пъл беше:", "date": "2017.08.16", "title": "Спечелихме 7 медала от олимпиадата по лингвистика, сред които 3 златни"}
{"url": "https://news.bg/society/initsiativa-pazi-ot-sech-gorskite-ploshti-nad-kvartal-asparuhovo.html", "text": "Инициативата \"Да спасим горите край Аспарухово\" сигнализираха News.bg за проект във Варна, който предвижда извършване на множество сечи в горските райони около града.Част от предвидените сечи попадали във водосбора на поройните дерета над квартал Аспарухово, причинили десетки смъртни случаи и множество материални щети за хиляди граждани на Варна през юни 2014 година.От инициативата посочват, че според официална обява, залепена в сградата на горското стопанство във Варна, се предвижда на 21 август да се проведе обществено обсъждане на инвентаризация, горскостопански карти, планове за ловни дейности и опазване от пожари, както и горскостопански план 2017-2026 на горските територии, които са държавна собственост в района на дейност на Държавно горско стопанство Варна, част от Североизточното държавно предприятие в Шумен.В фейсбук страницата на инициативата се призовават всички граждани на Варна да защитят зеленото богатство около града, подкрепяйки искането да не се извършва дърводобив в горите над квартал \"Аспарухово\" през следващите 10 години.От инициативата обясняват, че през 2016 година са изпратили подписка, подкрепена от близо 2 000 души, за прекратяване на сечите в района. След разговори с представители на Североизточното държавно предприятие и неговото подразделение ТП ДГС Варна активистите са получили официално становище, че до края на 2017г. и изработването на новия горскостопански план сечи няма да бъдат извършвани в горите край квартал \"Аспарухово\" освен при крайна необходимост.Защитниците на зелените площи около Варна редовно са проверявали района за сечи и посочват, че от 2015 година до сега такива не са извършвани. \"Да спасим горите край Аспарухово\" желаят това да остане така и в близките 10 години.", "date": "2017.08.16", "title": "Инициатива пази от сеч горските площи над квартал \"Аспарухово\""}
{"url": "https://news.bg/world/afganistanskata-politsiya-otkri-36-tela-v-masovi-grobove.html", "text": "Афганистанската полиция откри масов гроб, съдържащ телата на най-малко 36 жертви в наскоро нападнато село, съобщава Ройтерс.В един гроб в северната провинция Сар-еул е имало 28 тела, а в другият - осем, каза говорителят на провинциалното правителство Забихула Амани.\"Повечето от жертвите са обезглавени\", каза той, като отбеляза, че всички са мъже, с изключение на три момчета на възраст между осем и 15 години.Беше открит трети масов гроб, но се намираше в район под контрола на талибаните, добавя Амани.Най-малко 62 са потвърдените жертви в атаката срещу село Мирза Оланг миналата седмица, като броят им се очаква да се повиши, според кабинета на губернатора на Сар-еул.Независимата комисия за човешки права в Афганистан заявява, че предварителното разследване предполага, че бойци на талибаните и ИДИЛ, които обикновено враждуват, са действали заедно.Това твърдение е отхвърлено от талибаните, които заявяват, че са извършили самата атака, но не са убивали цивилни граждани.ИДИЛ в понеделник съобщи, че е атакувала и е убила около 54 шиитски мюсюлмани, малцинствена група в Афганистан, която често е атакувана от тях.Селяните, избягали от Мирза Оланг, съобщават пред репортери, че са видяли бойци, които носят както бялото знаме на талибаните, така и черното на ислямската държава.", "date": "2017.08.16", "title": "Афганистанската полиция откри 36 тела в масови гробове "}
{"url": "https://news.bg/finance/kabinetat-razshiri-obhvata-na-proekta-za-zhp-liniyata-s-makedoniya.html", "text": "Правителството одобри изменения в Оперативната програма \"Транспорт и транспортна инфраструктура\" за периода 2014-2020 година. С промените ще бъде прецизиран обхватът на заложените за финансиране жп проекти.Според измененията от оперативната програма отпадат жп участъци, за които вече има осигурено финансиране от Механизма за свързана Европа. Това са жп отсечките Волуяк - София - Елин Пелин, Костенец - Септември и жп възел Пловдив.Промените предвиждат и разширение в обхвата на проекта за подготовка на жп линията Радомир - Гюешево. С окрупняването на проекта по цялото направление София - Перник - Радомир - Гюешево - граница с Република Македония ще бъдат увеличени реалните ползи от изпълнението му, посочват от пресцентъра на Министерски съвет.Припомняме, според министърът на транспорта, информационните технологии и съобщенията ивайло Московски изграждането на железопътната връзка между София и Скопие отваря нова страница в отношенията между двете държави. По думите му проектът ще гарантира транспортната свързаност между двете държави и ще доведе до по-голяма сигурност, устойчивост и икономически растеж за целия регион. Припомняме и че транспортните министри на България и Македония подписаха . Документът беше подписан заедно с на 1 август тази година.От обхвата на Оперативната програма \"Транспорт и транспортна инфраструктура\" за периода 2014-2020 година отпада Интермодален терминал в Русе. Това се налага поради необходимост от допълнително проучване за развитие на товарните превози по направлението Север - Юг, което да определи ефективността на такъв тип съоръжение, разположено в Русе. По оперативната програма ще бъде финансиран проект \"Проучване за развитие на жп направление Север-Юг\".Промените включват още изменение в проекта за реконструкция на гарови комплекси по основната TEN-T мрежа, като жп гара Чирпан се заменя от жп гара Карнобат. В проекта за модернизация са включени още жп гарите Стара Загора, Нова Загора, Казичене, Искър и Подуяне.", "date": "2017.08.16", "title": "Кабинетът разшири обхвата на проекта за жп линията с Македония"}
{"url": "https://news.bg/bulgaria/po-kazusa-natura-pravitelstvoto-se-darzhi-po-losho-ot-arbitrazha-za-belene.html", "text": "По казуса с \"Натура\" българското правителство се държи по-лошо от арбитража за \"Белене\". Това каза в  икономистът Красен Станчев.\"Правителствата на България правят фундаментална грешка. Поведението им по това дело е дори по-лошо, отколкото в арбитража по проекта \"Белене\". Вместо да заеме една нормална стратегия за защита и да изходи от онова, което е първо по време и право\", коментира Станчев. По думите му съветниците на International Society of Protection of Birds са по-умели от тези на министерството. \"И едните, и другите би трябвало да излязат с аргументи, които противоречат на предишните им становища. А правителството не води независими консултации или защото е сърдито, или защото е глупаво, или защото иска да направи някаква беля на онези хора, които са започнали някаква стопанска дейност и постфактум са включени в НАТУРА\", каза икономистът.За местните хора от , разбирайки че нивите им попадат в защитената зона, Станчев обясни, че преди да започнат да се строят ветропарковете един декар от земите им е струвал някъде около 200-300 лв., най-много 500 лв. Когато започват да се строят парковете, един декар получава цена между 3 000 лв. и 6 000 лв. \"В тази ситуация, дори и да сте Майка Тереза и да се нуждаете от пари за благородни идеи, вие ще се борите с другите собственици на земя, да построят \"перка\" на вашата нива. Ако сте кмет или кметица, вие бихте имали същото желание: трябват ви пари и онова, което може да направите, е да предоставите общинска земя и да получите съответния доход за бюджета на общината\", категоричен бе той.По думите му хората са много мотивирани. \"Те се измъкват от положението на 1996 -1997 г., с тогавашната зърнена криза, четирикратно обедняване и най-скъпия фалит на банки в новата история на Европа. И искат да живеят по-добре. Източникът на доходи е земята. Но тя не става за ядене, няма кой да финансира обработването й, а и ще минат години на усърдна и рискова работа, докато се замогнете. А и не можете да я продадете на по-богати хора от чужбина. Това са и причините на т.нар. \"застрояване\" изобщо. Тази ситуация няма да се повтори\", категоричен бе икономистът.Относно , за да не се плащат глоби, Станчев обяви, че паркът на Mitsubishi e струвал около 120 млн. долара, този на AES - 230 млн. евро, на EVN (по памет) - между 90 и 100 млн. евро. \"Като сумирате всичко получавате 450 млн. евро. Това са само преките интереси, които трябва да бъдат обезщетени, ако разрушите парковете. Но ще има и разходи по демонтажа и по възстановяването на околната среда (поне 90 млн. евро), плюс обезщетяване за пропуснати ползи.Получава се едно второ \"Белене\" с минимум 600 млн евро щети за икономиката\",обясни Красен Станчев. По думите му, освен деинсталирането, ще трябват същите инвестиции за новото изграждане, дори и при използването на старите електро-ветро-генератори и прочее техника.\"Кой идиот ще финансира такова мероприятие, още повече в толкова несигурна правна среда\", реторично попита Станчев.Той обаче е категоричен, че повече строителство в зоните по \"Натура\" няма да има.\"Приятелите на различни правителства, чиито намерения за нови проекти станаха известни наскоро, ще претърпят загуби.\" По думите му преместването и демонтажа, ако поради някаква идиотия се случат, ще донесат загубите, които вече споменах - 600 млн евро обезщетения. \"Най-вероятно е да се платят и плащат глоби, а построеното да бъде оставено на \"доизживяване\", е прогнозата на Красен Станчев.Припомняме, казусът \"Калиакра\" избухна в началото на месеца, след като , с която привежда в изпълнение мерките по защита на териториите от НАТУРА 2000 в Добруджа и спира налагането на санкции от страна на ЕК на страната. По-късно обяви, че д, докато не се намери консенсусно решение. от общините Балчик, Каварна и Шабла протестираха по време на организираното обществено обсъждане и се стигна и до напрежение с жандармерията. , които според тях засягат и развиването на земеделие и риболов.Премиерът Бойко Борисов, вицепремиерът Валери Симеонов и екоминистърът Нено Димов водиха преговори , като на разширената среща в Министерски съвет  да остане в сила, докато се търси пресечната точка между интересите на страните със срок септември месец.", "date": "2017.08.16", "title": "По казуса НАТУРА правителството се държи по-лошо от арбитража за \"Белене\""}
{"url": "https://news.bg/politics/desislava-atanasova-opresnyava-pametta-na-g-zha-ninova.html", "text": "Ако г-жа Нинова има претенции да завежда дела към министър- председателя и представители на ГЕРБ във връзка с твърденията, че тя лъже, аз бих я посъветвала да заведе дела и срещу ген. Решетников, Румен Петков и Георги Гергов. Това заяви на пресконференция Десислава Атанасова от ГЕРБ в отговор на заканата на лидера на социалистите Корнелия Нинова от вчера.По думите на Атанасова Нинова твърди, че никога не е имала нищо общо с корупционни схеми, с подозрения и уволнения във връзка със съмнения за корупция, за това, че никога за нищо не е лъгала \"и за това, че по времето на Тройната коалиция през 2005-2007 г. изглежда не е била зам.-министър.\"Явно трябва да опресним паметта на г-жа Нинова\", каза Атанасова. В подкрепа на думите си тя цитира медийни публикации, свързани с изказвания на тогавашния премиер Сергей Станишев, бившия президент Георги Първанов и др.Относно данните, които Нинова ще изпраща на австрийското правителство, Атанасова заяви, че е закъсняла, защото още през 2010 г. Бойко Борисов е разговарял с президента на Австрия и е разказал за целия проект \"Цанков камък\".\"В няма споменато нито едно име на министър, зам.-министър, свързан с което и да е било управление от началото на реализирането на този проект до пускането му в експлоатация\", уточни Атанасова.Тя допълни, че Нинова е съпричастна дотолкова, доколкото е била член на правителството в периода 2005-2007 г. като зам.-министър на икономиката и енергетиката.По отношение дали в сигнала, подаден от ГЕРБ до прокуратурата, има данни за опасност за населението, Атанасова заяви, че никой от ГЕРБ не е твърдял, че подобни данни има.", "date": "2017.08.16", "title": "Десислава Атанасова опреснява паметта на г-жа Нинова"}
{"url": "https://news.bg/world/sasht-i-yaponiya-trenirat-s-iztrebiteli-i-bombardirovachi-kray-koreyskiya-poluostrov.html", "text": "Японските изтребители извършват въздушни маневри с американски бомбардировачи югозападно от Корейския полуостров, докато Северна Корея мисли дали да изстрелват ракети към Гуам, съобщава Ройтерс.Упражнението включва американски бомбардировачи В1 Lance от базата на военновъздушните сили Андерсен в Гуам и японски изтребители F-15.Северна Корея разглежда американските тренировки с Южна Корея и Япония като подготовка за нахлуване.Китай също недоволства от ученият, коментирайки, че това определено не помага за облекчаване на напрежението.\"Тези тренировъчни полети с Япония , за да запазим мира и сигурността в Индо-Азиатско-тихоокеанския регион\", заявяват американските военновъздушни сили.В допълнение към въздушните тренировки с Япония, . Днес високопоставен китайски военен представител повтори позицията на Китай относно необходимостта от запазване на мира и стабилността пред висшия щатския генерал Джоузеф Дънфорд, съобщава министерство на отбраната на Китай.Сонг Пуксуан, командир на китайското Северно командване, подчертава пред Дънфорд, че ядреният проблем със Северна Корея трябва да бъде решен политически чрез разговори, допълва министерството, без да съобщава къде се срещнали двамата.", "date": "2017.08.16", "title": "САЩ и Япония тренират с изтребители и бомбардировачи край Корейския полуостров"}
{"url": "https://news.bg/interviews/krasen-stanchev-kazusat-s-kaliakra-e-vtoro-belene-za-ikonomikata.html", "text": "Г-н Станчев, как ще коментирате данните, че у нас \"Натура\" обхваща 34% от територията на страната, а докато в други европейски страни този процент е едва 18%? Какви са рисковете за бизнеса? Средно за страните от ЕС защитените зони са 18% от територията им. Има страни, в които този процент е по-голям от този в България. Първото нещо, което трябва да се знае е, че специално за Каварна, изборът е между строителството на вятърни електроцентрали и това те да не се строят. В България има две местности, където вятърът позволява да се строят такива централи. Едното е около Бузлуджа - там никой не повдига въпроса, а другото е Каварна.Второто, което е важно, че клонящите към 35% защитени зона по НАТУРА у нас, не е рекордът в ЕС. Най-много територия, включена в НАТУРА има Хърватска - 37%, а 36% има Словения. За Хърватска това е предимно един резерват в централната част на страната - резервата Плитвице езера плюс острови. Те имат около 1000 острова. За Словения..., с изключение на две долини, страната е само планини, имат паркове - масива на връх Триглав, изворите на р. Сава, езерото Бохин, части от басейна на р. Кръка, около пещерата Пойстойна. В същото време, там има 48 места, където могат да се карат ски. Сравнението показва, че в у нас НАТУРА се включват големи територии, докато в други страни, това са прецизно определени местонахождения, със запазване на стопанската дейност и изграденото в тях. Тук последното сякаш не се зачита, особено около Каварна.Това, което притеснява бизнеса, е неяснотата по отношение обсега на зоните и невъзможността там да се развиват определени дейности, въпреки че определени стопански дейности, не се изключват по дефиниция от НАТУРА?Процедурата по зониране в НАТУРА предполага, че онова, което е започнало като стопанска дейност, преди включването на дадено местообиталище, може да продължи. Разбира се, при спазването на условията и законодателството по опазване на околната среда.Около Калиакра има три вятърни парка. Пак казвам, те няма къде другаде да бъдат построени. Инвестиционният процес там е напреднал към датата на включването на тези землища в НАТУРА. Включването става със заповед на министъра на околната среда, публикувана в Държавен вестник, бр. 107 за 2007 г., т.е. преди Коледа. Там има и едно голф игрище, което също е започнато още по-рано от парковете. Инвеститорите и местните хора, чието виждане е много важно, не са питани дали това трябва да се случи и ако да - как.От изграждането на парковете до сега няма данни, че т.нар. \"перки\" са попречили с нещо на околната среда. Няма умрели птици. Има случаи, броят се на пръстите на едната ми ръка, на намерени умрели прилепи. Не е ясно обаче каква е причината.Освен това самите инвеститори, доколкото си спомням - от Mitsubishi, предлагат инсталиране на радар за ранно предупреждение, а AES Geo Energy го финансират, като наблюдението да се извършва от екологични организации с доказано реноме, например Кралското Дружество за защита на птиците от Великобритания на движението на птиците. Самите наблюдатели трябва да са от българското такова дружество. И, доколкото разбирам, това са експертите, участвали в определянето на местностите по \"Натура\". (Не знам откога, но от страницата на министерството на околната среда и водите в Интернет изчезнаха описанията на проектите по съставянето на НАТУРА, така че не може да се разбере кои точно са тези хора.)Но, които и да са, досега те не са намерили нито един случай на вредно влияние върху птиците. Това ще рече, че не се нарушават изискванията двете европейски директиви по \"Натура\", нито преди, нито след членството на България в ЕС.Много интересен е фактът, че макар съответните дружества за защита на птиците да наблюдават процеса, организацията, в която те членуват - International Society of Protection of Birds - започва делото в ЕС против България.По-нататък трябва да се знае начинът, по който протича делото в Комисията, както и да се сравни това дело с другите подобни дела, завършили с осъждане на страни членки на ЕС.Има между 20-25 подобни дела, които обаче засягат относително малки територии в други страни. В България става дума за относително голяма територия и съответно сумата на пряката глоба е много голяма.Ясно е, че когато се строят, примерно ветропарковете, правата на собствениците са възмездени, преминаването през нивите и землищата - т.нар. сервитутни права - е заплатено и по българското законодателство нарушенията на почвата (при транспортирането и издигането на \"перките\") е изцяло възстановено в първоначалния вид. Няма нито една нива, която да не е поправена. Възнаграждението за сервитутни права е до два пъти по-голямо от годишната аренда на декар земеделска земя в тази част на България. Игрището за голф в крайна сметка не вреди на птиците. Може да се смята, че определи видове - животински са намерили друго местообитание, но никой не знае, защото никой не е броил преди включването на тези територии в зоната на \"Натура\", колко са видовете - животински и растителни към момента на включването им.Това, което Мехмед Дикме (бeл. р. земеделски министър в периода 2001 - 2005 г.) твърди, че определянето им било по наука. Доколкото си представям, туй ще рече, че гледате Гугъл, записвате координатите териториите и ги включвате, защото знаете от предишни научни изследвания, какви животни и флора е имало там преди години и какъв е маршрута на прелетните птици.Но това не е наука или е наука с главно \"У\". Едно научното изследване би трябвало да включва емпирично наблюдение на това какво е налично на място към даден момент като флора и фауна и, второ, да отчетете човека, на икономиката, която вече се е развила на място.В Министерски съвет по време на срещата със заинтересованите екоорганизации, местните власти и бизнеса, се чу и предложение за преместването на тези паркове?Не е измислен начин хората да станат за втори път девствени... И директивите на ЕС не изискват това. Интересно ми е кой може да предлага такава глупост и сега ще разберете защо това е глупост.Начинът на включване на една територия в НАТУРА е със на заповед на министъра на околната среда. Не е дори с решение на Министерски съвет. Тази заповед не може да бъде жалена в съда. Тук има двоен стандарт. Президентът реши, че при преминала оценка по ОВОС и първоинстанционно решение на съда по процедурата, тези решения не могат да бъдат окончателни и трябва да има и по-горни инстанции. А по \"Натура\" изобщо няма обжалване. Който е министър - той решава.Обявяването по \"Калиакра\" става през декември месец 2007 г. Собствениците на земя, инвеститори на паркове, научават за това от актуализацията на землищата по НАТУРА, което става чак през 2008 г. Когато 2012 г. започва процедурата в ЕС, реакцията на правителството е допълнително да утежни условието за стопанска дейност в района. Явно са се надявали, че съдът ще се възхити от екологичната строгост на българските власти.Вместо да се тръгне по нормалната правна логика и да се обясни, че този, който първи инвестира, той има право и никакъв закон не може да го отмени, независимо дали е НАТУРА, дали е Господ. Правителствата на България правят фундаментална грешка. Поведението им по това дело е дори по-лошо, отколкото в арбитража по повод \"Белене\". Вместо да заеме една нормална стратегия за защита и да изходи от онова, което е първо по време и право.Съветниците на International Society of Protection of Birds са по-умели от тези на министерството. И едните, и другите би трябвало да излязат с аргументи, които противоречат на предишните им становища. А и правителството не води независими консултации или защото е сърдито, или защото е глупаво, или защото иска да направи някаква беля на онези хора, които са започнали някаква стопанска дейност и постфактум са включени в НАТУРА.Стигаме и до отношението на местните хора. Тяхната ситуация е горе-долу следната. Един декар преди да започнат да се строят парковете струва някъде около 200-300 лв. най-много 500 лв. Когато започват да се строят парковете един декар получава цена между 3000 лв. и 6000 лв. В тази ситуация, дори и да сте Майка Тереза и да се нуждаете от пари за благородни идеи, вие ще се борите с другите собственици на земя, да построят \"перка\" на вашата нива. Ако сте кмет или кметица, вие бихте имали същото желание: трябват ви пари и онова, което може да направите, е да предоставите общинска земя и да получите съответния доход за бюджета на общината.Иначе казано, хората са много мотивирани. Те се измъкват от положението на 1996 -1997 г., с тогавашната зърнена криза, четирикратно обедняване и най-скъпия фалит на банки в новата история на Европа. И искат да живеят по-добре. Източникът на доходи е земята. Но тя не става за ядене, няма кой да финансира обработването й, а и ще минат години на усърдна и рискова работа, докато се замогнете. А и не можете да я продадете на по-богати хора от чужбина. Това са и причините на т.нар. \"застрояване\" изобщо. Тази ситуация няма да се повтори.Да видим сега какво трябва да се случи с \"преместването на перките\"...Не мога да кажа колко е инвестицията за голф игрището. Но паркът на Mitsubishi e около 120 млн. долара, този на AES - 230 млн. евро, на EVN (по памет) - между 90 и 100 млн. евро. Като сумирате всичко получавате 450 млн. евро. Това са само преките интереси, които трябва да бъдат обезщетени, ако разрушите парковете. Но ще има и разходи по демонтажа и по възстановяването на околната среда (поне 90 млн. евро), плюс обезщетяване за пропуснати ползи. Получава се едно второ \"Белене\" с минимум 600 млн евро щети за икономиката.А ако решите да премествате перките? Освен деинсталирането, ще трябват същите инвестиции за новото изграждане, дори и използването на старите електро-ветро-генератори и прочее техника. Местенето ще трябва да е на място с по-малко вятър. Кой идиот ще финансира такова мероприятие, още повече в толкова несигурна правна среда? Това няма да е банка, остава да стане със средства на данъкоплатците...Как виждате решаването на този заплетен казус и какъв е предполагаемият ефект за икономиката? Ясно е, че повече строителство в зоните по НАТУРА няма да има. Приятелите на различни правителства, чиито намерения за нови проекти станаха известни наскоро, ще претърпят загуби.Преместването и демонтажа, ако поради някаква идиотия се случат, ще донесат загубите, които вече споменах - 600 млн евро обезщетения. Ако се местят парковете - още почти толкова.Най-вероятно е да се платят и плащат глоби, а построеното да бъде оставено на \"доизживяване\". Какво друго следва да се предприеме - не мога да кажа, не познават съдебните и други процедури в ЕС, защото не съм занимавал в подробности с тази материя.Политическите последици са, че никой не вярва на никой, който е участвал в създаването на казуса или трябва да участва в неговото решаване.", "date": "2017.08.16", "title": "Красен Станчев: Казусът с Калиакра е второ \"Белене\" за икономиката"}
{"url": "https://news.bg/regions/proverka-na-yazovirite-v-kardzhali.html", "text": "Започва проверка на състоянието на язовирите в района на Кърджали.В хода на проверката ще се инспектира състоянието на 13 съоръжения, съобщи БНР. Обектите се стопанисват от \"Напоителни системи\".8 от язовирите са отдадени под наем и се използват за риболовна дейност. Останалите 5 язовира се ползват за поливни цели.Предвидено е в огледа на съоръженията да участва изпълнителният директор на \"Напоителни системи\" Снежина Динева и управителят на клона в Хасково Георги Латев.По думите на Латев язовирите се наблюдават непрекъснато, а нивото на водата в тях се поддържа в контролните норми.", "date": "2017.08.16", "title": "Проверка на язовирите в Кърджали"}
{"url": "https://news.bg/politics/zashto-bsp-veche-podkrepyat-anonimnite-signali-se-pita-tsvetanov.html", "text": "Антикорупционният  и в него се отделя скромна роля на прокуратурата. Това коментира на брифинг в централата зам.-председателят на партия ГЕРБ Цветан Цветанов.Цветанов открои някои от слабите страни на антикорупционното законодателство, което предлага БСП. По думите му, когато става въпрос за наказателни дела от общ характер, прокуратурата е задължителен участник.В законопроекта на БСП на държавното обвинение е отредено скромно място, посочи Цветанов. По този начин ще се създаде паралелна структура на прокуратурата, която осъществява самостоятелни разследвания, но \"никой не знае под чий надзор\".В законопроекта на БСП се дава възможност и за разглеждане на анонимни сигнали. Цветанов припомни, че в миналия парламент БСП да били твърдо против, но сега явно са си сменили мнението. \"Защо те не се придържат към това, което са отстоявали преди само 5- 6месеца \", запита обаче Цветанов.Друг слаб момент според него е самото име на агенцията - специализирана агенция \"Антикорупция\". Според Цветанов това наименование създава усещането за извънреден орган, който ще осъществява извънредни мерки. Чисто юридически слаб момент е и начинът на създаването на структура на специална агенция \"Антикорупция\", посочи Цветанов.Той припомни, че България е парламентарна република и президентът няма по конституция правомощия да създава структурни звена на административен орган. По думите на зам.-председателя на ГЕРБ в законопроекта на БСП липсва подаването на декларации за конфликт на интереси. Цветанов подчерта и това, че е предвидено мнозинство от 2/3 в Народното събрание да избира зам.-председатели на агенцията, което също е в противоречие с конституцията.Цветанов подчерта, че силната страна на проекта на мнозинството и МС е в сериозното обсъждане на текстовете: \"Взети за предвид всички препоръки на ЕК, ще участват и всички заинтересовани НПО-та.\"Във връзка с акция \"Тишина\" на Валери Симеонов по морето, Цветанов заяви категорично, че всички трябва да се придържаме към спазването на българското законодателство.\"Смятам обаче, че трябва да има много по-добър конструктивен диалог с всички хотелиери, защото има разделение\", добави Цветанов. По думите му една част нямат против шума и искат да го има, а друга част подкрепят политиката на Симеонов. Цветанов смята, че не трябва да се правят политики, с които се разделя обществото.", "date": "2017.08.16", "title": "Защо БСП вече подкрепят анонимните сигнали, се пита Цветанов"}
{"url": "https://news.bg/world/27-dushi-zaginaha-sled-napadenie-na-tri-atentatorki-samoubiytsi-v-nigeriya.html", "text": "Три атентаторки самоубийци са извършили атака, след която са загинали поне 27 души в североизточната част на Нигерия, съобщават официални лица, цитирани от БиБиСи.Десетки са ранени, когато жените се взривяват извън лагера за бежанци близо до Майдугури в щата Борно, крепост на ислямистката бойна група Боко Харам.През последните месеци в града има ескалация на насилието. Боко Харам се бори да създаде ислямска държава от 2009 г. насам.Доклад, публикуван от американските анти-терористични изследователи миналата седмица съобщава, че това са първите бунтовници в историята, които използват повече жени самоубийци за атентати, отколкото мъже.Баба Кура, член на силите за наблюдение, създадени да се борят с джихадистите, заявява пред АФП, че първият атентатор се е взривил близо до лагера, предизвиквайки паника.\"Хората се опитваха да затворят магазините си, когато две други жени атентаторки задействаха експлозивите си, причинявайки повечето от жертвите\", съобщава той.Миналата година правителството на Нигерия заяви, че Боко Харам са победени.Кореспонденти обаче твърдят, че армията не успява да спре атаките и хората продължават да бягат от домовете си в Борно и да се крият в лагери.", "date": "2017.08.16", "title": "27 души загинаха след нападение на три атентаторки самоубийци в Нигерия "}
{"url": "https://news.bg/politics/sobstvenitsi-na-vili-v-slanchev-bryag-se-zhalvat-i-na-manolova-za-shuma.html", "text": "Омбудсманът Мая Манолова е получила жалби от собственици на вили и сгради в Слънчев бряг срещу тероризиращия ги шум, съобщава БТВ.Манолова коментира, че правилата трябва да се спазват безпрекословно, но не е работа на вицепремиера да прави проверките. \"Когато контролът върху спазването на правилата и прилагането на закона се ангажира вицепремиер или министър, у гражданите остава впечатлението, че тези, които са под нивото \"вицепремиер\", просто не си вършат работата\", допълни тя.Манолова счита, че би следвало един вицепремиер да накара нивата под него да си изпълнят ангажиментите.\"В община Несебър има наредба, която казва, че от 23 ч. до 7 ч. трябва да се спазват определени правила, свързани с шума. Санкциите за нарушения никак не са малки. Предвидена е глоба до 50 000 лева на юридическо лице, а при повторно нарушение - отнемане на разрешението за извършване на определена дейност\", обясни Манолова.За шума ангажиментите са на кмета на община Несебър и би следвало той да си е свършил работата, категорична беше тя.Таксата \"празен стол\" в заведение в Созопол Мая Манолова определи като безобразие.", "date": "2017.08.16", "title": "Собственици на вили в Слънчев бряг се жалват и на Манолова за шума"}
{"url": "https://news.bg/society/dnevno-v-balgariya-se-izostavyat-po-3-detsa.html", "text": "Дневно в България се изоставят по 3 деца. Тази статистика посочи в ефира на БТВ омбудсманът Мая Манолова във връзка с последните случаи на изоставени деца.Манолова смята, че това е голям проблем на българското общество, а случаите са само върха на айсберга. Половината от изоставените деца се изоставят още в родилния дом, допълни Манолова.\"Профилът на майката, която изоставя своето дете е жена без доходи, без постоянна работа, без жилище, без възможности за издръжка, неомъжена\", посочи Манолова.По думите й статистиката показва още, че най-много деца се изоставят по празниците, когато тези майки се чувстват най- безпомощни и отхвърлени от обществото.Проблемите на хората не намаляват през лятото - нито жалбите, нито посещенията в приемната, допълни още омбудсманът. По думите й са засипани от конкретни случаи.Във връзка с акция \"Тишина\" по морето Манолова коментира, че правилата трябва да се спазват безпрекословно.И към нея има подадени жалби от собствениците на вили и сгради в Слънчев бряг заради нестихващ шум. Манолова посочи, че община Несебър има наредба, която казва, че от 23ч до 7ч.трябва да се спазват определени правила, свързани с шума, включително в курорта и в нощните заведения.", "date": "2017.08.16", "title": "Дневно в България се изоставят по 3 деца"}
{"url": "https://news.bg/crime/v-kiten-zadarzhaha-bratya-narkoplasyori-i-s-falshivi-evro.html", "text": "На 15 август служители от Районно управление - Приморско извършили претърсване в квартирата на братята И.П. на 27 години и 22-годишния Н.П. и двамата от Бяла Слатина, обл. Враца, разположена на ул. «Илия Бояджиев» в Китен.Намерени и иззети са два плика, съдържащи 50 гр. марихуана, десет пликчета с жълто кристалобразно вещество общо тегло 5 гр. - метамфетамин и 18 хапчета екстази. Намерени са и фалшиви пари - 54 банкноти с номинал 20 евро и 109 банкноти с номинал 50 евро. По случая е образувано дсъдебно производство.Около 11 и 05 часа на ул. \"Дружба\" в кв. \"Горно Езерово\", служители от Четвърто Районно управление - Бургас извършили проверка на лек автомобил \"Форд Мондео\", с бургаска регистрация, управляван от 41-годишния Д.М. от Бургас, като констатирали, че същият шофира след употреба на алкохол с концентрация - 1,63 промила.Д.М. е задържан за срок до 24 часа. По случая е образувано бързо полицейско производство.Около 22.30 ч. в с. Хаджиите, общ. Карнобат, служители от Районно управление - Карнобат спрели за проверка \"Опел Корса\", с бургаска регистрация, управляван от 54-годишния Д.Ж. от същото село, като констатирали, че същия шофира след употреба на алкохол с концентрация - 1.96 промила.Д.Ж. е задържан със заповед за задържане за срок до 24 часа. По случая е образувано бързо полицейско производство.", "date": "2017.08.16", "title": "В Китен задържаха братя наркопласьори и с фалшиви евро"}
{"url": "https://news.bg/energy/beh-smeni-dvama-ot-direktorite-na-mini-maritsa-iztok.html", "text": "С Решение на Съвета на директорите (СД) на \"Български Енергиен Холдинг\" ЕАД e извършена промяна в състава на Съвета на директорите на \"Мини Марица-изток\" ЕАД .От СД са освободени от длъжност Диан Червенкондев и Георги Айданлийски.На техните места са избрани Николай Диков и Георги Коев, с мандата на останалите членове на СД.Промените влизат в сила от деня на вписване на решенията в Търговския регистър към Агенция по вписванията.", "date": "2017.08.16", "title": "БЕХ смени двама от директорите на \"Мини Марица-изток\""}
{"url": "https://news.bg/bulgaria/danachnite-zatvorili-113-zavedeniya-po-moreto.html", "text": "Данъчните инспектори на Националната агенция по приходите (НАП) са запечатали 113 търговски обекта по Черноморието в хода на лятната кампания до този.Припомняме, от тази година за неиздаването на касова бележка се санкционира незабавно със запечатване на търговския обект, освен обичайната глоба. Обектите обикновено остават затворени в продължение на 2 седмици след запечатването.От началото на летния сезон до сега инспекторите на НАП са извършили общо 24 000 проверки по цялото Черноморие. Резултатите показват, че най-много санкции са наложени заради неиздаването на касови бележки. Другите нарушения най-често са свързани с несъответствие на в касата и отчетените обороти, както и липса на фискални устройства в обектите.Лятната контролна кампания на НАП продължава.  инспекторите на НАП ще проверяват обектите по цялото Черноморие, а не само в големите курорти. Основен акцент на проверките са отчитането на обороти и издаване на касови бележки.НАП отчете и ръст на оборотите на търговските обекти по цялото Черноморие със 100 млн. лв. Данните са за месец юли в сравнение със същия месец през изминалата 2016 година.Данните от дистанционната връзка на НАП с касовите апарати в страната показват, че сред местата с най-голям ръст на регистрираните в НАП приходи е Обзор. Там са отчетени 149% повече приходи спрямо юли 2016 година.В големите курорти също има повишаване на оборотите през юли тази година. В Албена ръстът е 62%, в Слънчев бряг - 10%, а в Златни пясъци - 22%.Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.Черноморските курорти ще са обект на засилени проверки и от други контролни органи.  обяви, че през летния сезон ще се извършва ", "date": "2017.08.16", "title": "Данъчните затворили 113 заведения по морето"}
{"url": "https://news.bg/crime/72-chasa-arest-za-kradetsa-ot-sofiya-tsvetan-petrov.html", "text": "Посочваният като извършител на серия грабежи на територията на София Цветан Валентинов Петров е задържан за срок до 72 часа. Спрямо него същия Софийска районна прокуратура е съгласувала обвинение за кражба.Постановлението за задържането на Петров е издадено вчера, 15 август. Прокуратурата ще поиска и Петров да бъде задържан за постоянно, като искът ще бъде внесен утре, 17 август.Разследването по извършените от Петров престъпления продължава. По случая се събират доказателства за съпричастността на Цветан Петров в извършването и на други грабежи на територията на град София, за които своевременно ще му бъдат повдигнати обвинения.", "date": "2017.08.16", "title": "72 часа арест за крадеца от София Цветан Петров"}
{"url": "https://news.bg/world/filipinskata-politsiya-ubi-32-ma-dushi-vav-voynata-s-narkotitsite.html", "text": "Филипинската полиция уби 32 души при акция, като това е най-високият брой смъртни случаи за един ден във войната с наркотиците в страната, съобщава БиБиСи.Акцията е проведена в провинция Булакан, на север от столицата Манила.Полицията съобщи, че са убити заподозрени наркотрафиканти, които са оказали въоръжена съпротива на органите на реда.Хиляди са убити, откакто президентът Родриго Дутерте започна своята война срещу наркотиците през 2016 г.Кампанията, насочена към тотало изтриване на търговията с наркотици, привлече интензивна международна критика върху броя на смъртните случаи. Акцията продължила 24 часа, включва десетки нападения, извършени в Булакан според местни доклади. Повече от 100 души са арестувани, а властите са иззели незаконни наркотици и оръжия.Рекордния брой убити е напомняне, че войната на президента Дутерте с наркотиците далеч не е свършила. Миналия месец той предупреди използващите наркотици, че ще ги заведе до \"портите на ада\".Много хора във Филипините подкрепят войната срещу наркотиците. Шофьори на таксита съобщават, че и кражбите на чанти е отслабнало. Жители на Манила споделят, че улиците им се струват по-безопасни.Правозащитни групи обвиняват филипинската полиция в планирането на извънсъдебни убийства и в някои случаи в полза за тях.Полицията твърди, че заподозрените са убити, когато оказват въоръжена съпротива.", "date": "2017.08.16", "title": "Филипинската полиция уби 32-ма души във войната с наркотиците"}
{"url": "https://news.bg/crime/otkriha-alkohol-mente-v-hotel-v-sv-sv-konstantin-i-elena.html", "text": "Митническа мобилна група е установила и иззела 1 658 литра фалшив алкохол по Черноморието за два дни. Извършените проверки са в хотел, ресторант и данъчен склад.На 13 август, неделя, мобилна група проверява складово помещение в приземния етаж на хотел в курортен комплекс \"Св.Св.Константин и Елена\". В склада са намерени 24 пластмасови туби с вместимост по 10 литра. Тубите били пълни с различни по вид алкохолни напитки - водка, текила, уиски, мастика и мента.Общо количество на задържания алкохол е 240 литра, за които не са представени документи по смисъла на Закона за акцизите и данъчните складове. Взети са проби. Предстои административно-наказателно производство.На 14 август, понеделник, мобилна група проверява заведение за хранене в района на Поморие. В хода на проверката е установено, че обектът не е просто заведение за хранене, а функционира и като импровизиран пункт за търговия с алкохол.С влизането си митническите служители прекъсват сделка, при която гражданин закупува 20 литра ракия. Отделно в помещението са открити още 75 литра ракия без документи по Закона за акцизите и данъчните складове.Установено е, че заведението има директен вход към данъчния склад и при продължилата там проверка митническите служители установяват таксиметров автомобил, натоварен с 40 л. от същата ракия в туби.При последвалата проверка на самия данъчен склад са открити други 2 566 бутилки от половин литър с ракия, ликьор и бренди. Бутилките са облепени с български акцизни бандероли, но самите бандероли са поставени по начин, който не гарантира, че при употребата на стоката ценната книга ще бъде унищожена.По случая ще бъде образувано административнонаказателно производство.По информация на Агенция \"Митници\" за 45 дни, в периода 1 юли - 15 август тази година, служителите на агенцията са извършили над 80 проверки по българското Черноморие във връзка със засилените мерки срещу търговията и предлагането на нелегални акцизни стоки.В хода на проверките се инспектират обекти, магазини, хотели и заведения. Според данните 30% от проверките приключват с констатации. За същия период са иззети 28 521 литра алкохол.", "date": "2017.08.16", "title": "Откриха алкохол менте в хотел в \"Св. Св. Константин и Елена\""}
{"url": "https://news.bg/world/indoneziyskiyat-prezident-zashtitava-pluralizma-ot-ekstremistkata-zaplaha.html", "text": "Индонезийският президент заяви, че най-голямото мюсюлманско мнозинство в света трябва да се събере, за да посрещне заплахата от екстремизъм и да запази конституцията, която залага на религиозната свобода и разнообразието, съобщава Ройтерс.В реч пред парламента преди деня на независимостта в четвъртък президентът Джоко Уидодо се позовава на необходимостта от справяне с неравенството в най-голямата икономика в Югоизточна Азия и справяне с заплахата от радикализъм.Индонезийската полиция вчера арестува петима заподозрени ислямисти с боеприпаси и химикали близо до столицата Джакарта, които според тях са предвидени за бомбени атентати в президентския дворец в края на август.Религиозното напрежение в Индонезия нарасна от края на миналата година, след като ръководени от ислямисти дадоха тогавашния губернатор на Джакарта, (член на така нареченото двойно малцинство, етнически китаец и християнин), на съд по време на изборите в града, заради твърдения, че е обидил Корана.\"Искаме да работим заедно не само за създаване на справедлива икономика, но и за идеологическо, политическо, социално и културно развитие\", каза Уидодо.\"В сферата на идеологията трябва да засилим националния си консенсус за запазване на Панкасила, конституцията от 1945 г., единството на Република Индонезия и \"Бхинека Тунгал Ика \" (единство в многообразието)\", допълва той.Панкасила е държавната идеология на Индонезия, която включва вяра в бога, единството на страната, социалната справедливост и демокрацията, и която затвърждава религиозното разнообразие в официално светска система.", "date": "2017.08.16", "title": "Индонезийският президент защитава плурализма от екстремистката заплаха"}
{"url": "https://news.bg/int-politics/moderno-pro-izprati-sasht-na-bazite-si-v-yuzhna-koreya.html", "text": "Военният контингент на САЩ в Южна Корея e получил модернизирани комплекси за противоракетна и противовъздушна отбрана Patriot.Информацията е потвърдена от командването на американските сухопътни войски пред южнокорейската телевизия KBS. По информацията на медията новите ракетни установки са получени, за да се обучат военнослужещите да работят с тях. За целта вече са направени нужните изпитания.Южнокорейската медия уточнява, че разположената в Южна Корея бригада на САЩ вече е въоръжена с 12 денитни комплекса Patriot PAC-2 и Patriot PAC-3, изпратени в градовете Осан, Сувон, Кунсан и Куанджу.Не се знае обаче модернизираните комплекси, получени в момента, от коя модификацията са. ИТАР- ТАСС припомня, че PAC-2 разполага с четири ракети, а PAC-3 с 16 ракети.Превъоръжаването следва поредното изостряне на ситуацията около Северна Корея и шумните изявления, направени от Пхенян и Вашингтон. Миналата седмица американският президент Доналд Тръмп заплаши да отговори \"с огън и жупел, каквито светът никога не е виждал\", ако Северна Корея застраши Съединените щати. В отговор Северна Корея обяви, че е подготвила план за нападение с четири ракети срещу остров Гуам, територия на САЩ в Тихия океан, за да демонстрира възможностите си за нанасяне на превантивен удар по американски военни обекти.През юли месец Северна Корея проведе изпитания на две балистични ракети с далечен радиус на действие, след което Съветът за сигурност на ООН затегна отново санкциите срещу държавата.", "date": "2017.08.16", "title": "Модерно ПРО изпрати САЩ на базите си в Южна Корея"}
{"url": "https://news.bg/world/nay-malko-600-dushi-izcheznali-sred-svlachishtata-v-siera-leone.html", "text": "Най-малко 600 души все още са изчезнали след свлачищата и наводненията, които опустошиха част от столицата на Сиера Леоне, Фрийтаун, заяви говорител на президента пред БиБиСи.Президентът Ърнест Бай Корома по-рано призова за \"спешна подкрепа\", заявявайки, че цели общности са били унищожени.Потвърдено е за близо 400 загинали. Червеният кръст предупреди, че е надпревара с времето да се намерят оцелели.Планира се масово погребение на жертвите, за да се освободи място в моргите. Говорителят на президента, Абдулай Барайтай заяви пред Би Би Си, че тела все още са изваждат от калта и развалините.\"Цялата общност сега е в траур. Любими хора все още са изчезнали, над 600 души\", допълва той.ООН заяви, че екипите им в Сиера Леоне са мобилизирани и подкрепят спасителните акции както могат.\"Плановете за непредвидени обстоятелства са въведени, за да се смекчи всяко евентуално избухване на заболявания като холера, тиф и диария\", съобщава говорителят на ООН Стефан Дужърич.Домовете в общността \"Регент\" на хълма са погълнати, след като част от планината \"Шугър Лоаф\" се срина след обилните валежи рано в понеделник. Много от жертви са спали, когато бедствието е ударило. Наводненията не са необичайни в Сиера Леоне, където несигурното жилище в импровизирани селища може да бъде отменено от силни дъждове.Дъждовете често са улучили райони в и около Фрийтаун, пренаселен крайбрежен град с повече от един милион души.", "date": "2017.08.16", "title": "Най-малко 600 души изчезнали сред свлачищата в Сиера Леоне"}
{"url": "https://news.bg/comments/varzhi-valeri-za-da-e-mirno-seloto.html", "text": "Хиперкинетичното разстройство с нарушение на вниманието е заболяване. Среща се в ранна детска възраст, но при някои остава до старини. Подлежи на медикаментозно и терапевтично психологическо лечение. При деца. Как се постъпва, когато се наблюдава при попрескочили младенческата възраст вицепремиери - медицината мълчи.Така можем да си обясним кръстоносният поход срещу шума на Валери Симеонов. Защото въобще не е работа на един заместник-министър председател да хвърчи като празна линейка из дискотеките с полицейски ескорт, да замерва нивото на децибелите, да арестува DJ, да конфискува озвучителна техника. И други неприсъщи дейности, които анализатори погрешно определиха като опит за правителствен (или личен) PR. Ако се вгледаме в постигнатите резултати, установяваме - може и да е PR, но със силно отрицателен знак.Ако не страдаше от хиперактивност, Симеонов кротко щеше да си седи в кабинета и да остави компетентните органи да отстранят компетентно и безшумно констатираните в заведенията нередности. А ако те си питат ушите дали да свършат работата - да вземе необходимите мерки според правомощията, произтичащи от поста му. Ако не го тресеше нарушение на вниманието, щеше да се усети, че е ресорен вицепремиер по икономическа и демографска политика. А контролът върху шума не попада в обсега и на двете компетентности. Освен ако не приемем, че децибелите не сèцват нашенските туристи, отишли на Слънчака с едничката цел да повишават раждаемостта.Че по Черноморието има редица нередности, не е откритие за никого, поне веднъж избрал родната дестинация за лятна ваканция. И музикалният фон, и неговите херци не са на първо място. Няма да се спираме на бетона, незаконното строителството, липсата на кадри (същият Симеонов се гордееше с наетите в туризма 6 хил. украински гастарбайтери), безобразния начин на ценообразуване (такса \"празен стол\"), чалгата, алкохолния туризъм, просяците, джебчиите, сергиите, мръсните плажове, още по-фекалната вода. Години наред вместо да се отстранят преди началото на и без това все по-късия сезон, проблемите се констатират пред погледа на изумените български и чуждестранни туристи в показни проверки, които в крайна сметка не водят до нищо.Шумът от заведенията е сред проблемите, които много лесно биха могли да бъдат вкарани в нормални рамки, но очевидно на упълномощените органи им изнася вместо да въведат строги правила и санкции, да оставят нещата плаващи и недоизяснени. За да имат поводи за \"изненадващи\" проверки. И за въпроси \"С\"а к\"о пра\"им?\", предполагащи подходящо допълнително материално стимулиране от страна на нарушителите.Националистът от Долни чифлик не провали туристическия сезон, както го набедиха представители на бизнеса по Черноморието. Просто скапа вечерта на N-броя забавляващи се. Те пък го освиркаха. А отишлите в нападнатите от вицето дискотеки следващата вечер разбраха - направо си го отсвириха. Защото ситуацията е като в песента на Данчето Христова: \"И ако отмина, пак след мен ще има музика, която да звучи...\"Нали Валери не е очаквал: първо - да го посрещнат с шотче - комплимент от заведението; второ - да го изпратят с овации; трето - в дискотеките изведнъж да стане тихо като в черква на Задушница?Трудно е да повярваме, че заместникът на Борисов ще потърси медицинска (в случая експертна политическа) помощ за преодоляване на страданието си. Основният проблем при всяко лечение е, че болният не осъзнава, че е болен.Не можем да очакваме и че прекият му началник ще вземе мерки, вицето му да си оре само браздата, на която го е пуснал. Симеонов \"2017 досущ прилича на ранния Б.Б. Дори като напусна МВР, обичаше да препуска по събития, които са далеч от кметските, а по-късно и премиерските правомощия, да се тупа по гърдите, че е разкрил, заловил, арестувал. Нищо че днес е погълнат от спасяването на световния мир, пак го сърбят ръцете да вземе всичко в държавата в челичената си десница. Но международните ангажименти му позволиха единствено да разпореди на ресорния министър проверка по скандала с таксуването на празния стол. Ако не бе толкова зает, щеше лично да отърчи до Черноморието и да провери достатъчно гореща и люта ли се сервира шкембе-чорбата на чужденците.И като стана дума за тях. Ние сме свикнали с простотиите на управляващите. Сами си ги избираме. Което пък започва да прилича на стар филм с Джим Кери - \"От глупав по-глупав\". Но трудно можем да обясним на германец, англичанин, швед, поляк, че този зле обръснат мутровиден мъж с истерична дикция, обграден от униформени полицаи, изправен срещу освиркващата го тълпа недоволни летовници е български вицепремиер. Че не е част от атракцията на заведението, а върши високоотговорна държавническа дейност. Както я разбира.Ако искаше да се понрави поне на своите оредяващи избиратели и се е самоназначил за ресорен по шума зам.-премиер, Симеонов можеше да се погрижи за децибелите на езана* на мюезина от минарето на софийската Баня Баши джамия, от които от години негодуват живущите в района. Но пък едва ли щеше да се превърне във водеща новина във вечерните емисии.Заместник-министър председателят за съжаление не е сам в своята несъстоятелност. Усещането, че цялото правителство вкупом не е много наясно какво върши, започва да се усилва, след като то успя сравнително безболезнено да оцелее сто дни.Симеонов ще продължи да вилнее из курортите. Обеща го. Дали защото се опитва да трупа точки, за да оцелее в политиката и след властта, или защото знае, че това не може да се случи - както е казал Чехов - защото не може да се случи никога.Но с подобни хиперактивности неизбежно скъсява третия жизнен цикъл на кабинета \"Борисов\". Защото в средата на август туристическият сезон потегля към своя логичен септемврийски край. А правителството - с всяка поредна управленска глупост - към своя преждевременен и предизвестен край.", "date": "2017.08.16", "title": "Вържи Валери, за да е мирно селото"}
{"url": "https://news.bg/finance/3-6-rast-na-bvp-za-april-may-i-yuni-2017-g.html", "text": "Експертни оценки сочат, че спрямо второто тримесечие на 2016 г. през април, май и юни тази година брутният вътрешен продукт (БВП) е нараснал с 3.6%.Спрямо първото тримесечие на 2017 г. ръстът на БВП за април, май и юни е 0.9%.В ръководството на Евростат за тримесечните национални сметки експресните оценки за БВП са дефинирани като: \"\".От Националния статистически институт (НСИ) посочват, че експресните оценки за БВП се основават на предварителни налични към момента месечни и тримесечни данни и експертни оценки за отделните икономически сектори. Данните следва да са обект на последващи актуализации и ревизии.Съгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за второто тримесечие на 2017 г. на 5 септември 2017 година.Според експресните оценки на НСИ за второто тримесечие на 2017 г. БВП в номинално изражение достига 24 309 млн. лева.Реализираната добавена стойност през второто тримесечие на 2017 г. е 20 958 млн. лeвa.По елементи на крайното използване най-голям дял в БВП заема крайното потребление (76.0%), което в стойностно изражение възлиза на 18 482 млн. лева. През второто тримесечие на 2017 г. бруто капиталообразуването е 5 238 млн. лв. и заема 21.6% относителен дял в БВП. Външнотърговското салдо е положително.Спрямо първото тримесечие на 2017 г. за месеците април, май и юни ръстът на БВП е с 0.9%. За същия период брутната добавена стойност нараства също с 0.9%.Експертните оценки определят като най-голям принос за регистрирания икономически растеж бруто образуването на основен капитал - с 2.4%, износа на стоки и услуги - с 1.7%, и крайното потребление - с 0.4%.", "date": "2017.08.16", "title": "3.6% ръст на БВП за април, май и юни 2017 г."}
{"url": "https://news.bg/world/7-mln-domakinstva-ostanaha-bez-tok-v-tayvan.html", "text": "В Тайван разследват огромно спиране на електричеството, което засегна бизнеса, фабрики и близо седем милиона домакинства в силно индустриализирания остров, съобщава РойтерсПрезидентът Цай Инг-уен се извини за кризата. Най-лошото изглеждаше е приключило в сряда следобед, след като електроподаването е напълно възстановено и е имало малко влияние върху водещите производители на технологии в Тайван.Тайванската компания за полупроводникови технологии (TSMC), най-големият доставчик на чипове в света и основен доставчик на Apple Inc, заяви, че производствата ѝ не са засегнати. Същото заявява и производителят на електроника Pegatron Corp.ChipMOS Technologies Inc заявява, че прекъсването не е оказало голямо влияние върху операциите си. Акциите й паднаха с 2% в началото на търговията, но по-късно загубите бяха от 1%.Премиерът Лин Чуан обеща да потърси външен преглед на мрежата за доставка на електроенергия на острова и да вземе въпроси лично в законодателната власт.Според официални представители ще бъде създадена работна група, която да разследва причината за прекъсването.\"Силата и стабилността на електроенергийната мрежа на Тайван изисква мащабна проверка и проверка от външни следователи\", каза говорителят на правителството Хусу Куо-юнг на пресконференция.Жители се оплакват, че температурите са около 32 градуса по Целзий, а тъмнинта предизвикала хаос, тъй като ресторантите и малките предприятия са останали без електричество, светофарите спрели да работят, както и асансьорите.Проблемът е причинен от \"структурни проблеми\" и човешка грешка, включващи подмяна на оборудването, което в крайна сметка се отрази на операциите на електроцентралата Taiwan Power Co., съобщава на пресконференция държавният доставчик CPC Corp.Тя заяви, че ще компенсира изцяло Тайванската енергийна компания и ще поеме отговорност, въпреки че не предостави оценка на разходите.Административният заместник-министър на икономиката Шен Джонг-чин временно пое задълженията на министъра по икономическите въпроси Чи-Кунг Лий, който подаде оставка по случая.", "date": "2017.08.16", "title": "7 млн. домакинства останаха без ток в Тайван"}
{"url": "https://news.bg/regions/1-200-dka-gori-sa-zasegnati-ot-koroyad-vav-varbitsa.html", "text": "В Държавното горско стопанство във Върбица има над 1 200 дка гори, засегнати от заболявания. Най-много са случаите на нападнатите дървета от корояди.Според горски служителите това количество засегната гора не е притеснително на фона на проблемите в горските райони в цялата страна. Болни дърва са били регистрирани и в Омуртаг.Директорът на Регионалната дирекция по горите инж. Емил Гелов обясни пред БНР, че на фона на нападнатите от корояд площи в страната, болните масиви в областите Шумен и Търговище са нищожни. По думите му санитарната сеч е единствения начин за борба с вредителя.Гелов обясни и че по широколистните гори не са регистрирани абсолютно никакви заболявания.Предвидено е горите да се проверяват за заболявания всеки месец. Проверките би следвало да покажат до каква степен са ефективни санитарните сечи.", "date": "2017.08.16", "title": "1 200 дка гори са засегнати от корояд във Върбица"}
{"url": "https://news.bg/int-politics/v-kolumbiya-obyaviha-polovinvekovniya-konflikt-s-farc-za-priklyuchen.html", "text": "Колумбийските власти обявиха, че продължилият над 50 години конфликт с лявата радикална групировка FARC е приключил, предадоха информационните агенции.Представителите на ООН, които посредничеха при преговорите между групировката и правителството, получиха от бунтовниците двата последни контейнера с оръжие и експлозиви, с които те разполагаха.В североизточния колумбийски глад Фонсека се състоя тържествена церемония, с която беше ознаменуван краят на въоръжения конфликт.Президентът Хуан Мануел Сантос заяви, че 15 август е станал \"исторически ден за страната\".Шефът на мисията на ООН в страната - Жан Арно, съобщи, че бунтовниците от FARC са предали над 8000 единици оръжие и около 1.3 милиона боеприпаси.По-рано страните се договориха оръжието да бъде претопено, а от метала да бъдат изработени мемориали в памет на жертвите на гражданската война в страната.", "date": "2017.08.16", "title": "В Колумбия обявиха половинвековния конфликт с FARC за приключен"}
{"url": "https://news.bg/press/vsichki-otrichat-da-imat-neshto-obshto-s-tsankov-kamak-ruskiyat-poslanik-izpolzva-uspenie-bogorodichno-za-razgovori-po-energetikata-s-borisov-demonopolizirane-na-nzok.html", "text": "Продължаващият скандал с проекта \"Цанков камък\" е сред тематичните акценти на вестниците в сряда.\"Около 200 млн. лв. бяха разходите в проекта \"Цанков камък\", извършени без да бъдат проведени обществени поръчки при наличие на законови основания за това. Това коментира пред медиите министърът на енергетиката Теменужка Петкова, цитирана от \"Фокус\". Вчера депутати от ГЕРБ поискаха прокуратурата да провери строителството и финансирането на хидровъзела, започнало през 2003 г. и приключило през 2010 г. В края на периода Петкова беше директор на Агенцията за финансова инспекция и днес припомни, че още през 2012 г. са били установени нарушения на законодателството. \"В докладите (бел. ред - на финансовата инспекция) ясно са посочени периоди, лица и действия\", каза Петкова и даде пример с допълнителни разходи за изместване на пътя Девин - Михалково на стойност 41 млн. евро, предприети през 2005 г. От доклад на инспекцията, публикуван още през октомври 2012 г., се вижда, че са установени 10 непроведени поръчки на обща стойност 232.4 млн. лв. и са установени общо 23 нарушения на Закона за обществените поръчки и свързани с него нормативни актове. \"Националната електрическа компания (НЕК) продължава да плаща заема за \"Цанков камък\" към няколко банки, този заем ще бъде платен в края на 2019 г.. НЕК инвестира около половин милиард собствен ресурс. Целият негатив от този проект се поема от НЕК\", коментира енергийният министър факта, че първоначалната стойност от 440 млн. лв. достигна 1 млрд. лв. в края на строителството на съоръжението. \"Когато някой пита защо НЕК е в такова състояние, какво се е случило с българската енергетика и колко добре е била НЕК преди, а колко зле сега, трябва да се върнем назад във времето да видим кой какво е направил\", допълни тя...\" - в. \"Дневник\".\"Лидерът на БСП Корнелия Нинова сигнализира австрийското правителство и прокуратура за \"Цанков камък\". Това съобщават от пресцентъра на БСП. Лидерът на БСП завежда дела срещу всички, обвързали името й с проекта. Eто пълният текст на позицията на Нинова: В последните дни министър-председателят Борисов и депутати от ГЕРБ, в опити да заглушат корупционни скандали в управлението на суджука, твърдят, че проектът \"Цанков камък\" е стартирал, докато съм била зам.-министър и, че съм обвързана с него. И двете са лъжа. Проектът стартира в правителството на Симеон Сакскобурготски през 2001г. и нямам никакво отношение към него, дори и като зам.-министър в друго правителство от 2005 до 2007г. Личните нападки към мен нямат никакво значение, но имат значение членовете и симпатизантите на БСП и онези 1 милион българи, които ни подкрепиха на изборите...\" - в. \"Сега\".\"Ден след като ГЕРБ внесе сигнал в прокуратурата за проекта \"Цанков камък\", който се прочу покрай консултантския хонорар на Ахмед Доган, ДПС излезе с официална позиция, че почетният председател на партията не следва да бъде свързан \"нито с проекта, чиито консултант не е и никога не е бил, нито с каквито и да е други спекулативни твърдения\". \"Пропагандната машина и почините на черния пиар, които се проявиха в разразилата се кампания, намесваща името на почетния председател на ДПС д-р Ахмед Доган с проекта \"Цанков камък\", както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност, които белязаха първите 100 дни на правителството\", се казва в позицията на ДПС. В нея се допълва още, че всеки опит за реализиране на внушения в стил \"теория на конспирацията\" погазва етичните и професионални медийни правила, а \"всяко съучастие в производството и тиражирането на фалшиви новини от страна на представителите на управляващата партия, коалиционните й партньори, както и на медиите, които ги публикуват, отдалечава България от европейските стандарти\". \"Нещо повече - подава тревожни сигнали към европейските ни партньори за състоянието на демокрацията в страната, която ще поеме председателството на Съвета на ЕС само след по-малко от 5 месеца\", обясняват от ДПС. Хидровъзелът \"Цанков камък\" бе пуснат в експлоатация преди 7 години. Строителството му завърши по време на първия кабинет на Бойко Борисов, който неведнъж го е посочвал като пример за скъп проект, от който няма голям ефект. През 2010 г. се разбра, че лидерът на ДПС Ахмед Доган е получил хонорар от 1.5 млн. лв. като консултант по четири хидроенергийни проекта, включително \"Цанков камък\". Хидровъзелът се прочу и с изграждането на 21-километровия му обходен път срещу рекордните 220 млн. лв., заради които стана известен като \"златния път\". Също през 2010 г. премиерът Бойко Борисов подаде сигнал при тогавашния главен прокурор Борис Велчев за \"Цанков камък\" и бе образувано разследване. Парламентарната комисия за борба с корупцията и конфликта на интереси излезе с доклад, че Ахмед Доган е нарушил закона, като не е декларирал четири консултантски договора с \"Минстрой холдинг\" - за \"Цанков камък\", \"Доспат\", каскадата \"Горна Арда\" и язовир \"Тунджа\". През 2011 г. Върховният административен съд окончателно оправда Доган, като реши, че той не е бил в конфликт на интереси при получаване на хонорара, и отказа да го конфискува с мотива, че при сключването на договорите законът не е действал. В понеделник депутатите от ГЕРБ, който внесоха сигнал в прокуратурата заради проекта \"Цанков камък\", инвестицията в който имала отрицателна норма на възвръщаемост, не споменаха името на Доган. Изказването им бе насочено изцяло срещу лидера на БСП Корнелия Нинова, която днес обяви, че ще пита главния прокурор Сотир Цацаров дали проверките я свързват с проекта...\" - в. \"Дневник\".Вестниците информират също за теми от енергетиката и за среща между Бойко Борисов и руския посланик, при която са обсъждани енергийните проекти.\"Посланикът на Русия А. А. Макаров проведе среща с българския министър-председател Бойко Борисов и с финансовия министър Владислав Горанов по време на посещението си в Троянски манастир, съобщиха от руското посолство... Двете страни се поздравиха с празника Успение Богородично и обсъдиха текущи въпроси от двустранното сътрудничество, в това число в сферата на енергетиката, туризма, търговията...\" - в. \"Труд\".\"Борисов си уреди среща с руския посланик в Троянския манастир Премиерът мълчи, че са обсъдили сътрудничеството в енергетиката, туризма и търговията Премиерът Бойко Борисов използва днес посещението си в Троянския манастир за празника Успение на Света Богородица, за да се срещне с руския посланик Анатолий Макаров. Той и посолството пуснаха снимки във Фейсбук, на които се вижда как с посланика седят от двете страни на патриарх Неофит, а в разговора участва и финансовият министър Владислав Горанов. Текстовете бяха лаконични. Посолството написа, че \"страните се поздравиха с празника Успение на Пресветата Дева Мария и обсъдиха текущи въпроси на двустранното сътрудничество, включително и в сферата на енергетиката, туризма и търговията\". Борисов спести съдържанието на разговора и отбеляза: \"С посланика на Русия Анатолий Макаров поздравихме Негово Светейшество патриарх Неофит за отслужения ритуал\".\" - в. \"Сега\".\"В предишния мандат поехме сектора буквално във финасов колапс и го стабилизирахме. През ще надграждаме постигнатото. Това каза на пресконференция министърът на енергетиката Теменужка Петкова, която представи приоритетите на правителството в енергийния сектор, цитирана от \"Канал 3\". Най-важният е гарантирането на енергийната сигурност на страната. Този приоритет ще се осъществи и чрез продължаване на проучванията за нефт и газ в Черно море. Продължаваме да разчитаме на местния добив като един от основните източници на диверсификация и гарантиране на енергийната сигурност, заяви Петкова. По думите й важен момент е продължаване на работата по интерконекторите България-Гърция, България-Сърбия, България-Турция и България-Румъния. Изграждането на тази инфраструктура ще ни даде възможност да изградим газоразпределителния център на територията на България. До края на месеца ще бъде обявена обществената поръчка за изпълнител, който да направи предпроектното проучване за газоразпределителния център, уточни енергийният министър. Друг важен приоритет е пълната либерализация на пазарите на електроенергия и на природен газ. Първата и най-важна стъпка вече е направена - подписването на договора между Българския енергиен холдинг и Световната банка. Предстои изясняване на детайли. До края на годината трябва да бъдат въведени промени в Закона за енергетиката, които засягат либерализацията. Това е процес, който касае всеки един от нас - както битовите потребители, така и бизнесът, коментира Петкова. Тя отбеляза, че либерализацията на пазара на природен газ е невъзможна без България да има възможност за доставки от повече от един източник. Петкова допълни, че до края на сепетември страната ни трябва да има ясна визия как ще бъде оползотворено вече закупеното оборудване за АЕЦ \"Белене\" и парите на данъкоплатците, които са около 3 млрд. лв. Тук нямаме право на повече грешки, оборудването трябва да бъде използвано по възможно най-добрия начин. Друг важен приоритет в областта на ядрената енергетика е удължаването на живота на пети и шести блок на АЕЦ \"Козлодуй\", заяви още Теменужка Петкова.\" - в. \"Стандарт\".Вестниците отделят място и на предстоящите промени в здравеопазването.\"Подобpяването и заcилването на пpофилaктикaта на бългаpите - тeва е cpед най-важните задачи в здpавeопазването cпоpед еĸипа на миниcтъp Николай Петpов... Ще cе оcигypят повече пpофилaктични и cкpинингови изcледвания, ще бъдат заcилени пpевенцията и контpолът на xpоничните болеcти - cъpдечно cъдови, тyмоpи, pеcпиpатоpни болеcти и диабет. Ще cе pазшиpи обxватът на зъдължителните имyнизации и ще cе оcигypят безплатни тaкива за болеcти като paк на маточната шийкa, pотавиpycни инфеĸции и дp., поcочи миниcтъpът...\" - в. \"24 часа\".\"Започват широки обществени дебати по няколко ключови за здравеопазването въпроси като демонополизацията на Националната здравноосигурителна каса, за смяна на модела за определяне на заплащането на медицинските кадри и селективното договаряне на касата с лечебните заведения. Освен това ще бъдат изготвени подробни анализи за потенциалните ефекти от диагностично-свързаните групи в болниците, за извеждането на дейности в доболничната помощ, за здравната електронна система, за потребностите на населението в аптечната мрежа и други. Тези и още приоритети изброи министърът на здравеопазването Николай Петров, като цитира управленската програма, която кабинетът \"Борисов\" прие в началото на август. Ще представим нов модел за заплащане в здравеопазването, но това ще стане след широк диалог с всички заинтересовани, каза Петров... По думите му това ще отнеме поне няколко месеца, а до края на тази година от него се изисква да представи и нов модел за управление на болниците и за договоране със здравната каса. За всички тези задачи той ще разчита на експертните анализи, по които вече се работи, уточни той. По отношение на демонополизацията, Петров поясни, че това ще е изключително сложен въпрос, който ще се гледа от експертите успоредно на всички останали промени и преостойностяването на медицинските дейности. Министерството вече е събрало опита на чужди държави с демонополизация на обществени здравни фондове - и добрия и лошия, затова не иска да избързва с решението, стана ясно от думите на министъра. Сред приоритетите на ведомството се предвиждат още и стимули за повишаване на събираемостта на здравните вноски; въвеждане на Национална аптечна карта, но не като регулаторен механизъм, а като информационен; също и усъвършенстване на лекарствените политики; мерки за повишаване на компетентността на здравните работници. Ще се акцентира върху профилактиката и извънболничната помощ, дигиталните възможности за следене на разходите и ще се работи за бързо въвеждане на цялостната електронна система в здравеопазването, изброи още Николай Петров...\" - в. \"Дневник\".\"Ще представим нов модел за заплащане в здравеопазването, но това ще стане след широк диалог с всички заинтересовани. Това заяви днес министърът на здравеопазването проф. д-р Николай Петров при представянето на приоритетите в здравеопазването в програмата на кабинета. В момента заплащането на труда на лекари и медици е една енигма - има места, където възнагражденията са добри, другаде - те са трагични, заяви министърът. Няма ясен регламент откъде идват парите. Обикновено те идват чрез клиничните пътеки, а в тях странното е, че няма перо труд. Ще направим работна група, за да видим колко ще бъде остойностен този труд, тъй като това е деликатна материя. Компетентността на лекаря трябва да се обвърже с обема на неговата работа. След дискусии ще работим върху проблема и ще го представим като теоретичен модел. До края на годината от мен се изисква и да представя нов модел за управление на болници, поясни той. Натовареността е различна при различните специалисти, но в доста от тях заплащането продължава да е \"на калпак\", смята проф. Петров. Правителството предвижда доста неща, на първо място акцентиране на профилактиката, с възможността за подобряване качеството на живот, намаляване на преждевременната смъртност при незаразните заболявания, посочи проф. Петров. Ще се разширява обхватът на профилактичните прегледи и скринингови изследвания. Ще се повишава информираността на населението при традиционните рисковите фактори и с акцент на новите. Паралелно с това - с мерки за повишаване на компетентността на медицинските и немедицинските специалисти. При здравното образование ще се наблегне върху повишаване на знанията и уменията. С БЛС ще се работи за подобряване на системата за акредитации, ще стартират комбинирани здравни грижи при уязвимите групи. Ще се увеличат разходите за профилактика и диспансеризация. При инфекциозните заболявания трябва да се намали смъртността чрез задължителните имунизации. България има един от най-добрите обхвати в Европа при задължителните имунизации- над 90% от населението. Ще организираме бърза реакция при епидемии. Ще бъде повишена ефективността и при здравния контрол- особено при водата, подчерта министърът. Заложено е в програмата да се осигурят лаборатории за изследване на водите за около 10 млн. лв. Предвиждат се мерки и за повишаване на радиационната защита, с единен обмен на информация при регионалните инспекции, каза проф. Петров. Ще има мерки и по отношение на човешкия ресурс, който осъществява тази дейност, с повишаване на тяхното възнаграждение, особено за работещите в държавните здравни инспекции, при увеличаване на тяхната специализация и квалификация, разбира се. Предвижда се по-голяма превенция и при предотвратяване на употребата на наркотици, посочи проф. Петров. Мерки ще има и за наркозависимите - за ранна терапия на деца и подрастващи, подпомагане на тяхната социална реинтеграция, както и при хората, намиращи се в местата за задържане на лица. За лекарствената политика ще има реални мерки, с промени в закона за лекарствените продукти, които целят да се постигне такава среда, в която да няма липси за българските граждани, продължи министърът. Предвижда се провеждане на рационална лекарствена политика при употребата им в болничния сектор, ще се създаде национален регистър на лекарствата, заплащани с обществени средства, ще се създаде централен орган за възлагане на обществени поръчки, съобщи министърът...\" - в. \"Стандарт\".", "date": "2017.08.16", "title": "Всички отричат да имат нещо общо с „Цанков камък”, руският посланик използва Успение Богородично за разговори по енергетиката с Борисов, демонополизиране на НЗОК..."}
{"url": "https://news.bg/economics/medat-poskapna-s-20-zaradi-visokata-smartnost-pri-pchelite.html", "text": "През последните месеци цената на меда в България се е увеличила с около 20% заради високата смъртност при пчелите. Тази година тя достигала между 60 и 100 процента, съобщи пред БНТ председателят на Федерацията на българските пчелари Николай Куманов.Той даде за пример Русе, където някои от кошерите са останали напълно празни заради смъртта на всички пчели в тях.Намаленият добив е принудил производителите да увеличат цената на дребно - килограм мед се търгува между 8 и 13 лв. в зависимост от вида му.Все пак от федерацията успокояват, че пчеларите почти изцяло са възстановили популацията на насекомите и не се очаква нов скок на цената.От бранша се оплакват от друг проблем - вносителите на мед от страни извън Европейския съюз.\"Европейската комисия разреши безмитен внос на китайски и украински мед и това рефлектира веднага. Българският, румънският и сръбският мед са най-качествени в целия свят и много често чуждият мед се овкусява с нашия\", заяви Куманов.Той даде съвет на потребителите как да установят в домашни условия дали медът е истински или не: лъжичка мед се поставя в чаша вода. Колкото по-бавно се разтвори, толкова неговата консистенция е по-хубава.", "date": "2017.08.16", "title": "Медът поскъпна с 20% заради високата смъртност при пчелите"}
{"url": "https://news.bg/disasters/gartsiya-moli-es-za-pomosht-sreshtu-pozharite.html", "text": "Гърция се обърна към Европейския съюз за помощ при гасенето на пожарите, които бушуват в страната през последните три дни, предаде Дойче веле.Пресаташето на противопожарната служба на Гърция Ставрола Малири съобщи, че страната се нуждае от повече специализирани самолети за овладяване на стихията.\"Огънят се разраства с голяма скорост. Заради мащабите и интензивността на пожарите подадохме заявка за предоставяне на въздушна техника.\" - посочи Малири.Кипър взе решение за изпрати в Гърция група от 60 огнеборци и шест автомобила. Франция съобщи, че не може да окаже помощ, тъй като се бори с пожари на своя територия.От 13 август досега в Гърция избухнаха 146 нови пожара, като най-сериозно е положението северно от Атина, на полуостров Пелопонес и на остров Закинтос.Хиляди хора бяха евакуирани от домовете им.", "date": "2017.08.16", "title": "Гърция моли ЕС за помощ срещу пожарите "}
{"url": "https://news.bg/int-politics/tramp-obvini-za-nasilieto-v-sharlatsvil-i-dvete-sporeshti-strani.html", "text": "Президентът на САЩ Доналд Тръмп обвини за размириците в Шарлътсвил и двете страни, участващи в конфликта, предаде CNN.Изявлението беше направено на пресконференция в \"Тръмп тауър\".\"Мисля, че и двете страни имат вина\", заяви Тръмп.Подобно на обвиненията срещу инициаторите на протестите, определяни като крайно десни, той квалифицира контрапротестиращите като крайно леви.\"Дали те нямат вина?\" - попита Тръмп.\"Какво ще кажете за това, че дойдоха, размахвайки бухалки, дали у тях няма проблем? Мисля, че има.\"\"Имате група хора от едната страна и група от другата, която също е много агресивна. Никой не иска да го каже, но аз ще го кажа сега.\" - допълни президентът на САЩ.Според него, от двете страни е имало както агресивни, така и нормално протестиращи хора.Той оправда 48-часовото забавяне на реакцията си във връзка с белите расисти с това, че е искал да се запознае с фактите.Междувременно в американските медии се появиха разкрития, че един от лидерите на т. нар. крайно десни - Ричард Спенсър, е женен за рускинята , застъпничка на политиката на Москва и автор на преводи на работите на Александър Дугин - принадлежащ към кръга на Кремъл, идеолог на евразийския проект и апологет на руските претенции Москва да играе ролята на трети Рим.", "date": "2017.08.16", "title": "Тръмп обвини за насилието в Шарлътсвил и двете спорещи страни"}
{"url": "https://news.bg/int-politics/amerikanskite-spetssluzhbi-phenyan-mozhe-da-proizvezhda-raketni-dvigateli.html", "text": "Според американските спецслужби, Севера Корея е способна сама да произвежда ракетни двигатели, предадоха информационните агенции.\"Разполагаме с разузнавателна информация, които дават основание за смятаме, че Северна Корея не зависи от вноса на ракетни двигатели. Смятаме, че са в състояние да ги произвеждат сами.\" - коментира пред агенция \"Ройтерс\" неназован представител на спецслужбите.По-рано в. \"New York Times\" излезе с публикация, че е възможно Пхенян да се е снабдил с двигатели произведени в Украйна.", "date": "2017.08.16", "title": "Американските спецслужби: Пхенян може да произвежда ракетни двигатели "}
{"url": "https://news.bg/world/arheolozi-otkriha-novi-grobnitsi-v-egipet.html", "text": "В южната част на Египет учени откриха саркофази с човешки останки в три гробници, датиращи отпреди около 2000 години, предаде Би Би Си.Те се намират в района Ал Камил Сахарави в провинция Ел Миниа, южно от Кайро.В една от гробниците археолозите са открили четири каменни саркофага с изобразени върху тях човешки лица. Те са успели да влязат вътре през издълбан в скалата отвор.В друга гробница са намерени шест погребални ниши, едната от които е била предназначена за дете.Намерени са и глинени фрагменти, въз основа на които учените датират гробниците в периода между 27-ата династия, основана през 525 г. пр. Хр., и гръко-римския период, продължил от 332 г. пр. Хр. до IV век.Водачът на експедицията Али Бакри съобщи, че в гробниците има останки на мъже, жени и деца на различна възраст.\"Тези погребения са част от голямо гробище в голям град, а не във военен гарнизон, както някои предполагаха поначало.\" -Разкопките продължават.Първите изследвания в този район започнаха през 2015 г.", "date": "2017.08.16", "title": "Археолози откриха нови гробници в Египет"}
{"url": "https://news.bg/regions/dnes-shte-e-slanchevo-no-sled-obyad-se-ochakvat-zaoblachavane-i-valezhi.html", "text": "Днес ще е слънчево, но след обяд се очаква облачност и възможност за превалявания.Максималните температури ще са между 28 и 33 градуса, а в София около 27 градуса.На места над Черноморието се очаква да превали краткотраен дъжд. Максималните температури ще са между 26 и 30 градуса.Температурата на морската вода е от 25 до 27 градуса. Ще духа умерен, временно силен север-североизточен вятър. Вълнението на морето ще е между 3-4 бала.Над планините ще е предимно слънчево, като след обяд ще се развива купеста облачност и на отделни места ще превали и прегърми. Ще духа силен североизточен вятър. Максималната температура на 2000 метра е около 15 градуса.", "date": "2017.08.16", "title": "Днес ще е слънчево, но след обяд се очакват заоблачаване и валежи"}
{"url": "https://news.bg/int-politics/makron-ne-e-mesiya-no-mozhe-da-bade-reformator.html", "text": "След зрелищния му успех на изборите британското списание \"Икономист\" излезе с илюстрация на заглавната си страница, на която Еманюел Макрон ходи по вода. И наистина - цяла Европа се зарадва на Макрон почти като на месия: той избави Франция и Стария континент от кошмара президент да стане Марин льо Пен. И не само това - изглеждаше, че Макрон е сякаш в състояние да възвърне вдъхновението към Европа и да обедини французите.39-годишният политик изглежда беше приготвил за всекиго по нещо: по-добро образование за социално отритнатите; по-ниски данъци за бизнеса; по-силна държава за всички, които се чувстват несигурни; и не на последно място - за да не разочарова консервативните французи, при встъпването си в длъжност той премина по улиците на Париж във военна кола, а не в цивилна лимузина, както навремето беше направил социалистическият му предшественик Франсоа Оланд.Едва ли трябва да ни учудва, че първоначалната еуфория бързо отшумя. Но за мнозина е голяма изненада, че рейтингът на Макрон пада така стремително. Заетите в обществения сектор са притеснени от това, че техният президент иска да ограничи ръста на заплатите им. А разгорещеният дебат за нуждата от икономии в армията взе главата на шефа на Генералния щаб Пиер дьо Вилие.Първото действие тепърва предстоиПри това Макрон все още не е пристъпил към най-важното си предизборно обещание - реформата на трудовия пазар. Нещо повече - той даже не се и решава да се захване сериозно с 35-часовата работна седмица, от която Франция така губи конкурентоспособност. Да не говорим за пенсионната реформа, която също чака ред. Така . Синдикатите вече подгряват публиката за предстоящите стачки.Изборния си успех Макрон дължи и на протестния вот. Мнозина избиратели гласуваха за него не защото много го искаха за президент, а защото не искаха да спечели Марин льо Пен. А почти половината френски избиратели гласуваха на първия тур за кандидати, които искаха да откъснат Франция от глобализацията. Хората, които на балотажа подкрепиха Макрон, го направиха от чисто тактически подбуди. Следователно те не са променили основните си политически възгледи.Сред избирателите на Макрон, действали от тактически съображения, има и хора, които щяха да подкрепят консерватора Франсоа Фийон, стига той да не се беше провалил заради обвинения, че е осигурявал мнима заетост на свои роднини. А ако социалистите не бяха се провалили така шумно в икономиката, вероятно също биха дръпнали част от избирателите на Макрон. И сега той трябва да се отчита именно пред тези тактици и скептици. И не е възможно да угоди на всички.От неопитен новак до държавникПроблемите на Макрон обаче в никой случай не са непреодолими. Той започва с най-непопулярните реформи. И ако потръгнат нещата в икономиката, а конюнктурата се стабилизира, той би могъл да пожъне успехи още в рамките на управленския си мандат. Макрон прави добро впечатление също и на международната сцена. Изглежда, че той е направил огромен скок в развитието си - от летящия старт на един неопитен политик до зрял държавник. Освен това той печели от новата тенденция в Европа за отхвърляне на популизма и връщане към сериозната политика.Това, разбира се, не са никакви гаранции за успех. Но във Франция изглежда се затвърждава убеждението, че фундаменталната опозиция срещу всяка промяна вкарва страната в криза. Макрон може и да не е Спасителят, въпреки че иронично е наричан \"Юпитер\". Но младият френски президент притежава съвсем земни и добри шансове като реформатор да тласне Франция напред.", "date": "2017.08.16", "title": "Макрон не е месия, но може да бъде реформатор    "}
{"url": "https://news.bg/tourism/v-primorsko-se-oplakvat-ot-shuma-v-slanchev-bryag-protestirat-sreshtu-proverkite.html", "text": "Хотелиери в Приморско недоволстват от силния шум в града и се надяват на подкрепата на вицепремиера Валери Симеонов, до когото вече са изпратили сигнал, съобщава БНТ.Оказва се, че Слънчев бряг не е единственият шумен курорт по нашето Черноморие, от 5 години хотелиери се оплакват от системен тормоз с висока музика на някои от култовите заведения в Приморско.Не веднъж са се оплаквали в полицията, в Районната здравна инспекция и Общината, към момента проблемът не е решен. Хотелиери споделят, че заради това всяка година губят клиенти и ако продължи така, те ще фалират.В Слънчев бряг собственици на заведения излизат на протест заради шумните проверки за нарушения в курорта с участието на вицепремиера Валери Симеонов, съобщава БТВ.Според тях, по този начин е даден лош сигнал за туристите, това ще доведе до отлив на клиенти и ще провали бизнеса им. Мястото и часът на протеста все още се уточняват. Заради акциите през изминалите почивни дни се отлага и музикалният фестивал \"Солар Съмър\".В изявление до медиите организаторите посочват, че се опасяват техниката на диджеите да не бъде иззета и това да развали имиджа им в цял свят. Фестивалът се провежда от 10 години на \"Какао бийч\".", "date": "2017.08.16", "title": "В Приморско се оплакват от шума, в Слънчев бряг протестират срещу проверките"}
{"url": "https://news.bg/politics/sofiyanski-vizhda-haos-v-upravlenieto.html", "text": "Има един безспорен хаос в управлението. Това заяви в ефира на БТВ бившият служебен премиер и бивш кмет на София Стефан Софиянски във връзка с изминалите 100 дни на кабинета \"Борисов 3\". Според Софиянски структурата на Министерски съвет е неясна.\"Не е ясно кой за какво отговаря. От там има едно преплитане на функции. Имаме двама вицепремиери, чиито пълномощия не са ясни, това са господин Дончев и господин Симеонов, които не знаят за какво отговорят. Като принцип, като структура на управление, ние имаме заложен грешен Министерски съвет и  каза Софиянски.Стефан Софиянски изреди и скандалите, които се случиха за тези 100 дни - премахването на клас \"прослужено време\", защитена зона \"Калиакра\" и НДК.Не личи екипност между ГЕРБ и Патриотите, констатира Софиянски. Освен това по думите му не личат и ясните приоритети. Според Софиянски има постепенно увеличаване на задлъжнялостта без да има адекватния ефект в растежа на БВП. Не се вижда нишката на управлението, посочи Софиянски.По отношение на хидровъзела \"Цанков Камък\" бившият служебен премиер коментира, че знае за този проект от 2003г. и се пита защо Борисов повдига този казус в третия си мандат. Според Софиянски е по-логично \"да видим как ще използваме това съоръжение, а на втори фон нека останат проверките, нека органите, които са отговорни за това, да проверяват\".\"2003г. е започнат проектът, днес сме 2017г - 14 години. От тези 14 години, 7 години Бойко Борисов е бил министър - председател. Е, защо на седмата година му дойде реда?\", допълни още той.Аналогична е ситуацията с Калиакра, смята Стефан Софиянски. Какво е правено през тези 10 години, когато очевидно този план влиза в конфликт с Конституцията на България. Как е направен този план, в който изричният текст на Конституцията е, че частната собственост е неприкосновена, пита още Софиянски.Като голям плюс за първите 100 дни на правителството, Софиянски посочи подобряването и изясняването на отношенията ни с Македония.", "date": "2017.08.16", "title": "Софиянски вижда хаос в управлението"}
{"url": "https://news.bg/crime/dashteryata-na-tsvetan-vasilev-sashto-obvinena-za-prane-na-pari.html", "text": "Радосвета Василева, дъщеря на банкера Цветан Василев, също е обвинена за пране на пари.Това стана ясно от отворено писмо на майка й, Антоанета Василева, до президента Румен Радев. В писмото, разпространено и до медиите, Антоанета Василева се обръща като майка към държавния глава, който е и баща.От писмото става ясно, че прокуратурата е разпоредила задържане за 72 часа на дъщерята на Цветан Василев - Радосвета Василева, която не живее в България от годините на следването си, като очакванията са да предстои обявяването й за издирване с червена бюлетина на Интерпол.Обвинението за пране на пари е повдигнато задочно, а призовката, по думите на майка й, е била подпъхната под входната врата на семейния апартамент, в който никой не живее. Призовката е била за 7 август.Антоанета Василева посочва още, че обвинението за пране на пари се основава на твърдение, че дъщеря й е приела дарение от баща си Цветан Василев за закупуване на имот в България през 2013 г., въпреки че е знаела за престъпната дейност на баща си. В отвореното си писмо Антоанета Василева твърди, че призовката до дъщеря й е нередовна, тъй като не е получена лично от нея, както и че са нарушени човешките й права. Тя също така отбелязва, че обвиненията срещу нея и срещу дъщеря й са повдигнати от един и същи следовател. А един и същ прокурор е издал заповедите им за арест.Към момента прокуратурата отказва официален коментар по случая.Припомняме, че банкерът Цветан Василев и съпругата му Антоанета Василева се намират в момента в Сърбия, тъй като българската прокуратура ги е обявила за издирване по обвинения за фалита на КТБ. Сърбия на този етап отказва екстрадиция. В края на юли месец прокуратурата внесе . Миналата седмица стана ясно, че вашингтонската фирма JWI Inc. поема случая на Цветан Василев, като ще подаде документи за . ", "date": "2017.08.16", "title": "Дъщерята на Цветан Василев също обвинена за пране на пари"}
{"url": "https://news.bg/regions/avariya-sprya-lifta-ot-dragalevtsi.html", "text": "Лифтът от столичния квартал Драгалевци е спрян заради възникнала авария.Аварията е възникнала още в петък, 11 август. Лифтът се проверява, за да се установи причината за повредата.Дружеството \"Витоша ски\" не се ангажира с прогноза за срока, в който съоръжението ще бъде поправено и отново ще работи, съобщи bTV.Маршрутът от Драгалевци до Черни връх към момента е пешеходен.", "date": "2017.08.16", "title": "Авария спря лифта от Драгалевци"}
{"url": "https://news.bg/regions/katastrofa-s-avtobus-ot-gradskiya-transport-vav-varna.html", "text": "Тежко пътнотранспортно произшествие рани трима във Варна, съобщи bTV.Инцидентът е станал между автобус на градския транспорт в областния град и багер. По първоначална информация багерът е отнел предимството на автобуса.Вследствие на удара автобусът е е бил изпратен в канавка встрани от пътя. Рейсът се ударил в дърво и спрял.Според данни на Нова телевизия багерът е на ВиК дружеството в града. Автобусът се ударил в стълб на уличното осветление и пропаднал канавката, която в този район била дълбока.Инцидентът е станал на пътя за комплекс \"Златни пясъци\".В инцидента са пострадали трима души от рейса - шофьорът, кондукторът и един от пътниците.Ранените са транспортирани в болница във Варна. При приемането си те са били контактни и в съзнание. Най-тежко е било състоянието на водача на автобуса. При удара той е получил травма на главата, корема и гръдния кош.Работата по случая продължава.", "date": "2017.08.16", "title": "Катастрофа с автобус от градския транспорт във Варна"}
{"url": "https://news.bg/politics/bez-tol-sistema-transportat-ostava-debalansiran-uveryava-moskovski.html", "text": "Тол системата е едно от най-важните неща, които трябва да се случат в сектор \"Транспорт\". Това каза след заседание на Министерски съвет министърът на транспорта Ивайло Московски.Припомняме, днес в 17.00 часа се очаква да бъдат отворени шестте оферти за изграждането на тол системата у нас. Изграждането на системата за таксуване на тежкотоварни автомобили се бави близо две години заради обжалвания на процедурата. Очаква се с въвеждането й товарните автомобили, които преминават транзитно през страната, да заплащат по-високи такси, а винетките за леки автомобили да запазят цената си. Така, който ползва повече, ще плаща и по-скъпо.Министър Московски заяви, че по време на заседанието са обсъдили какво очакват в следващите дни.\"Дай Боже всичко да е успешно\", посочи Московски.Паралелно с провеждането \" изразиха готовност, ако не се стартира реализирането на проекта по така зададената процедура с обществена поръчка, да изготвят резервен вариант. Той предвижда държавата да възложи на държавна компания - в случая на \"Автомагистрали\" към АПИ да започне самото изграждане.\"Би трябвало да сме оптимисти и за двата варианта. Това е едно от най-важните неща, които трябва да се случат въобще в сектор транспорт.Докато не стане справедливо таксуването по пътната инфраструктура, ще бъде дебалансиран целият транспорт в България\", коментира още министър Московски.Той обясни още, че по ОП \"Транспорт\" за два проекта се разширява обхватът. Единият е по техническа помощ, свързан с меморандума за транспорт с Македония. \"Там се разширява обхвата на техническата помощ за проектиране на жп линията София-Перник-Радомир-Гюешево\", каза Московски. По думите му няма точна справка колко ще струва, но след месец ще се възложи проектирането на техническо ниво.", "date": "2017.08.16", "title": "Без тол система транспортът остава дебалансиран, уверява Московски"}
{"url": "https://news.bg/world/indiyski-i-kitayski-voyski-se-zamervat-s-kamani-v-himalaite.html", "text": "Настъпила е конфронтация между индийски и китайски войници по спорна граница в западните Хималаи, съобщиха индийски официални лица, цитирани от БиБиСи.Информационната агенция PTI съобщава, че войниците хвърляли камъни, причинявайки си леки наранявания. Китайските войски се опитват да влязат на индийска територия близо до езерото Пангонг.Пекин твърди, че войниците им са на китайската територия. Двете страни също са блокирани в района на Доклам, който граничи с Китай, Индия и Бутан.Армейски представители коментират, че в последната конфронтация войниците е трябвало да образуват човешка верига, за да предотвратят навлизането на китайски сили в територии, за които Китай твърди, че са техни.Индийски представител заявява пред Би Би Си, че не може да потвърди, нито да отрече съобщенията в медиите, но коментира, че \"подобни инциденти се случват\", добавяйки, че \"това не е първият път, когато се случва нещо подобно.\"Китайското външно министерство заявява в официално изявление, че \"индийската страна трябва незабавно и безусловно да изтегли целия персонал и оборудване от китайската земя\", като същевременно повтаря, че войските им са били в китайска територия, когато се е случила конфронтацията.Официалното изявление на външното министерство на Индия заяви, че \"в граничните райони между Индия и Китай няма граница с действащ контрол (LAC)\".Добавят, че различията във възприемането на границите са причинили ситуации, които биха могли да бъдат избегнати, ако има консенсус за границата. ", "date": "2017.08.16", "title": "Индийски и китайски войски се замерват с камъни в Хималаите"}
{"url": "https://news.bg/politics/borisov-vazmuten-ot-pametnitsite-na-glupostta.html", "text": "В Министерски съвет днес премиерът Бойко Борисов възмутено коментира, че чува какви ли не приказки в публичното пространство, но това били изцяло фалшиви новини.Борисов изтъкна, че причината  и да се внася в прокуратурата е, защото е съоръжение за приблизително един милиард, с път за 240 милиона, а не работи. \"То е изпразнено, счупило се е, ремонтира се и сега, в най-големите жеги, когато климатиците работят на пълни обороти, ние не можем да ползваме енергия от него\", заявява лидерът на ГЕРБ.Борисов търси отговор кой ще понесе отговорността и се обръща към мандатоносителите през тези периоди - ДПС и БСП.\"И аз просто не мога да разбера тази наглост\", възмущава се премиерът от  и БСП.Министър-председателят изтъкна, че преди време е задал въпроса дали след като са похарчени стотици милиони за \"Цанков камък\", държавата трябва да доплати последната част или \"да го държат като паметник на културата\".\"Ама ние щяхме да имаме и друг паметник на културата - магистрала \"Струма\". Щяхме да имаме паметник не на културата, а на глупостта, извинявам се на Боил Банов\", потресен е премиерът. Като пример Борисов посочва и магистрала \"Люлин\", \"защото и там 5 километра бяха направени и опираше в планината\".Също така, по думите на премиера, и магистрала \"Тракия\" щеше да е паметник на глупостта, \"Марица\" - паметник на глупостта. Северната тангента - абсолютно провален проект - \"240 милиона загуба, сега трябваше да ги върнем в Брюксел, \"Дунав мост 2\", абсолютно провален проект.\"\"Само за секунди мога да изброя все милиардни проекти. И към тях, ако се прибави \"Белене\", ако се прибавят американските централи\", изброява Борисов.\"Да, но в същото време \"Цанков камък\" не работи и трябвало да го оставим,  Ние ако за всяка тяхна глупост ги даваме на съд, съдилищата ще работят непрекъснато. Друг въпрос е кой ще е следователят, като знаем с какви следователки разполагат\", обяснява премиерът.Според Борисов планът на ДПС и БСП е да очернят ГЕРБ и да им припишат Пеевски, за да поготвят спокойно следващото правителство. \"Казвам: \"Това са глупости\" и в същото време гледам ден след ден как вървят фалшивите новини\", притеснен е министър-председателят. Той твърди, че вижда как \"те брилянтно бродират\" фалшиви новини, докато ГЕРБ се труди.\"Нашето даване на \"Цанков камък\" на прокуратурата сега е защото не работи. Това е все едно да си направил завод за битови отпадъци и той да не работи\", изясни Борисов.Борисов коментира и фалита на КТБ: \"Ако пази, Боже, падне банка в наше управление - кой е виновен? Финансовият министър, премиерът, вицепремиерът - има си виновници. КТБ се срина при тях, искат и това да ни припишат. Толкова им беше , да намерят една думичка да съм виновен и аз за КТБ. Е, излязоха от Президентството и едната,  и там ясно се следи пътят кой е виновен, кои са институциите, кои са хората.\"За кръстовището на \"Орлов мост\" премиерът коментира, че е ремонтиран преди 11 години. \"И пак се връщат, че било \"Цариградско море\". Абе какво море! Единадесет години издържа!\", обяснява Борисов. За обществените поръчки за ТОЛ системата министър-председателя се надява днес да бъде поставено началото.", "date": "2017.08.16", "title": "Борисов възмутен от „паметниците на глупостта“"}
{"url": "https://news.bg/society/ia-git-rabotodatelite-ne-se-grizhat-za-bezopasnostta-na-sluzhitelite-si.html", "text": "Контролните органи на Главна инспекция по труда са извършили 2 400 проверки на строителни обекти през първото полугодие на годината. В това число влизат и проверките на обекти, на които се извършват дейности по \"Националната програма за енергийна ефективност на многофамилните жилищни сгради\".На проверените строителни обекти са установени 12 253 броя нарушения. В 8 125 от случаите на констатирано нарушение става въпрос за неспазване на регламентите за осигуряване на безопасност и здраве при работа. Това близо 2/3 от всички нарушения.По данни на НОИ за първото полугодие на 2017 г. в строителството са станали 76 трудови злополуки на работното място, от които 7 са били с фатален край. Спрямо този показател са отчетени леки намаления през първите 6 месеца на настоящата година.В 4006 случая контролните органи на ИА ГИТ са установили нарушение в областта на трудовите правоотношения.В сравнение с броят на нарушенията за същия период на изминалата 2016 година процентът е почти идентичен.В хода на проверките са приложени 11 447 принудителни административни мерки. 120 са издадените актове за спиране на дейността на обекти или на различни участъци от тях, както и на необезопасени машини или съоръжения, които пряко застрашават живота и здравето на работещите.Данните на ИА ГИТ показват, че почти половината от всички издадени актове за спиране са при извършване на строително-монтажни работи. Поради непознаване правилата за безопасна работа и липса на правоспособност 26 работници са отстранени от работа.При извършените проверки са установени 362 лица, работещи без сключен трудов договор или без да им е предоставен екземпляр от него, както и копие от уведомлението, заверено в НАП.Съставени са и 1 181 акта за установяване на административни нарушения. От тях 492 броя са за нарушения, свързани със здравословните и безопасни условия на труд и 612 броя във връзка с трудовите правоотношения.От ИАГ ГИТ уверяват, че с всяко установено и отстранено нарушение се минимизира рискът от трудови инциденти. Въпреки засиления контрол, секторът продължава да е един от най-рисковите по отношение на трудовия травматизъм. Основната причина за това е пренебрегване на правилата за безопасност и здраве при работа и неосигурен контрол от страна на работодателите, гарантиращ спазването им. Почти всички трудови инциденти на строителни обекти е можело да бъдат предотвратени при спазване на изискванията за осигуряване на здравословни и безопасни условия на труд.В същото време контролът в сектора е изключително затруднен поради спецификата на строително-монтажните работи. Те са свързани с полагане на труд на един обект от работници на няколко фирми, което затруднява бързото установяване на конкретния нарушител. Конторлният органи често бил затрудняван и от нежеланието на работниците да съдействат.", "date": "2017.08.16", "title": "76 злополуки по строежите тази година"}
{"url": "https://news.bg/int-politics/tramp-pohvali-kim-chen-un-za-madroto-reshenie.html", "text": "Президентът на САЩ Доналд Тръмп похвали днес лидера на Северна Корея Ким Чен-ун за  да отложи изстрелването на ракети към Гуам, предаде Ройтерс.\"Ким Чен-ун взе много мъдро и разумно решение\", е написал Тръмп в Туитър от Ню Йорк, където прекара няколко дни, след като прекъсна почивката си.\"Алтернативата щеше да е едновременно катастрофална и неприемлива\", написа още американският президент.Пхенян направи крачка назад вчера след  - територия, където са разположени американските бази \"Андерсен\" и \"Апра Харборн\".Вчера Ким Чен-ун заяви, че е готов да наблюдава \"още известно време безразсъдното и глупаво поведение на янките\", преди да нареди ракетен обстрел срещу американската територия.Миналата седмица  на Северна Корея и заплаши с \"огън и ярост\", както и предупреди Пхенян да не посяга на Гуам. От Пентагона увериха, че ракетен удар на Северна Корея спрямо ГУАМ ще провокира в региона пълномащабни военни действия, въпреки че изказванията на държавния секретар ", "date": "2017.08.16", "title": "Тръмп похвали Ким Чен-ун за мъдрото решение"}
{"url": "https://news.bg/regions/pozhari-v-oblastite-haskovo-i-yambol.html", "text": "Няколко пожара са възникнали на територията на страната днес - в областите Хасково и Ямбол.Два пожара са възникнали в община Тополовград.Първото огнище е в района на селата Присадец и Филиповци. Пожарите обхващат сухи треви и храсти.Сигналът за пожарите на територията на област Хасково, между селата Маточина и Присадец, е подаден минути преди 12 часа в дежурната част пожарната служба.Незабавно на мястото на произшествието пристигнали пет екипа огнеборци, екип от горското стопанство и доброволен отряд от Тополовград, информира МВР.Пожарите са големи - разпростират се на широк фронт и са трудни за овладяване. Огнената стихия се движи към село Маточина.Вторият пожар е възникнал в района на село Сакарци. Огнената стихия там бързо се разраства и се е насочила опасно към близката широколистна гора. Сигналът за пожара в землището на селата Сакарци и Хлябово също е депозиран около 12 часа. Гасителните действия се осъществяват от пожарен екип и два екипа на местното горско стопанство. В действията по локализирането и ликвидирането на стихията са се включили още четири пожарни екипа.Към момента няма данни за заплаха за жителите на населените места, както и за пострадали хора. Причините за двата пожара са в процес на изясняване.В района на Ямбол също е възникнал пожар - до северния околовръстен път на града. Сигналът за пожарът в Ямбол е бил депозиран в 13:35 часа. Пожарът е възникнал в ямболската местност Ормана, в близост до рибарниците. Отзовалите се на сигнала огнеборци са защитили от огъня намираща се там постройка.По първоначални данни пожарът е на площ около 100 декара, горят сухи треви и храсти. Често променящият посоката си вятър създава трудност при овладяване на огъня. В пожарогасенето участват три екипа огнеборци. Поради задимяването към околовръстния път \"Север\" на място са разположени полицейски екипи, които да подпомагат водачите на моторни превозни средства. Възможно е при необходимост да се спира движението в района.Пожарогасителните дейности продължават и към момента.", "date": "2017.08.16", "title": "Пожари в областите Хасково и Ямбол"}
{"url": "https://news.bg/health/proveryavat-vodite-na-reka-tundzha-za-otrovi.html", "text": "Инспектори проверяват водите на река Тунджа за отрови, съобщава БНР.Оказва се, че е получен сигнал от местен жител - Илчо Илчев, който се оплаква, че животните му са умрели след като са пили вода от реката. Това станало в неделя при обичайния водопой, но малко след като животните отпили от водата паднали на земята, разказва фермерът пред Нова телевизия.Илчев повикал ветеринарния лекар Мария Тодорова, която му казала, че кравите са тежко отровени. Хората се притесняват, че може да има опасност и за тяхното здраве.По сигналите са започнали проверки на водния басейн в землището на Ямбол и село Кукорево.В хода на проверката на мястото, където са умрели трите крави, служители на Регионалната инспекция по околната среда и водите в Стара Загора на първо време не са открили нередности. Не е установена неприятна миризма, пенливост или промяна на цвета на водата. Няма открити мъртви водни обитатели наоколо.Резултатите от пробите още не са готови, но те ще покажат стомашното съдържание на животните. От това ще е възможно да се разбере дали причината за смъртта им е отравяне.", "date": "2017.08.16", "title": "Проверяват водите на река Тунджа за отрови"}
{"url": "https://news.bg/crime/edin-zaginal-pri-katastrofa-na-am-trakiya.html", "text": "Един човек загина при катастрофа на АМ \"Черно море\" в посока Бургас тази вечер. Самоличността му и причините за трагичния инцидент се установяват. Около 19:30 часа е постъпил сигналът за инцидента. Това съобщиха от пресцентъра на ОДМВР-Варна. На място е установена паднала от моста и горяща кола. Временно движението е в една лента в посока Бургас при км 1 на АМ \"Черно море\". Това съобщиха от пресцентъра на АПИ. ", "date": "2017.08.16", "title": "Един загинал при катастрофа на АМ \"Тракия\""}
{"url": "https://news.bg/weather/predimno-slanchevo-vreme-ni-ochakva-v-chetvartak.html", "text": "Предимно слъчево време ни очаква в четвъртък, съобщават от НИМХ на БАН. Валежи се очакват само на изолирани места. Те ще бъдат краткотрайни. Максималните температури ще са между 29 и 34 градуса. Ще духа слаб, в източната половина на страната - умерен северозападен вятър. Атмосферното налягане е по-високо от средното за месеца и не се очаква съществена промяна. ", "date": "2017.08.16", "title": "Предимно слънчево време ни очаква в четвъртък "}
{"url": "https://news.bg/int-politics/oon-prizova-za-reshavane-na-krizata-vav-venetsuela.html", "text": "Правителството и опозицията във Венецуела трябва да започнат диалог, за да се реши кризата в страната.За това настоя генералният секретар на ООН Антониу Гутериш, предаде \"Ройтерс\". По думите му, именно диалогът е решението на случващото се.  убеден е той. Гутериш даде за пример миналото и настоящето на много страни в региона и заяви, че то трябва да бъде за пример на Каракас. Венецуелският президент Николас Мадуро заяви, че Конституционният съд е единственият шанс на страната да осигури мир и просперитет след четиримесечните безредици и антиправителствени протести, в които загинаха повече от 120 души.Изказването на Мадуро бе призив за нова управленска рамка за Венецуела, насочена към \"усъвършенстване на конституцията от 1999 г\".Припомняме, че опозиционните протести бяха именно срещу изборите за свикване на това събрание, което ще доведе до диктатура според противниците на управляващите. Много страни в региона призоваваха Венецуела да не провежда тези избори. САЩ наложиха санкции, след които Мадуро поиска среща с американския си колега Доналд Тръмп. ", "date": "2017.08.16", "title": "ООН призова за решаване на кризата във Венецуела "}
{"url": "https://news.bg/int-politics/sedem-zaginali-i-shestima-raneni-pri-atentat-sreshtu-voenna-baza-v-irak.html", "text": "Най-малко 7 иракски военни са загинали при самоубийствен атентат в северната част на Ирак, предаде The New Arab. Нападателите са се опитали да проникнат във военна база в град Байджи. Те са били поне петима, според източници на силите за сигурност. Единият от тях се е самовзривил, а останалите са нападнали намиращите се там военни. Сраженията са продължили около 3 часа. Става въпрос за бойци на групировката \"Ислямска държава\".Въпреки операцията по изтласкването, джихадистите все още държат под контрол някои територии. Техните атаки зачестиха, когато започна операцията на армията. ", "date": "2017.08.16", "title": "Седем загинали и шестима ранени при атентат срещу военна база в Ирак "}
