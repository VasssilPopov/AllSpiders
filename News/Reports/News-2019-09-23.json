{"url": "https://news.bg/crime/motorist-zagina-na-patya-stara-zagora-kazanlak-v-opit-da-izbegne-zhivotno.html", "text": "Моторист загина при катастрофа на пътя Стара Загора - Казанлък, съобщи bTV.Инцидентът е станал малко след мъглижкото село Тулово. На този етап е известно, че на пътното платно е излязла крава.Мъжът, който е от Казанлък, е бил с мотора си. Загинал е на място, както и животното.В рамките на година това е третият подобен инцидент. През октомври 2018 г. заради необозначена каруца на пътното платно в същия участък животът си загубиха мъж и жена от Казанлък.Смъртта им предизвика вълна от протести. Изпратени бяха подписки с искания за промени в Закона за движение по пътищата.През февруари шофьор загина, след като се удари в мантинела с колата си в опит да избегне кон на пътя.", "date": "2019.09.23", "title": "Моторист загина на пътя Стара Загора-Казанлък в опит да избегне животно"}
{"url": "https://news.bg/int-politics/gartsiya-izmestva-balgariya-i-turtsiya-v-ohranata-na-nebeto-na-severna-makedoniya.html", "text": "Министърът на отбраната на Гърция Никос Панайотопулос потвърди, че южната ни съседка ще продължи да преговаря за сключване на договор за охрана на въздушното пространство на Северна Македония, въпреки отрицателните последици, както ги нарече, от Преспанското споразумение, на което новото дясно гръцко правителство се противопоставя, съобщават гръцките и македонските медии.Панайотопулос защити предложението, като заяви, че ако Гърция не охранява въздушното пространство на Северна Македония, други страни, като съперницата ѝ Турция или България могат да го направят.\"Смятам, че това е в интерес на нашата страна, защото е възможно, ако това не се случи, от възможността ще се възползват други страни. Турция изрази интерес, може би и България, която има интерес, но не разполага с необходимите ресурси. Така че в момента е наложително да подпишем договор за охрана на въздушното пространство със Скопие, тъй като това е в наш национален интерес\", изтъкна гръцкият военен министър.На 2 април по време на посещение в Скопие на тогавашния гръцки премиер Алексис Ципрас и министри от неговото правителство бяха подписани двустранни споразумения между македонския министър на отбраната Радмила Шекеринска и тогавашния гръцки македонски министър. Беше подписано ново цялостно споразумение за сътрудничество в областта на отбраната, 20 години след първото. То обхваща области от взаимен интерес - стратегически диалог, отбранителна политика, развитие на способността за отбрана, планиране на отбраната, логистика и др.", "date": "2019.09.23", "title": "Гърция измества България и Турция в охраната на небето на Северна Македония"}
{"url": "https://news.bg/politics/ataka-predlaga-moratorium-varhu-prodazhbata-na-darzhavni-imoti-za-1-godina.html", "text": "Депутатите от \"Атака\" внесоха в Народното събрание предложение за налагане на мораториум върху продажбата на държавни имоти за 1 година. Това съобщиха от пресцентъра на партията.Те предлагат през този период да бъде изготвен единен регистър, който да обедини всички държавни имоти, а не, както в момента, всяко министерство да си разпродава парцели и сгради. В същото предложение се иска и забрана за промяна на статута на терени и сгради от публична в частна държавна собственост за същия период.В мотивите си към проектопредложението от партията на Сидеров акцентират, че към момента регламентът е неясен и всяко министерство взима решения за продан на имоти, които са отпаднали от необходимост за ведомството.От ‚Атака\" посочват, че същите обекти може да са от полза за друга институция. Според тях е спорно дали с продажбата на някои от държавните имоти не се засяга националната сигурност.Сидеров и неговите депутати настояват за този мораториум, тъй като е \"необходима генерална реформа по отношение на стопанисването, грижите и евентуалните сделки с имоти частна и публична държавна собственост, като бъде създадена единна система по предоставянето и използването им от съответните министерства и разпореждането с тях\".Според \"Атака\" е задължително да се изчистят възможностите за недоразумения между институциите и да се сведе до минимум възможността за корупция чрез тези сделки.", "date": "2019.09.23", "title": "\"Атака\" предлага мораториум върху продажбата на държавни имоти за 1 година"}
{"url": "https://news.bg/society/otmeniha-tri-vlaka-po-liniyata-na-tesnolineykata.html", "text": "Три от влаковете по линията на теснолинейката са отменени. Това съобщи Нова телевизия, позовавайки се на пресцентъра на БДЖ.Днес не е отпътувала композицията Септември - Добринище с час на тръгване 14.15 часа. Не е пътувала и тази в обратната посока.Няма да отпътува и влакът, който тръгва от Добринище в 17.50 часа.В участъка между югозападното градче и Якоруда пътниците ще се извозват с автобуси.", "date": "2019.09.23", "title": "Отмениха три влака по линията на теснолинейката"}
{"url": "https://news.bg/int-politics/pkk-vzrivi-dvama-turski-voynitsi-v-severen-irak.html", "text": "Двама турски войници са загинали в Северен Ирак. Това съобщиха от турското военно министерство, цитирани от местните медии.Войниците са били убити от взривно устройство, заложено от Кюрдската работническа партия (ПКК), твърдят от турското военно ведомство.Нападението е било извършено при преминаването на конвой с доставки. Операциите на турската армия в района продължават.Турция разглежда ПКК като терористична организация. ПКК започна въоръжен бунт срещу турската държава през 1980-те години. ", "date": "2019.09.23", "title": "ПКК взриви двама турски войници в Северен Ирак"}
{"url": "https://news.bg/politics/bsp-registrira-listata-si-za-obshtinski-savetnitsi-v-sofiya-v-koalitsiya-e-s-komunisti.html", "text": "БСП регистрира кандидатите си за районни кметове, кметове на кметства и листата за общински съветници в София.В първата десетка попадат 6 от общо седемте досегашни общински съветници от групата на БСП. Водач е Калоян Паргов, №2 е Милка Христова, №3 - Иван Таков, Владимир Данев е №5, Альоша Даков е №8, Николай Николов - №9. Седмият досегашен общински съветник - Борис Цветков е №19.Под №6 в листата е бившият областен управител на София Диана Тонова, а на първото място, определено за гражданска квота, е представителят на коалиционния партньор Комунистическа партия на България ген. Иван Мечков, който е №11.\"Все по-убеден и по-сигурен съм, че най-после ще можем да поставим начало на друго, различно и далеч по-успешно за софиянци управление на града\", коментира Калоян Паргов след регистрацията, допълвайки: \"Мотивирани сме и вярваме, че ще спечелим надпреварата. За да променим досегашния модел на управление и да наложим нов, който е основан на професионализъм, прозрачност и с участието на гражданите.\"Припомняме, че БСП подкрепи досегашния омбудсман Мая Манолова в надпреварата за столичен кмет, като днес на събитието, на което  на столицата до 2023 година, бяха поканени всички кандидати на БСП за общински съветници и за районни кметове.\"Програмата на Мая Манолова за управление на София е добра основа за бъдещето. В центъра ѝ са проблемите на хората. Тези 23 мерки, които тя представи днес, са резултат от много срещи и разговори през последните месеци, коментира Калоян Паргов.Ето и първите 30 души от листата с кандидатите на БСП и коалиционните ѝ партньори за общински съветници:1. Калоян Драгомиров Паргов 2. Милка Христова Христова 3. Иван Янчов Таков 4. Иван Максимов Пешев 5. Валдимир Димитров Данев 6. Диана Нинова Тонова 7. Михаил Иванов Ставрев 8. Альоша Маков Даков 9. Николай Милчев Николов 10. Васко Любомиров Тодоров 11. Иван Николаев Мечков - представител на коалиционния партньор Комунистическа партия на България 12. Иван Митьов Виделов 13. Николай Вельов Велчев 14. Албена Александрова Кръстева 15. Петко Емилов Димитров 16. Краснодар Иванов Беломорски - представител на коалиционния партньор ПК \"Тракия\" 17. Даниел Сергеев Тунчев 18. Орлин Георгиев Ваташки 19. Борис Цветков Цветков 20. Евгений Николаевич Белий 21. Христо Цветанов Монов - гражданска квота 22. Гергана Сашова Алексова 23. Пламен Стоилов Фердов 24. Николай Йорданов Белалов 25. Любомир Любомиров Черногорски 26. Цецка Димитрова Кочкова 27. Ленко Николов Петканин 28. Мариана Неделчова Божкова 29. Александър Спасов Грозданов 30. Миглена Китанова Иванова ", "date": "2019.09.23", "title": "БСП регистрира листата си за общински съветници в София, в коалиция е с комунисти"}
{"url": "https://news.bg/int-politics/putin-ubeden-chuzhdestrannoto-vmeshatelstvo-prichinyava-globalnite-konflikti.html", "text": "Руският президент Владимир Путин обяви, че глобалните конфликти са причинявани от чуждестранни опити за влияние върху вътрешните работи на отделни страни. Той го направи в писмено изявление, прочетено от директора на руското външно разузнаване Сергей Наришкин.По време среща на ръководителите на службите за сигурност и разузнавателните служби на Общността на независимите държави (ОНД) Путин заявил, че тези конфликти нарушават \"традициите и историческата памет, формирана през вековете\".Той добавил, че общите цели са да се предотвратят тези опити за чуждестранно вмешателство в политическите и социалните процеси в страните и да се гарантира, че интересите на обществото и правата и свободите на гражданите са защитени.Междувременно Наришкин настоя, че \"безпочвените обвинения за това, че някоя държава е замесена в  в Саудитска Арабия, са неприемливи\".\"Ние очевидно осъждаме такива действия. Въпреки това се изискват много ясни безпристрастни доказателства за вина. Неясните обвинения за някаква страна, движение или друга сила, която е инициатор на тези действия, са недопустими\", изтъкна шефът на руското разузнаване, имайки предвид  и  срещу Иран за нападението с дронове и крилати ракети срещу саудитски петролни съоръжения.", "date": "2019.09.23", "title": "Путин убеден: Чуждестранното вмешателство причинява глобалните конфликти"}
{"url": "https://news.bg/int-politics/zapadni-strani-raztrevozheni-ot-sastoyanieto-na-pravata-na-choveka-v-sauditska-arabiya.html", "text": "Над 20 страни, предимно европейски, изразиха безпокойство от информациите за изтезания, незаконни задържания и несправедливи процеси срещу критици, включително срещу жени активисти и журналисти в Саудитска Арабия, съобщава \"Ройтерс\".Това е второто съвместно изявление, критикуващо кралството, прочетено в Съвета на ООН за правата на човека в Женева в рамките на шест месеца, след първата критика спрямо Саудитска Арабия на форума през март.В изявлението се призовават саудитските власти да установят истината за  в саудитското консулство в Истанбул на 2 октомври 2018 г. и да гарантират, че извършителите са подведени под отговорност.Постоянната представителка на Австралия Сали Мансфилд прочете изявлението, което е подписано от 15 страни членки на Европейския съюз, включително Великобритания и Германия, както и от Канада, Нова Зеландия и Перу.Саудитската делегация, която е сред 47-те страни членки на Съвета н ООН за правата на човека, засега не е отговорила на критиката, като нейното място е било празно.Кралството редовно отрича обвиненията за изтезания и несправедливи задържания.", "date": "2019.09.23", "title": "Западни страни разтревожени от състоянието на правата на човека в Саудитска Арабия"}
{"url": "https://news.bg/int-politics/66-strani-obeshtavat-nulevi-emisii-na-co2-do-2050-a.html", "text": "Шестдесет и шест страни са изразили намерението си да постигнат нетни нулеви емисии на въглероден диоксид (CO2) до 2050 г. Това обявиха от Организацията на обединените нации (ООН), което се разглежда като жизненоважна цел за предотвратяването на катастрофални климатични промени в дългосрочен план, предаде \"Франс прес\".\"66 правителства се присъединиха от 10 региона, 102 големи града, 93 компании и 12 инвеститори - всички се ангажират с нетни нулеви емисии на CO2 до 2050 г.\", посочиха в изявление от кабинета на генералния секретар на ООН Антониу Гутериш.\"Извънредното положение по отношение на климата е състезание, което губим, но това е състезание, което можем да спечелим\", подчертава Гутериш.Около 60 държавни и правителствени ръководители се събраха в Ню Йорк за срещата за климата, организирана от ООН, чиято цел е да се даде нов живот на срещащото спънки Парижко споразумение за климата от 2015 г., което става във време, когато човечеството изхвърля повече газове с парников ефект в атмосферата, отколкото в което и да е друго време в историята.Гутериш настоя по време на срещата пред държавните и правителствените ръководители от целия свят, че е тяхно задължение да спрат климатичната криза. \"Ако не променим спешно нашия начин на живот, излагаме на риск самия живот\", подчертал Гутериш, допълвайки, че е поискал от лидерите да дойдат на срещата \"не с хубави речи, а с конкретни действия\" за отказ от изкопаемите горива и за забавяне на покачването на температурите по света.ООН изчислява, че светът трябва да увеличи с пет пъти настоящите си усилия, за да ограничи климатичните промени до нивата, предписани от науката - покачване максимум с 1,5 градуса по Целзий до 2100 г., за да се избегне ескалиране на щетите от климата. Държавите обявиха ангажименти за ограничаване на въглеродните емисии съгласно Парижкото споразумение и сега се очаква да актуализират своите \"национални определени приноси\" до 2020 г.", "date": "2019.09.23", "title": "66 страни обещават нулеви емисии на CO2 до 2050-а"}
{"url": "https://news.bg/politics/borisov-dolozhi-na-nato-che-sme-resheni-da-povishavame-voennite-razhodi.html", "text": "България успешно изпълнява поетия ангажимент за инвестиции в отбраната, договорени на срещата на върха на НАТО в Уелс през 2014 г. Това е заявил премиерът Бойко Борисов на срещата си с председателя на Военния комитет на НАТО сър Стюарт Пийч.Българският министър-председател подчертал, че държавата ни е решена да продължи да повишава бюджета си за отбрана с цел постигане на заложените параметри. \"Със  през настоящата година целта вече е постигната и в края на 2019 г. се очаква разходите за отбрана на България да надвишат 3% от БВП\", посочил премиерът пред сър Стюарт Пийч.Министър-председателят добавил, че членството на страната ни в НАТО и ЕС е основа на отбранителната политика на България. Нейните цели са фокусирани в три основни направления - повишаване на разходите за отбрана, модернизация и превъоръжаване, както и преодоляване на дефицита на личния състав във Въоръжените сили.Борисов изтъкнал, че превъоръжаването и модернизацията на Въоръжените сили е ключов дългосрочен приоритет за България с десетгодишен хоризонт. Премиерът посочил още, че страната ни била фокусирала усилия към популяризиране на военната професия и повишаване на нейната конкурентоспособност на пазара на труда. Фокус на разговора със сър Стюарт Пийч били още сигурността и стабилността на Западните Балкани, което е стратегически приоритет за България и НАТО, като Алиансът не можел да си позволи да оттегли вниманието си от Западните Балкани.", "date": "2019.09.23", "title": "Борисов доложи на НАТО, че сме решени да повишаваме военните разходи"}
{"url": "https://news.bg/bulgaria/borisov-rabotim-za-kachestveno-i-moderno-zdraveopazvane.html", "text": "​Българското правителство активно работи не само за осигуряването на качествено здравеопазване за пациентите, но и те да имат достъп до най-модерните методи и иновации в лечението. България разполага с блестящи лекари и медицински специалисти, чиито опит и експертиза са известни в цял свят. Това заяви министър-председателят Бойко Борисов, съобщиха от пресцентъра на Министерски съвет.Той направи изявлението по време на срещата си с водещи наши и чужди специалисти по повод ХI европейски конгрес по роботизирана хирургия, който ще се проведе от 26 до 28 септември в Софийския университет \"Св. Климент Охридски\".Домакинството на престижния форум спечели Медицинският университет (МУ)-Плевен след сложна конкурсна процедура преди четири години в Париж. Председател на научния комитет на форума е ректорът на МУ-Плевен проф. Славчо Томов, а чл.-кор. проф. Григор Горчев е президент на конгреса в България.Пристигат над 300 специалисти от Европа и Америка, както и китайските партньори на МУ-Плевен. От българска страна ще участват много наши лекари и студенти по медицина. \"За първи път в конгреса ще участва и т. нар. Световен отбор от топ хирурзи\", очерта пред премиера Борисов чл.-кор. проф. Григор Горчев.Българският професор допълни, че на форума МУ-Плевен ще реализира две демонстрации на 3D хирургия на живо: на робот-асистирана операция от екип на самия проф. Горчев и на ХАЙФУ хирургия - от екипа на доц. Добромир Димитров.Излъчването на демонстрациите е с обучителна цел по европейски проект по Оперативна програма \"Наука и образование за интелигентен растеж\". Премиерът Борисов акцентира, че основен приоритет на правителството е образованието и именно конгреси като настоящия допринасят за още по-добрите резултати в работата на учени и лекари.Мотото на ХI европейски конгрес по роботизирана хирургия е \"Отвъд границите\", като посланието е за разширяване на асоциацията с млади специалисти от Източна Европа, които в бъдеще ще прилагат високите технологии и новите хирургични методи.По време на срещата с премиера, на която присъства и министърът на здравеопазването Кирил Ананиев, лекарите припомниха, че през миналата година МУ-Плевен отбеляза 10 години от въвеждането на роботизираната хирургия в Югоизточна Европа и в България.", "date": "2019.09.23", "title": "Борисов: Работим за качествено и модерно здравеопазване "}
{"url": "https://news.bg/bulgaria/angelkova-sadeystvame-na-vsichki-zasegnati-ot-falita-na-tomas-kuk.html", "text": "Ще съдействаме максимално според правомощията си на всички, засегнати от обявения фалит на британския туроператор \"Томас Кук\". Това обяви на извънреден брифинг министърът на туризма Николина Ангелкова.Тя съобщи, че от петък институцията е в непрекъснат контакт с ръководството на компанията, която информирала, че събота и неделя ще бъдат критични. Припомняме, че британският туристически гигант \"Томас Кук\" Фалитът на 178-годишния туроператор ще остави около 22 000 души по света без работа. Около 600 000 туристи, организирани от компанията, в момента се намират по целия свят. Туристите, които британската компания води в България са между 350 000 и 450 000 на година. В момента нейни клиенти в България са около 2500 души, информира още министърът.Ангелкова съобщи, че министерството вече е изпратило писма до големите туроператорски асоциации у нас, за да се разбере колко туристи през туристически пакети са направили резервации с \"Томас Кук\". В непрекъснат контакт сме и с британското посолство в България. Имаме информация, че правителството на Обединеното кралство и британският Орган по гражданско въздухоплаване са предприели всички стъпки, така че британските туристи, а и не само те, да бъдат върнати обратно по техните домове. И днес очакваме 2 полета в 7 и 23 часа от летище Бургас да бъдат изпълнени към Великобритания. За утре са планирани други два полета от Варна и Бургас, информира министърът.Свиквам спешна среща с всички хотелиери и туроператори, КЗП, британското посолство и други заинтересовани, за да се направи прогноза за последиците. Следим ситуацията постоянно, каза министър Ангелкова.Получихме формуляр, чрез който могат да бъдат заявени претенции по пакетната услуга на компанията, и ние ще го разпратим на всички заинтересовани. Той ще бъде публикуван и на сайта на Министерството на туризма. В контакт сме с всички - британското посолство и ръководството на \"Томас Кук\", за да минимизираме максимално негативните последици и да направим възможното, за да защитим пазара, увери още тя.Министърът прогнозира, че този фалит ще доведе до затруднения за сезон 2020. Предстоят сериозни анализи и разговори за следващото лято. Риск за всички, които работят с \"Томас Кук\", има, коментира още тя.", "date": "2019.09.23", "title": "Ангелкова: Съдействаме на всички засегнати от фалита на \"Томас Кук\""}
{"url": "https://news.bg/int-politics/iran-nastoya-velikobritaniya-da-spre-da-prodava-orazhie-na-sauditska-arabiya.html", "text": "Иран настоя, че Обединеното кралство трябва да спре да продава оръжие на Саудитска Арабия, вместо да обвинява Ислямската република, след като британският премиер Борис Джонсън заяви, че Великобритания смята, че Иран е отговорен за , съобщава \"Ройтерс\".\"Правителството на Англия, вместо да полага безплодни усилия срещу Ислямска република Иран, трябва да предприеме действия, за да спре продажбата на смъртоносни оръжия на Саудитска Арабия, което е искане на много хора по света и да се освободи от обвиненията в извършване на военни престъпления срещу народа на Йемен\", изтъкна говорителят на иранското външно министерство Абас Мусави, цитиран от полуофициалната агенция ИСНА.", "date": "2019.09.23", "title": "Иран настоя Великобритания да спре да продава оръжие на Саудитска Арабия"}
{"url": "https://news.bg/bulgaria/pochina-prof-nikola-georgiev.html", "text": "На 81-годишна възраст почина изтъкнатият литературовед, литературен критик, културолог и общественик проф. Никола Георгиев. Преподава Теория на литературата повече от 45 години в Софийския университет \"Климент Охридски\", ръководил е и Катедрата по теория на литературата към Факултета по славянски филологии.Става доктор на филологическите науки през 1995 година с дисертация на тема \"Цитиращият човек в художествената литература\". Сред основните му книги са още \"Сто и двадесет литературни години\", \"Името на розата и на тютюна\", \"Анализ на лирическата творба\" и други. Чете лекции по българска литература в чуждестранни университети и има публикации на десетки езици.  През 2000 г. получава Хердерова награда за литература. Носител е и на Националната награда за литературна критика \"Иван Радославов и Иван Мешеков\".Доктор хонорис кауза е на Пловдивския университет \"Паисий Хилендарски\".Дисидент по време на комунистическия режим, той отказва да влиза в политиката и след демократичните промени.", "date": "2019.09.23", "title": "Почина проф. Никола Георгиев "}
{"url": "https://news.bg/int-politics/oon-obyavi-sazdavaneto-na-komisiya-za-izgotvyane-na-sledvoenna-konstitutsiya-na-siriya.html", "text": "Генералният секретар на ООН Антониу Гутериш обяви създаването на комисия за Сирия, която ще включва представители на правителството и опозицията, за изготвяне на следвоенна конституция, съобщават световните осведомителни агенции.\"Твърдо вярвам, че създаването на организирана от Сирия и ръководена от Сирия конституционна комисия може да бъде началото на политически път на решение\" на дългогодишната война, коментира Гутериш пред журналисти.Гутериш заяви, че пратеникът му в разкъсаната от войната страна Гейр Педерсен ще събере комисията през следващите седмици.Комисията трябва да включва 150 членове - една трета, избрани от режима, още една трета от опозицията, а останалата част от ООН.Днешното съобщение беше направено, след като Гутериш заяви през миналата седмица, че е било постигнато споразумение относно \"състава на комисията\".Подкрепяната от ООН инициатива за сформиране на конституционна комисия беше затънала в разногласия с правителството на сирийския президент Башар Асад по отношение на състава на комисията.Не е ясно също така какво може да постигне комисията. Дамаск се надяваше да промени сегашната конституция, докато опозицията иска да напише съвсем нов основен закон.Спорове във връзка с това кой какви роли ще поеме в комисията също забавиха процеса.Многобройните кръгове на оглавяваните от ООН мирни преговори не успяха да сложат край на война, при която загинаха над 370 000 души и бяха разселени милиони, след като избухна през 2011 г. с репресиите на антиправителствените протести.С ключовата военна подкрепа на Русия, силите на Асад отвоюваха обратно голяма част от Сирия от бунтовниците и екстремистите, като сега контролират около 60 процента от страната.", "date": "2019.09.23", "title": "ООН обяви създаването на комисия за изготвяне на следвоенна конституция на Сирия"}
{"url": "https://news.bg/bulgaria/radev-klimatichnite-problemi-ne-sa-spor-mezhdu-ucheni-i-polititsi-nuzhni-sa-deystviya.html", "text": "Проблемите на климата вече не са спор между учени, политици и корпорации. Надига се огромна и конструктивна енергия сред младите хора по цял свят, които настояват за решителни действия и промени, защото бъдещето им принадлежи.Това заяви президентът Румен Радев пред български журналисти в Ню Йорк, след като участва в по въпросите на климата, която се провежда в рамките на 74-ата редовна сесия на Общото събрание на ООН. Българският държавен глава ръководи делегацията и представя страната ни на форума, съобщиха от президентството.Президентът подчерта, че исканията на младежите за промени са свързани с тяхното желание да живеят в свят, в който бъдещето им е застрашено от огромното индустриално замърсяване, изчезване на биоразнообразието, от риска цели държави да изчезнат от глобалното затопляне и повишаване на нивото на световния океан.Радев допълни, че България дава своя принос - страната ни е една от държавите в ЕС, които изпълняват поетите ангажименти.Президентът отново настоя страната ни да предприеме стратегически подход по отношение на въгледобивната си индустрия.Крайно време е България да се включи в европейските програми за въгледобивни региони в преход. Това ще гарантира бъдеще на хората и ще осигури целенасочени инвестиции и трансформиране на тези региони, посочи държавният глава.Радев подчерта още, че в момента България получава автономност от въгледобивната индустрия, защото и суровините, и технологиите, и мощностите са наши. Същевременно е ясно, че ще продължава тенденцията за условия за намаляване на емисиите, затова трябва да гледаме стратегически, призова президентът.Припомняме, че около 60 държавни и правителствени ръководители се събраха в Ню Йорк за срещата за климата, организирана от ООН, чиято цел е да се даде нов живот на срещащото спънки Парижко споразумение за климата от 2015 г., което става във време, когато човечеството изхвърля повече газове с парников ефект в атмосферата, отколкото в което и да е друго време в историята.", "date": "2019.09.23", "title": "Радев: Климатичните проблеми не са спор между учени и политици, нужни са действия "}
{"url": "https://news.bg/health/alarmirat-za-lipsvashto-lekarstvo-za-avtoimunni-i-onkologichni-zabolyavaniya.html", "text": "От два месеца на аптечния пазар в България липсва медикамент, който се използва за поддържаща терапия при автоимунни и онкологични заболявания. За това сигнализира пред БНР общопрактикуващият лекар д-р Зорица Папазян, цитирана от БНР.По думите й лекарството имуран се използва ежедневно от пациенти с автоимунни и ракови заболявания.\"Много хора го ползват и никога не е имало нужда да се запасяваме или презапасяваме с него, както е в случая. Оказа се, че това лекарство го няма вече от два месеца и няма никакъв внос. Не се знае дали ще има или няма да има\", допълни тя.От Министерство на здравеопазването са съобщили, че медикаментът ще е наличен през октомври. Липсващото лекарство има безсрочно разрешение за употреба, но за него е постъпило уведомление през юли месец за временно преустановяване на продажбите до месец октомври по производствени причини.От Българската асоциация за развитие на паралелната търговия с лекарства заявяват, че медикаментът е наличен в съседните на България страни. Изпълнителният директор Боряна Маринкова смята, че е крайно време да има възможност за бърз внос на липсващи медикаменти.\"Да може всеки търговец на едро, който има разрешение за паралелен внос да ги внесе максимално бързо и да покрие потребностите на пациентите. Предложихме заради тази извънредна ситуация да ни се разреши да бъде внесено лекарството\", поясни още тя.По данни на Националния съвет по цени и реимбурсиране на лекарствените продукти за миналата година 158 лекарства са дерегистрирани, през 2017 г. те са били 327, а за периода от 2014-2017 г. - 1300.", "date": "2019.09.23", "title": "Алармират за липсващо лекарство за автоимунни и онкологични заболявания"}
{"url": "https://news.bg/world/vtora-vaksina-sreshtu-ebola-vavezhdat-v-kongo.html", "text": "Здравните власти в Демократична република Конго трябва да въведат втора ваксина срещу ебола следващия месец. Това стана ясно от съобщение на Световната здравна организация, предаде Агенция \"Франс прес\".Съобщението дойде, след като групата за помощ \"Лекари без граници\" (MSF) обвини СЗО в даване на нормата на първата ваксина срещу ебола в ДРК, където повече от 2100 души са умрели от смъртоносния вирус.\"Здравните власти в Демократична република Конго (ДРК) обявиха планове за въвеждане на втора експериментална ваксина срещу ебола, произведена от Johnson & Johnson, от средата на октомври\", се казва в съобщение на световния здравен орган.", "date": "2019.09.23", "title": "Втора ваксина срещу ебола въвеждат в Конго"}
{"url": "https://news.bg/bulgaria/silata-na-investitsiite-i-za-tova-kade-i-kak-da-spestyavame.html", "text": "В среда на рекордно ниски лихви по депозитите и три пъти по-висока инфлация - не знаете какво да правите със спестяванията си. Можете да инвестирате, но за това трябва да разберете кои ще са горещите инвестиционни възможности и големите предизвикателства на 2020 година.Всичко това, а и много други отговори на други въпроси можете да чуете на . Експерти говорят за пазарите\", организиран от Infostock.bg на 10.10.2019 г. в хотел InterContinental в София.Форумът ще е под формата на дискусия, но водещи експерти и професионалисти ще говорят, изхождайки от своя практически опит, на достъпен и разбираем език и за всички, които искат да научат повече за тенденциите на финансовите пазари и новите трендове в инвестирането.В три панела ще чуете мнението на финансовите експерти, както и реално търгуващи трейдъри, кои ще са най-актуалните трендове, възможности и предизвикателства на финансовите пазари през 2020-та година.В първия панел \"Психология в инвестирането и лични финанси\" ще говорят български експерти в поведенческите финанси и управлението на активи. Те ще разкрият детайлна информация по ключови теми: как да инвестираме в среда на рекордно ниски лихви по депозити и висока инфлация; какво трябва да включва един потенциален план и стратегия за подсигуряване на спокойни старини; най-често срещаните инвеститорски грешки и как да се предпазим от тях; как ни подвежда нашия мозък; и накрая - в какво държат спестяванията си професионалистите?Вторият панел \"Българският капиталов пазар - проблеми и перспективи. Какво да очакваме през 2020-та година?\" ще се фокусира върху перспективите на БФБ и отговори на въпроси като - изпълнява ли родният капиталов пазар основните си функции и какви са резултатите от последните години; могат ли родните акции да се определят като евтини въз основа на резултатите си, пазарните оценки, съпоставени с останалите регионални пазари. И още - могат ли спестителите да гледат на БФБ, като на \"спасителен остров\" в момент на несигурност и подходящ ли е пазарът ни за пенсионни инвестиции. Експерти ще говорят за професията трейдър на БФБ и дали тя е мит, или реалност и за това как професионалистите инвеститори подбират инвестициите си на БФБ.Третият панел \"Международни пазари. Заплахи и инвестиционни алтернативи за 2020-та година\" ще разкрие това, което вълнува голяма част от всички, които спестяват - международните пазари. \"Ще видим ли криза през 2020-та година и кои са потенциалните заплахи и фактори за това?\".Дискусията ще продължи с обсъждане на потенциалните \"горещи активи\" на 2020-та година, като ще бъде обърнато внимание на основните класове сред тях и как могат да се представят през следващата година. Панелът ще завърши с отговор в какви активи са инвестирали личните си спестявания панелистите.Форумът ще се проведе на 10.10.2019 г. в хотел InterContinental в София от 8:30 ч.  и резервирайте своето място!Заповядайте! Очакваме Ви.", "date": "2019.09.23", "title": "\"Силата на инвестициите\" и за това къде и как да спестяваме"}
{"url": "https://news.bg/crime/otstraniha-ot-dlazhnost-pazardzhishkiya-kardiolog-zaradi-sluchaya-s-postavyaneto-na-stentove.html", "text": "Със заповед на изпълнителния директор на \"МБАЛ Пазарджик\" АД д-р Васил Вълчев е отстранен кардиологът д-р Петър Лазов до приключването на проверките на всички контролни органи във връзка с твърденията, че е  Това стана ясно от съобщение на МБАЛ-Пазарджик изпратено до медиите.В него се пояснява, че при доказване на вина и нарушения ще бъдат предприети най-строги мерки и уволнение.От болницата обясняват, че пациентите ще бъдат преглеждани и лекувани от останалите висококвалифицирани специалисти в отделението.Те подчертават още, че \"МБАЛ Пазарджик\" АД е в добро финансово състояние от 2013 г. и е сред малкото болници в страната, която работи на печалба. Няма задължения към държавата, доставчици и персонал. Материалната база е в добро състояние, отделенията са ремонтирани и оборудвани. За първите шест месеца на тази година печалбата достига 200 000 лв, пише още в съобщението на болницата.По отношение на твърденията за задължения от 3 млн. лв., те уточняват, че става въпрос за натрупани стари такива от преди 2013 г., които са наследени от предишното ръководство на \"МБАЛ Пазарджик\" АД.Те идват от неизгоден договор за енергийна ефективност, по който се водят дела и прокурорски разследвания. \"МБАЛ Пазарджик\" АД вече има спечелено дело във Върховния касационен съд по неизгодния договор, допълват от болницата.Припомняме, че на 16 септември стана ясно, че се Ден след това директорът на болница д-р Васил Вълчев нареди да бъде извършенаВ позицията си до медиите След това", "date": "2019.09.23", "title": "Отстраниха от длъжност пазарджишкия кардиолог заради случая с поставянето на стентове"}
{"url": "https://news.bg/world/7-detsa-zaginaha-pri-srutvane-na-klasna-staya-v-nayrobi.html", "text": "7 деца загинаха след срутване на класна стая в кенийската столица Найроби, предаде Агенция \"Франс прес\".Има и други ранени вследствие на срутването.\"Седем ученици загинали, няколко ранени, след като класна стая се срути в предишната талантска академия в Дагорети\", линейка \"Сейнт Джон\" - чиито спасители са участвали в издирването и спасяването - написа в Twitter.", "date": "2019.09.23", "title": "7 деца загинаха при срутване на класна стая в Найроби"}
{"url": "https://news.bg/crime/zaplashvanata-kmetitsa-na-dupnishko-selo-nyama-podozreniya-za-izvarshitelya.html", "text": "Кметицата на дупнишкото село Крайници, която получи заплашителни писма и чиято къща беше вандализирана, заяви, че няма подозрения кой може да е извършителят на деянията, съобщи bTV.Мариана Димитрова поясни, че се намира в добри отношения с всички кандидати за кмет на населеното място. Освен това няма спомен някой да е отправял призиви да се откаже от кметския пост, който заема вече трети мандат.Съседи и роднини на кметицата също са в неведение кои са вандалите и признават, че са били шокирани от случилото се. Според местните нецивилизованата проява е част от предизборна кампания за местния вот.По думите на жителите Димитрова си върши добре работата като кмет.От своя страна тя заяви, че случилото се няма да я откаже от това да се кандидатира за нов мандат.Жената е получила три заплашителни писма, които я призовавали да се откаже от поста си и да даде път на по-младите. Първото писмо е било изпратено с букет цветя, а третото - с пръст.Една сутрин жената осъмнала с боя, нахвърляна по цялата къща, включително и входната врата. Също така били изпотрошени саксии и дворни цветя.От МВР обясняват, че се води дознание, а криминалисти работят усилено по случая. На този етап няма заподозрени и задържани.", "date": "2019.09.23", "title": "Заплашваната кметица на дупнишко село няма подозрения за извършителя "}
{"url": "https://news.bg/politics/rumen-radev-prizova-sanarodnitsite-ni-v-sasht-da-se-varnat-i-da-se-boryat-za-balgariya.html", "text": "Все повече са българите зад граница и ние трябва да правим всичко възможно вие да бъдете не само духовно част от родината, но и да сте активни участници в обществено-политическите процеси в България.Това заяви президентът Румен Радев на среща в Ню Йорк с наши сънародници, които живеят и работят в САЩ.В Генералното ни консулство държавният глава Румен Радев отбеляза Деня на Независимостта на България с представители на нашата общност в САЩ и ги поздрави с празника.\"Затова, когато българите зад граница ми зададат въпроса \"Кога ще се оправи България, за да се върнем?\", ще им кажа: Заповядайте - борете се за България, тя е ваша родина\", подчерта Румен Радев.По думите на президента, сънародниците ни зад граница трябва да имат право и възможност да участват в българската политика, което ще е стимул и да се върнат в родината си.Държавният глава призова за подкрепа за предложената от него законова промяна, даваща възможност на българи по рождение, придобили двойно гражданство в държави от ЕС и в развити демокрации като САЩ, Канада, Швейцария - да могат да се кандидатират за народни представители, президент и вицепрезидент - така, както е в болшинството от развитите страни. Според него те могат да бъдат много полезни за страната ни с високо образование и опит, които са придобили. България има нужда от непримирими хора и от необратимост на демократичните процеси, изтъкна Румен Радев. По думите му, за да бъде България достоен член на европейското семейство, трябва да има много по-голяма свобода на медиите, върховенство на закона, прозрачни, отчетни и отговорни институции, и най-вече активно гражданско общество, овластено да осъществява по-голям контрол и участие в управлението на страната. Най-важното за позитивните промени в България не е само размерът на инвестициите и еврофондовете у нас, а в какво те биват влагани, допълни още Радев.На срещата държавният глава призова сънародниците ни да бъдат по-активни и по-сплотени, за да формират своя организация, призната на федерално ниво. \"Това ще консолидира още повече българската общност, което е предпоставка да се решат някои въпроси като откриване на директна въздушна линия между България и САЩ, за отпадане на визите\", посочи президентът.Българите в САЩ са вече почти половин милион, а броят на служителите на посолството и на консулствата не е нараснал, заяви президентът и изрази надежда да се осигурят средства тази диспропорция да се промени, за да получават сънародниците ни добри административни услуги.Президентът Румен Радев е в Ню Йорк за участие в 74-ата сесия на Общото събрание на ООН.", "date": "2019.09.23", "title": "Румен Радев призова сънародниците ни в САЩ да се върнат и да се борят за България"}
{"url": "https://news.bg/politics/s-nad-340-merki-planat-manolova-rekonstruira-sofiya.html", "text": "Бившият национален защитник и настоящ кандидат за кмет на предстоящите местни избори на 27 октомври Мая Манолова обяви на официално събитие пред журналисти своята програма за управление на София в 23 мерки до 2023 г.Документът съдържа 23 мерки до 2023 г., развити в пет стълба - \"София - светла, умна и почтена\", \"София - чиста, уютна и зелена\", \"София - удобна и подредена\", София - с грижа за гражданите\", \"София - привлекателна и заможна\". Освен споменатите 23 мерки, развити в петте стълба Манолова ще разчита на още над 340 мерки.Основните акценти в петте основни стълба са насочени в областта на дигиталната община, референдуми и обществени поръчки на блокчейн платформа, гражданите и медиите да присъстват на заседанията на Столичния общински съвет и на районните приемни кметове, неувеличаване на местните данъци, референдум за съдбата на инсталацията за горене на отпадъци и пълне ревизия на \"Топлофикация\" и всички общински дружества.Останалите задачи пред Манолова, ако спечели местните избори, ще бъдат насочени върху довършване на Околовръстния път и започване на вътрешни градски рингове за разтоварване на трафика, няма да има привилегии за паркиране на висши общински служители, 4-годишна програма за изграждане и ремонт на тротоарите, изграждане на паркинги в центъра, ясла и градина за всяко дете, конкретни мерки за чист въздух и възстановяване на фасадите на историческите сгради в столицата.Бившият омбудсман си поставя за цел и три нови трасета до метрото - до Околовръстния път в посока Божурище, до кв. \"Слатина\" и зала \"Арена Армеец \", до Симеоновския лифт и ИКЕА. Тя обещава и 5 нови трамвайни трасета, бърза писта за стартъпи, възстановяване на лятната къпалня Мария Луиза в Борисовата градина, разделно събиране на отпадъците, всекидневен достъп до Витоша, спиране на презастрояването, цялостно развитие на Северна София, 11 нови парка, София без периферия и общински направления за лекар специалист и изследвания в общинските здравни заведения за уязвимите групи.Манолова заяви, че за всички мерки, които предлага, ще отговоря тя. \"За всяко дейтвие, за всяко решение, без да се крия, върху фирмите, върху заместник-кметовете и зад партийните централи. Така ще променим досегашния модел за управление на столицата и няма да има кмет в сянка. Така ще си върнем похитения град\", закани се тя.Заради историите на хората, бившият национален защитник осъзнала, че трябва да отговаря, за да може да бъде полезна, да решава проблемите на обществото и заради това взела решението да се кандидатира за кмет. \"Вие сте първите, с които ще обсъдя как ще отговарям, с кого и как ще го направя\", увери бившият национален защитник.След месеци столичани ще трябва да вземат решение от кого и как искат да бъдат управлявани. Дали хората искат още ремонти на ремонта, още заградени градинки, още неефективни мерки срещу чистия въздух и други въпроси, трябва да намеря отговор на 27 октомври, посочи Манолова.Тя иска да превърне София в една модерна европейска столица - чиста, зелена, почтена и без периферия. Манолова настоява столицата да бъде управлявана от гражданите и с гласа на хората да бъдат вземани важните решения.По думите й днес столицата диша трудно и е време София да си поеме въздух. Манолова подчерта, че ще бъде въведен така наречения бял билет, с който гражданите да пътуват напълно безплатно в дните с високо замърсяване на въздуха.В управленската си програма Манолова предвижда още реконструкция на манастирите около София в т.нар. Софийска Света гора, създаване на мобилна мултиезична апликация за историческите забележителности, културния афиш, ресторантите и хотелите в столицата.", "date": "2019.09.23", "title": "С над 340 мерки \"Планът Манолова\" реконструира София"}
{"url": "https://news.bg/world/nay-malko-35-ubiti-i-13-raneni-v-afganistan.html", "text": "Най-малко 35 цивилни лица са убити, а 13 души са ранени по време на атака, извършена в южна провинция Хелманд, предаде \"Ройтерс\".Инцидентът е станал когато афганистанските сили нападнали къща, за която официалните лица заявиха, че се използва от талибаните за обучение на атентатори самоубийци, но по време на нападението мястото за сватба, разположено в съседство с целта, попаднало под обстрел.\"35 цивилни са убити, а 13 са ранени. Тези хора присъстваха на сватбено тържество в близост до мястото на нападение в района на Хаксар в района на Муса Кала\", заяви Атаулах Афганистан, член на провинциалния съвет на Хелманд.Втори член на провинциалния съвет Абдул Маджид Ахундзада заяви, че при нападението са убити 40 души, всички цивилни.", "date": "2019.09.23", "title": "Най-малко 35 убити и 13 ранени в Афганистан "}
{"url": "https://news.bg/regions/barziyat-vlak-ot-burgas-za-sofiya-avarira-na-gara-tvarditsa.html", "text": "Бързият влак от Бургас за София аварира на гара Твърдица. Причината са натрупани камъни на жп линията, които са повредили локомотива, съобщи bTV.След тунела около жп гара Гавраилово на релсите е имало камъни, които са ударили в долната част на машината.Композицията се е придвижила до близката гара Твърдица, където изчаква друг локомотив. Според пътници полицията извършва оглед на място. Пострадали няма.Припомняме, че това е поредният инцидент с аварирал влак в последните дни. На 20 септември На следващият ден пък десетки пътници на БДЖ бяха", "date": "2019.09.23", "title": "Бързият влак от Бургас за София аварира на гара Твърдица"}
{"url": "https://news.bg/politics/borisov-dovolen-che-druzhbata-sas-sasht-vodi-do-mashtabni-proekti-v-arheologiyata.html", "text": "Дружбата ни със САЩ не върви само по линия на базите, ученията и отбранителната мощ, с тях правим и неща за археологията, културата и историята.Това заяви министър-председателят Бойко Борисов в Пловдив, където посети Епископската базилика на Филипопол.Премиерът изрази благодарност към Фондация \"Америка за България\", която съвместно с правителството и общината работи по мащабния и оригинален проект за реставрация и социализация на базиликата.Пловдив е от \"живите градове\", легнал върху такава история и хората ще имат все повече възможности да я виждат, ще идват повече туристи, отбеляза министър-председателят.Премиерът Борисов акцентира върху сериозната подкрепа, която правителството оказва за разкриването и съхраняването на уникални археологически обекти в България. Според министър-председателя, по модела на Гърция и Италия страната ни може да има редица ползи от промотирането на археологическото си богатство.В Пловдив министър-председателят Борисов посети и новата галерия на улица \"Гладстон\". Строежът на галерията приключи в края на август, а в началото на септември в нея беше открита първата изложба.Строителството на изложбената зала продължи близо година, като стойността на проекта е 4,2 млн. лв. От тях 3,5 млн. лв. са отпуснати от държавата във връзка с домакинството на Пловдив като Европейска столица на културата 2019.По време на откриването на 75-тото издание на Международния технически панаир в Пловдив, премиерът подчерта, че всички световни кредитни агенции повишават кредитния рейтинг на държавата.\"Уверено вървим към чакалнята на еврозоната. Ръстът на икономиката е 3,5 процента\", посочи той. Министър-председателят Борисов изтъкна още, че държавата прави всичко, което зависи от нея за икономическия просперитет. Премиерът акцентира специално върху необходимостта да се подкрепят иновациите и да се откриват нови работни места във високотехнологичните сектори.", "date": "2019.09.23", "title": "Борисов доволен, че дружбата със САЩ води до мащабни проекти в археологията"}
{"url": "https://news.bg/int-economics/aviokompaniya-na-tomas-kuk-prodalzhava-da-leti-no-iska-zaem-ot-darzhavata.html", "text": "Condor (\"Кондор\"), германската авиокомпания, филиал на британския туристически гигант Thomas Cook (\"Томас Кук\"), обяви, че е поискала финансова помощ от германското правителство, която да му помогне да продължи да лети, дори след като компанията ѝ майка обяви фалит, съобщава \"Франс прес\".Подчертавайки, че тя е била \"печеливша в продължение на много години\", авиокомпанията добави, че \"за да предотврати затрудненията с ликвидността на \"Кондор\", кандидатства за държавно гарантиран мостов заем\", който се разглежда в Берлин.\"Продължаваме да се концентрираме върху това, което правим най-добре: да превозваме гостите си безопасно и без закъснение до местата на техните почивки\", изтъкна управляващият директор Ралф Текентруп.От германския филиал на \"Томас Кук\" заявиха пред ДПА, че около 140 хил. германски туристи в момента са на почивка, организирана от компанията и нейните филиали.Около 21 000 души е било планирано да заминат днес и утре, добавиха от компанията.\"Томас Кук\" обяви фалит вчера, след като не успя да сключи сделка за спасяване в последния момент на стойност 250 млн. долара от частни инвеститори, за да предотврати сгромолясването.Около 600 000 туристи, организирани от компанията, в момента се намират по целия свят, като британското правителство наема самолети, които да откарат у дома част от около 150 000 засегнати британски граждани.Фалитът на 178-годишния туроператор ще остави около 22 000 души по света без работа.Компанията дълго се бореше срещу жестоката конкуренция в интернет, като същевременно обвинява несигурността, породена от Брекзит, за намаляването на резервациите в последно време.\"Кондор\", която е основана през 1955 г., е част от групата, която по-късно се превърна в \"Томас Кук\" от 1997 г. насам.Авиокомпанията превозва около 8 млн. пътници годишно до повече от 100 дестинации по целия свят.", "date": "2019.09.23", "title": "Авиокомпания на \"Томас Кук\" продължава да лети, но иска заем от държавата"}
{"url": "https://news.bg/crime/tir-se-obarna-na-vhoda-na-burgas.html", "text": "ТИР се обърна на пътя Ветрен - Бургас, малко преди бензиностанцията на входа на града, съобщи БНР.Тежкотоварен автомобил, който се е преобърнал в тревната площ в дясно от пътя.На място има патрул на КАТ, няма данни за пострадали.Днес от 14 ч. до 20 ч. се спира движението на камионите над 12 тона по автомагистралите и по пътят Бургас - Царево.", "date": "2019.09.23", "title": "ТИР се обърна на входа на Бургас"}
{"url": "https://news.bg/regions/nivoto-na-dunav-spada-1.html", "text": "Нивото на река Дунав продължава да спада и днес при Русе е 72 см. Тенденцията е понижаването да продължи и в следващите дни, съобщи БНТ.За да не се затрудни корабоплаването, от Агенцията за поддържане на плавателния път продължават изгребването на пясък на критичните места.Агенцията за поддържане на река Дунав е започнала изгребване на проблемните участъци от плавателния път по реката още през миналата година. Специализираните машини копаят в района на остров Белене, където най-често при ниски води се появяват плитчини и засядат кораби. Сега най-сериозно се работи при остров Батин, където има стесняване на плавателния път.Според немски и австрийски корабособственици ситуацията в българския участък от Дунав е значително подобрена. Изгребването се прави от избран от Агенцията изпълнител, който работи със собствена техника.Павлин Цонев, директор на Агенцията за проучване на река Дунав пояснява, че имат сключен договор за 3 години, в който може да извършват драгажна дейност по поддържане на корабоплавателния път в един обем от 14 млн. лева.В момента е в ход процедура за осигуряването на финансиране за следващия 3-годишен период, в който Агенцията ще разполага със своя техника и ще работи по ефективно по поддържането на плавателния път.", "date": "2019.09.23", "title": "Нивото на Дунав спада "}
{"url": "https://news.bg/comments/togava-dzhambazki-pristigna-s-gram.html", "text": "Картинката на нашия политически живот днес много ми напомня трагичния 15 век, когато пада Константинопол и след който Европа вече никога няма да бъде същата. Тогава в продължение на цял век всеки се бие срещу всеки на страната на всеки - ромеи, венецианци, генуезци, турци, българи, сърби, унгарци, трансилванци, власи, молдовци, даже и татари; даже и французи. Граф Дракула дрънчи оръжие в редовете на Владислав Варненчик, а изумени защитници на византийски крепости в Мала Азия виждат как собственият им император ги обсажда в свитата на турския султан, чийто васал е станал. Тогава не е имало Родини (с главна буква), нито Народи (с главна буква), нито някакви Каузи (с главна буква) - в политиката е имало само конюнктура, случайни конфигурации и дребни интереси с краткосрочен хоризонт.Колкото по-богата е държавата, толкова по-яростни са политическите борби. Едно е да разпънеш рибарското си столче край паричните потоци във времена, когато те са пресъхнали и едва църцорещи ручеи, друго е да го разпънеш, когато са пълноводни реки, над чиито забързани и бучащи води се мятат и блещят със сребърни кореми едри пъстърви.ВМРО обяви кандидатурата си за кмет на София точно в такъв момент. Дълго време се спрягаха три имена - Контрера, Джамбазки и Каракачанов. Само в първото пролича някакво желание за информирано управление на столицата; другите две бяха (и са) просто мощни магнити за привличане на гласове. В крайна сметка беше избран по-мощният, което се очакваше.ВМРО заслужава поздравления, задето издигна Джамбазки във възможно най-подходящия момент. Сякаш стратезите там са знаели какво предстои да се случи и търпеливо са го изчакали. След като стана ясно, че всички кандидати се готвят да изпълняват почти едни и същи програми, до болка наподобяващи на изпълняваната и в момента, на преден план излезе идеологията. Тя винаги е била там някъде, без нея не може, но след последните събития чертите на обезличената ѝ физиономия добиха свежа острота. Защото, когато всички са съгласни, че въздухът трябва да е по-чист и да има повече детски градини, остава да се хванат за гушите по въпроса кой е комунист, кой е фашист и кой е ченге.Въпросът за ВМРО (чрез Джамбазки) е дали ще успее да стане трета сила в София. В едни по-спокойни времена картината би била предсказуема - 1.) ГЕРБ, 2.) БСП и 3.) \"градската десница\", все едно как е решила да се казва в момента. Но когато идеологическият фактор се засилва, нещата не изглеждат вече толкова предрешени, особено за крехката в идеологическо отношение \"градска десница\". Да не забравяме и феномена Мая Манолова, която е типичен моментен фокус на обществена енергия, нещо като Бареков и Слави Трифонов, но за разлика от тях с много по-голям политически опит.Идеологизацията на разговора се засили особено след деветосептемврийските събития (не от 1944, а от 2019). Да си спомним, че тогава руското посолство откри изложба за \"освобождението\" на България от червената армия, а правителството реагира чрез позиция на Външно министерство. Стана скандал и обществото се раздели. Раздели се на русофили и русофоби - едно от възможно най-тъпите разделения, но, уви, за България вечно актуално и продуктивно.Естествено, начело на русофилите застанаха социалистите (опозицията), а чрез необходимите си действия управляващите оглавиха, условно казано, русофобите. \"Условно казано\", защото никой не нарича себе си \"русофоб\", докато доста хора с предизвикателна гордост се определят като \"русофили\". Десният човек в България е много по-съгласен да го наричат \"антикомунист\", отколкото \"русофоб\".Не стигат деветосептемврийските вълнения, ами броени дни след това гръмна и т. нар. \"шпионски скандал\", който още повече издълба пропастта между русофилите и русофобите. Вече стана ясно, че обществото е дълбоко разделено на леви и десни, като левите са русофили, оглавени от БСП, а десните обратното - все не ми се ще да използвам \"русофоби\", защото не е така; политиката на десницата никога не се е определяла и олицетворявала от идеологеми, свързани с Русия, докато за политиката на левицата отношението към Русия е основополагащо. Но публиката не обича сложнотии и за нея нещата, опростени, изглеждат горе-долу така: ляво=русофилия=БСП; дясно=русофобия=ГЕРБ.И така, ВМРО издигна своя изключително сполучлив кандидат във време, когато дори по такива делнични въпроси като избора на кмет и общински съветници хората ирационално се групираха на принципа русофили/русофоби. ВМРО могат да бъдат обвинени във всичко друго, но не и в някаква задгранична -филия или -фобия. Самият Джамбазки обича да  Симеон Радев, който е казал: \"Господа, аз не съм краен, аз съм безкраен български националист\". Българофилията може да се превърне в изключително полезен предизборен аргумент на Джамбазки в тази разколебана и разкрачена между русофилия и русофобия обстановка.Но защо да е разколебана и разкрачена? Заради някои необмислени ходове на ключови участници в процеса и от двете страни - от ляво-русофилската и дясно-русофобската.Доста объркващ сигнал даде Атанас Атанасов от \"Демократична България\" във връзка с арестуването на председателя на \"Русофили\" по обвинение в национално предателство. Г-н Атанасов е човек с професионално отношение към националната сигурност и като такъв (а и като антикомунист, за какъвто много държи да го взимат) той би трябвало да каже: \"Дори и само половин процент вероятност да има обвиненията да се верни, трябва да се проверят надлежно, защото е важно\". Вместо това той едва ли не се обяви в защита на заподозрените в работа за интересите на чужда държава, като по телевизията каза, че всичко това е \"\". Ами ако се окаже вярно? Какво ще каже тогава г-н Атанасов на своите десни и антикомунистически последователи?Объркващи сигнали дава и Мая Манолова с дръзката си и ловка позиция, че ще защитава интересите както на левите, така и на десните (както на вълка, така и на агнето; както на юнака, така и на ламята). Тя е обигран политик и вероятно може да се държи убедително както като ляво-дясна, така и като русофило-фобка, но въпреки всичко у невинните избиратели избуява плахо чувство на озадаченост. Изглежда я затруднява единствено да съвмести в личността си образа на националистка с образа на глобалистка, интернационалистка и космополитка.С подобно раздвоение на личността ВМРО нямат проблем и ще предложат на изборите свой свеж продукт - патриотизъм. Русофило-фобията им вдигна топка, за която цял живот трябва да са благодарни. И много хора, уморени от внезапните идеологически обрати, ще си отдъхнат при тази ясна алтернатива. Ляв или десен е патриотизмът? Въпреки усилията на лявото да се разграничи от него, наричайки го \"шовинизъм\" и лансирайки идеята на пролетарския интернационализъм, патриотизмът си остава извън парадигмата ляво-дясно, защото се отнася до важни неща, които си остават едни и същи независимо от това каква партия управлява. Патриотизмът, бидейки сам по себе си идеология, предлага тихо пристанище на уморените от бурите на идеологическите спорове.Ето защо ВМРО има шанса да привлече към себе си много десни хора, които не са сигурни, че следват десни водачи. Така е напълно възможно ВМРО да се окаже трета сила в София, а \"градската десница\" (както и да се нарича в конкретния момент) да изпадне на четвърто място. Разбира се, ВМРО са длъжни да говорят, че се стремят към първото място, че стигането им до балотаж е напълно реалистично (и то наистина е такова); длъжни са да кажат, че ще определят подкрепата си за други политически субекти, след като видят програмите им, макар добре да знаят, че освен съдържанието на една политическа програма е важно също и кой какво е в състояние да изпълни от нея и изобщо има ли намерения да я изпълнява; длъжни са да говорят всичко това, но като реалисти знаят, че истинската им борба ще бъде за максимално дълга и влиятелна листа общински съветници, пък все едно кого ще подкрепят на втори тур.Най-сетне значение има и личността на кандидата. Джамбазки е политик, при когото си личи, че говори това, което мисли, а не онова, което се очаква да каже, при това го говори смело. Със сигурност ще има хора, които дори да не са съвсем съгласни с възгледите му, ще бъдат склонни да му се доверят като на прям човек.Накратко, с влизането на Джамбазки вече имаме завършена картина на предизборната битка и остава да видим какво ще кажат първите сериозни социологически проучвания, защото всички досега бяха по-скоро кьорфишеци. Аз лично се радвам, че идеологията успя да стане решаващ фактор, защото вече бяхме започнали да се чувстваме като евнуси. Сега вече всеки ще може да потърси, намери и заеме своето историческо, социално и икономическо място. От това обществото само ще спечели, защото ще знае кой кой е. Освен това мисля, че Картаген трябва да бъде разрушен.", "date": "2019.09.23", "title": "Тогава Джамбазки пристигна с гръм!"}
{"url": "https://news.bg/crime/izdirvat-89-godishen-mazh-ot-montanskoto-selo-medkovets.html", "text": "89-годишен мъж от монтанското село Медковец е обявен за издирване, съобщи Нова телевизия.Възрастният мъж е в неизвестност една седмица.Петко Тодоров страда от деменция. Излязъл е от дома на 15 септември и оттогава не е виждан от никого.Близките на възрастния мъж молят, ако някой разполага с информация, да се свърже с полицията.", "date": "2019.09.23", "title": "Издирват 89-годишен мъж от монтанското село Медковец"}
{"url": "https://news.bg/politics/balgariya-se-pokloni-pred-22-septemvri.html", "text": "С тържествена заря проверка на площад \"Цар Асен Първи\" във Велико Търново бе чествана 111-ата годишнина от обявяването на независимостта на България. На тази дата българското управление отхвърля васалното си положение спрямо Османската империя, заложено в Берлинския договор.Независимостта е провъзгласена на 22 септември 1908 година с манифест на княз Фердинанд в черквата \"Св. 40 мъченици\" във Велико Търново, а след това е обявена и в крепостта \"Царевец\". Поради това и старопрестолната столица е център на ежегодните тържества.Във всеки един областен град и общински център на страната има тържества по повод празника на Независимостта.С разум и самочувствие да работим за изграждането на модерна България, призова в Деня на независимостта президентът Румен Радев.\"111 години след този смел политически акт ние продължаваме развитието на страната ни по европейски, следвайки идеалите за свобода и независимост\", написа премиерът Бойко Борисов във Фейсбук профила си.\"Нашето единство и обединените ни усилия са най-важното условие за постигане на общата ни цел - развита и просперираща България в стабилна и сигурна Европа\". Това послание отправи в приветствието си по повод Деня на независимостта председателят на Народното събрание Цвета Караянчева. \"22 септември е паметна дата, която увенча стремежа на поколения българи да бъдат свободни, обединени в своя държава и сами да чертаят бъднините си.\", отбелязва председателят на парламента.В София честването се проведе пред Паметника на независимостта на площад \"Княз Александър I\", припомня БНР.Празничните прояви във Велико Търново започнаха с тържествена литургия на Великотърновския митрополит Григорий в църквата \"Св. 40 мъченици\". След това в крепостта \"Царевец\" с военен ритуал бе издигнат националният флаг.В Плевен стотици отбелязаха на площад \"Стефан Стамболов\" Деня на независимостта . На същото място преди 111 години е оповестен Манифестът за свободна България.В Троян повече от 350 доброволци от националното дружество \"Традиция\" ще направят възстановка на боеве от Първата световна война и битката при Дойран. На тържествата в града ще присъства вицепрезидентът Илияна Йотова.С жива картина и шествие в Шумен членовете на родолюбивия комитет \"Крум Страшний\" отбелязаха 111-ата годишнина от обявяването на независимостта на България. Честването започна с поднасяне на венци и цветя пред Паметника на загиналите във войните шуменци на пл. \"Кристал\".Сред акцентите на честванията в Ямбол е откриването на изложба, посветена на Първата световна война и ямболския цепелин, извършил най-продължителен полет в световната военна история, която ще се открие в Музея на бойната слава.С поднасянето на венци и цветя пред паметника на Кракра Пернишки и с празнично шествие в Перник беше отбелязана 111-ата годишнина от обявяването на независимостта на България.Тържественото отбелязване на Деня на независимостта във Враца събра десетки врачани на обновения централен площад в града.Стотици граждани в Сливен се събраха пред паметника на войводата Хаджи Димитър, за да отбележат 111-ата годишнина от обявяване на независимостта на България. На тържествената церемония бе издигнат националният флаг, а признателните сливенски граждани поднесоха венци и цветя на паметника на сливенските възрожденци и падналите за свободата на България.Възстановка на пазарен ден от преди век върна назад във времето жители и гости в Стария град на Златоград. На днешния празник младоженци от Пловдив, облечени в народни носии, сключиха граждански брак на чаршията и се венчаха в църквата \"Св Георги\".С военен ритуал и тържествено издигане на националното знаме на площад \"Независимост\" във Варна беше отбелязан Денят на независимостта на България. Варненският и Великопреславски митрополит Йоан отслужи молебен и припомни, че и Българската православна църква и управляващите, начело с цар Фердинанд и Александър Малинов, са били единни в отстояването на каузата за независимостта на България.", "date": "2019.09.23", "title": "България се поклони пред 22 септември"}
{"url": "https://news.bg/press/spetsialni-ekipi-shte-proveryavat-za-palene-na-starnishta-simeon-ii-nezavisimostta-e-otnositelna.html", "text": "Министерството на земеделието сформира специални екипи, които ще извършват проверки за палене на стърнища в страната. Включени са служители на фонд \"Земеделие\" и областните земеделски служби.Експертите ще имат постоянна връзка с регионалните дирекции на пожарната, а също така ще получават информация от подадени сигнали на тел. 112.От министерството напомнят, че паленето на стърнища е забранено. Според Закона за опазване на земеделските земи санкцията за първо нарушение е от 1500 до 6000 лв., а при повторно става от 2000 до 12 000 лв.Изгарянето на стърнища е нарушение на основно изискване за поддържане на земята в добро земеделско и екологично състояние, което е част от изискванията по еврорегламент. Спазването им е задължително условие, за да могат земеделските стопани да получат пълния размер на директните си плащания.Притиснато между горите на Широка планина от север и Язова планина от юг, село Превела - на 30 км от Монтана, е впило къщи в каменистата земя и се мъчи със зъби и нокти да оцелее. Хората се борят с бедност и безработица, нивите и градините - със сухата пръст и природните стихии. За да си опазят прехраната и спокойствието за утрешните дни, местните жители дори са създали собствена артилерия.Дулата на самоделните оръдия - тип черешово топче, не са насочени към пътищата и вражески части, а право в небето. Мястото, откъдето дебнат природните бедствия и най-страшното от тях - градоносните облаци. Повечето от жителите на Превала, останали в бащините домове след 30 години промени и премеждия, преживяват със земеделие в личните дворове и парчетата ниви между скали и дървета.Затова, зададе ли се тъмен облак над чукарите, треперят като клони на трепетлика. Ледените парчета съсипват многомесечен труд и отглежданата с мъка и обич продукция за трапезата и децата по градовете. И за да ги опазят, балканджиите зареждат самоделните топчета и гърмят по черните сенки на небосклона.За цял ден един стюард струва между 30 и 50 лева, докато наемането на полицаи се таксува на час. Ставката тръгва от 10 лева за редови служител, а на всеки четирима трябва да се наема и офицер, който е в пъти по-скъп.Наемането на частни охранители е позволено според закона, но на практика ролята на МВР остава незаменима, особено при по-напечените двубои. При безредици именно полицията се нагърбва с възстановяване на реда, а цената на МВР за най-рисковите дербита достига до 40 000 лева.Практиката да се наемат стюарди за охрана на футболни двубои е отдавна наложена в чужбина, а у нас първите крачки бяха направени преди 15-ина години. До онзи момент футболните клубове бяха задължавани по закон да наемат определен брой полицаи според очакваната бройка фенове. Според наредбата на Българския футболен съюз разходите за това се поемат от отбора-домакин, като ако не бъде спазена тази точка, мачът изобщо не започва и се налагат солени санкции.Независимостта е относителна в световния контекст, а членството на България в различни съюзи, дори в НАТО, не бива да се политизира. Това заяви в неделя пред Нова тв Симеон II.Той взе отношение и към реакцията на външното ни министерство за изложбата на руското посолство, посветена на 9 септември. Тя стана повод отново да се раздели обществото на тема - освободителка или не е Русия.\"Страната си има идентичност от векове. Въпросът е човек да се съобразява с действителността и да разбере, че независимост в пълния смисъл е невъзможна за никого, дори за най-великите държави и сили. Въпрос и на хармония\", заяви Симеон II.", "date": "2019.09.23", "title": "Специални екипи ще проверяват за палене на стърнища, Симеон II: Независимостта е относителна"}
{"url": "https://news.bg/disasters/mlad-balgarski-boksyor-pochina-na-mach-v-albaniya.html", "text": "Младият български боксьор Исус Величков почина по време на мач в Албания. Това съобщиха от Българския професионален боксов съюз.Той е починал от раните си след участие в галавечер в албанския град Шкодра. За Величков това е бил шести мач в категория \"перо\", предаде Gong.bg.От съюза са разпространили писмо, в което разказват подробностите около трагичната смърт на боксьора.Исус Величков припаднал в 4-тия рунд на боксовия мач. Лекарският екип на място успява да върне в съзнание българския състезател, като незабавно след това с медицински екип на бърза помощ бива отведен в местната болница, където за огромно съжаление за българският спорт, малко след постъпването му в болничното заведение, той е починал.Българският професионален боксов съюз заяви, че е спазил всички международни стандарти по отношение получаването на едногодишен лиценз от страна на състезателя, а именно - преминаването на конкретни медицински прегледи, доказващи доброто му здравословно състояние.Предстои съдебната аутопсия да установи каква е причината за смъртта на младия боксьор.", "date": "2019.09.23", "title": "Млад български боксьор почина на мач в Албания"}
{"url": "https://news.bg/bulgaria/gugal-otbelyaza-esennoto-ravnodenstvie.html", "text": "\"Гугъл\" отбеляза есенното равноденствие.Тази година есенното равноденствие по нашите ширини ще настъпи на 23 септември в 7,50 ч.В този момент Слънцето ще пресече небесния екватор и ще премине от северното в южното полукълбо, а Земята ще заеме вертикално положение спрямо небесното светило. Северният полюс ще потъне в сянка, а Южният ще се обърне към \"светлата страна\". Денят ще се изравни с нощта и ще настъпи астрономическата есен.Така изглежда денят на есенното равноденствие от гледна точна на астрономията.От гледна точна на астрологията пък, Слънцето в този момент ще е в знака на зодия Везни. Това негово положение, според астролозите, ще се отрази положително върху настроенията на хората и на късмета като цяло.Това е подходящо време човек да възстанови енергията и силите си. Което несъмнено ще е много добре, имайки предвид, че през 2019 г. знаменателното събитие се пада в понеделник - първия ден от работната седмица, който е и един от най-натоварените със служебни ангажименти.", "date": "2019.09.23", "title": "\"Гугъл\" отбеляза есенното равноденствие"}
{"url": "https://news.bg/int-politics/erdogan-govori-po-telefona-s-tramp.html", "text": "Турският президент Тайип Ердоган проведе телефонен разговор с американския си колега Доналд Тръмп. Съобщава Анадолската агенция.По време на разговора лидерите обсъдиха двустранните отношения и регионалните въпроси.Ердоган и Тръмп преди това обсъдиха ситуацията в Идлиб.", "date": "2019.09.23", "title": "Ердоган говори по телефона с Тръмп"}
{"url": "https://news.bg/int-politics/es-podkrepya-reshenie-na-husitite.html", "text": "Европейският съюз счита за важно изявлението на йеменските бунтовници от движението \"Ансар Аллах\" (хуситите) за техния отказ от нови атаки срещу цели в Саудитска Арабия. Това съобщи в неделя представителката на външната служба на ЕС Мая Косянчич.\"Изявлението, направено от движението\" Ансар Аллах \"на 20 септември за прекратяване на военните действия срещу Саудитска Арабия, е много важна стъпка. Европейският съюз винаги е бил на мнение, че конфликтът в Йемен няма военно решение и затова спешно са необходими мерки за деескалиране на конфликта\" , се казва в изявление, публикувано на уебсайта на външната служба на ЕС. На 20 септември хуситите обявиха, че възнамеряват да спрат атаките срещу Саудитска Арабия като част от инициатива за постигане на мирно уреждане на конфликта. Ръководителят на Висшия политически съвет на \"Ансар Аллах\" Мехди ал Машшат призова \"всички страни, участващи във войната, да продължат към истински преговори, които ще доведат до всеобщо национално помирение\".От август 2014 г. в Йемен продължава конфронтация между правителствените сили и бунтовниците от \"Ансар Аллах\". Той влезе в най-активната си фаза с нахлуването през март 2015 г. на коалиция, ръководена от Саудитска Арабия.", "date": "2019.09.23", "title": "ЕС подкрепя решение на хуситите"}
{"url": "https://news.bg/int-economics/tomas-kuk-falira.html", "text": "Британският туроператор \"Томас Кук\" прекратява дейността си и решението влиза в сила незабавно, съобщи Си Ен Ен. С това се отменят почивките на стотици хиляди клиенти. По-рано беше съобщено, че над 600 000 туристи, клиенти на туристическата компания са засегнати от фалита ѝ.Компанията каза в изявление, че бордът ѝ \"заключи, че няма друг избор, освен да предприеме стъпки за влизане в задължителна ликвидация с незабавно действие\".Този ход на \"Томас Кук\" вероятно ще предизвика най-мащабната операция по репатриране на британски граждани в мирно време. Предишният рекорд се държеше от срива на Monarch Airlines през 2017 г.Петер Франкхаузер, изпълнителен директор на Томас Кук, се извини на клиенти, служители, доставчици и партньори.", "date": "2019.09.23", "title": "\"Томас Кук\" фалира"}
{"url": "https://news.bg/culture/igra-na-tronove-specheli-emi.html", "text": "\"Игра на тронове\" на HBO спечели наградата \"Еми\" в категорията \"Изключителен драматичен сериал\".Сериалът \"Чернобил\", разказващ за аварията в едноименната атомна електроцентрала през 1986 г., спечели наградата за най-добър мини сериал, режисура и сценарий.Били Портър спечели наградата \"Еми\" за най-добър актьор в драматичен сериал. Портър беше награден за играта си в сериала \"Поза\". С това той стана първият носител на тази награда, който не крие, че е хомосексуалист.Питър Динклидж спечели наградата \"Еми\" за най-добра поддържаща роля в драматичен сериал. Динклидж играе във фентъзи сериала \"Игра на тронове\".", "date": "2019.09.23", "title": "\"Игра на тронове\" спечели \"Еми\""}
{"url": "https://news.bg/world/sasht-rusiya-ni-prechi-v-cherno-more.html", "text": "Американският генерал Бен Ходжес обвини Русия, че блокира ученията на НАТО в Черно море, съобщи РИА \"Новости\".Бен Ходжес твърди, че когато пактът обяви местата за военни маневри, Русия незабавно затваря възможностите за тях.Американският генерал изрази загриженост от тази ситуация и заяви, че това не е случайност.Бен Ходжес също така заяви, че НАТО се нуждае от морски военни учения, за да може да осигури свобода на навигацията.По-рано член на комисията по външни работи към Съвета на федерацията на Русия Сергей Цеков нарече ученията на НАТО в Черно море провокация, която много точно характеризира външнополитическата дейност на САЩ.", "date": "2019.09.23", "title": "САЩ: Русия ни пречи в Черно море"}
{"url": "https://news.bg/world/obshtonatsionalna-stachka-v-gartsiya-e-obyavena-na-24-septemvri.html", "text": "Общонационална стачка на служителите от обществения транспорт и екипажите на морския транспорт в Гърция, както и в други сектори, е обявена за 24 септември 2019 г.Това съобщиха от пресцентъра на МВнР.За 24 часа работа спират кораби, фериботи, градски транспорт, включително метро. Ще стачкуват и медицински персонал, преподаватели, частично - банкови служители и медии.Препоръчваме на българските граждани, пребиваващи или пътуващи до Гърция, да се информират предварително за разписанията на обществения и морския транспорт.Съгражданите ни могат да се информират за предстоящи и настоящи стачни действия и на сайта: http://apergia.gr, който е наличен само на гръцки език.При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.", "date": "2019.09.23", "title": "Общонационална стачка в Гърция е обявена на 24 септември"}
{"url": "https://news.bg/int-politics/pompeo-shte-se-sreshtne-s-lavrov-v-oon-v-petak.html", "text": "Държавният секретар на САЩ Майк Помпео ще се срещне с руския си колега Сергей Лавров в петък в Организацията на обединените нации, потвърдиха от Държавния департамент за руската агенция ТАСС.Дневният ред на срещата не беше разкрит. Двамата дипломати ще участват в 74-ата сесия на Общото събрание. Общият дебат ще започне в понеделник.Последният път, когато Лавров и Помпео се срещнаха, беше през месец май в руския черноморски курорт Сочи.", "date": "2019.09.23", "title": "Помпео ще се срещне с Лавров в ООН в петък"}
{"url": "https://news.bg/weather/nastapva-esenta.html", "text": "В 10 ч. и 50 мин. е есенното равноденствие и започва астрономическата есен. Преди обяд над по-голямата част от страната ще е предимно слънчево, но от запад облачността ще се увеличава и вплътнява. През деня ще се задържи почти без валеж, но вечерта в западните райони ще започнат превалявания от дъжд. Ще духа слаб, в Източна България до умерен вятър от юг-югозапад. Максималните температури ще са предимно между 24° и 29°, в София около 25°.Това съобщиха от НИМХ.Над планините облачността от запад ще се увеличава и вплътнява. Главно във вечерните часове в масивите от Западна България ще има валежи от дъжд. Ще духа слаб до умерен юг-югозападен вятър, а по най-високите части - умерен запад-северозападен. Максималната температура на 1200 метра ще е около 21°, на 2000 метра - около 14°.По Черноморието ще бъде слънчево. Ще духа слаб до умерен вятър от юг-югозапад. Максимални температури между 22° и 25°, температурата на морската вода е 21-22°. Вълнението на морето ще бъде 1-2 бала.", "date": "2019.09.23", "title": "Настъпва есента"}
{"url": "https://news.bg/society/ochakva-se-intenziven-trafik-v-stranata-sled-trite-pochivni-dni.html", "text": "Очаква се да има засилен трафик в цялата страна в последния почивен ден, предаде Нова телевизия.Мобилни и стационарни камери ще бъдат извадени по основните пътни направления. От \"Пътна полиция\" предупреждават, че заради ремонтните дейности, трафикът по АМ \"Хемус\" в района на тунел \"Витиня\" е проблемен. В последния почивен ден ще бъдат осигурени две платна в посока София, в опит да се избегнат километричните задръствания.Камиони над 12 тона няма да се движат по основните пътни артерии от 14.00 до 20.00 часа. На територията на цялата страна ще се проведе и полицейска акция за скорост и шофиране след употреба на алкохол или наркотици. ", "date": "2019.09.23", "title": "Очаква се интензивен трафик в страната след трите почивни дни"}
{"url": "https://news.bg/politics/kandidaturata-na-dzhambazki-za-kmet-e-mnogo-silna-ubeden-kontrera.html", "text": "Кандидатурата на Ангел Джамбазки е много силна. За 4 години в общинския съвет съм работил коректно с групата на ГЕРБ и от наша страна няма да има черна кампания. Това заяви в студиото на Нова телевизия общинският съветник от ВМРО  във връзка с новината, че евродепутатът Според него кандидатурата му не е никак лоша на основа на останалите кандидати за кметове. На 27 октовмри ще си проличи дали сме били прави или не, категоричен беше Контрера.По думите му не е задължително балотажът да бъде между Фандъкова и Манолова. Идеята на ВМРО е да се бори до край и да имат кмет на София.Той е сигурен, че градът ще се променя много в следващите 4 години. Нека в разгръщането на предизборната кампанията да разберем коя програма е по-близка до нашата - дали тази на Фандъкова или на Манолова, посочи Контрера.Във връзка с Контрера заяви, че това е гаф и много гнусна храчка, която съдия Калпакчиев е излпюл в лицето на хората. Според него решението на съда е цинично, а в мотивите си е имало всичко всичко друго, но не и право. Очевидно този осъден не се е поправил и няма как да бъде пуснат, посочи Контрера.Няма как да бъде пуснат човек, който има определени дефицити и не изпитва особена вина от това, което е извършил, подчерта общинският съветник от ВМРО.Контрера е на мнение, че този човек не се е поправил и няма място да бъде пускан навън. По думите му няма справедливост и предсрочното освобождаване на Полфрийман е покушение срещу справедливостта.Политиците не трябва да се месят в съдебната система, призова той.", "date": "2019.09.23", "title": "Кандидатурата на Джамбазки за кмет е много силна, убеден Контрера "}
{"url": "https://news.bg/crime/bivsh-glaven-sekretar-na-mvr-ubietsat-ne-mozhe-da-bade-korigiran.html", "text": "\"Убиецът не може да бъде коригиран\". Така бившият главен секретар на МВР Калин Георгиев коментира пред Нова телевизия Георгиев не вярва в разкаянието и в корекцията на един престъпник. В практиката ми, не ми се е случвало някой престъпник след като е излежал присъдата си, да се е коригирал, коментира бившият главесек на МВР.Той посочи, че местата за лишаване от свобода са всичко друго, но не и места за корекция. Ако имаш някакви \"умения\", в затворите ги доразвиваш, подчерта Георгиев. По думите му не бива да се допуска улично правосъдие и да бъдат променяни правни норми.Трябва да бъде дадена възможност на съда да си взема решенията, защото на какво разчитаме и на какво се уповаваме. Ако тръгнем да пипаме и да променяме нещата, може да стане опасно, предупреди Георгиев.По отношение на шпионския скандал, бившият главен секретар на МВР не го определя като скандал с аргумент, че за него предстои да се види дали става въпрос за действие под диктовка на чужди специални служби, в услуга на олигархични услуги или на услуга в областта на частни интереси.\"Въпрос на доказване е по какъв начин се е случило това и едва ли така нареченият скандал би могъл да повлияе в промяна на отношенията между България и Русия\", отбеляза Калин Георгиев.По думите му щом председателят на Национално движение \"Русофили\" Николай , значи съдът е преценил, че няма опасност да се укрие или да извърши друго престъпление.", "date": "2019.09.23", "title": "Бивш главен секретар на МВР: Убиецът не може да бъде коригиран"}
{"url": "https://news.bg/crime/izdirvat-vtori-pistolet-v-ovcha-kupel.html", "text": "Барикадиралият се мъж от \"Овча купел\" твърди, че е изхвърлил от терасата си още едно оръжие, но към момента то не е намерено. Това заяви пред bTV старши комисар Георги Хаджиев във връзка разигралата се драма в столичния квартал \"Овча купел\".По думите му здравословното му състояние е добро, но що се отнася до психическото трябва да се произнесат експертите.Не бих могъл да кажа дали е искал да се самонарани, но не е оказал съпротива при извеждането му от апартамента. Работел е на компютъра когато са влезли полицаите и нямал е време за реакция, обясни старши комисар Хаджиев.Той допълни още, че няколко пъти преди да влязат в дома на 57-годишния мъж са се опитали да разговарят с него, но не са успели да постигнат никакъв резултат, затова са пристъпили към операцията по извеждането му.Хаджиев подчерта, че операцията е била изключително рискова, но полицаите са били подготвени за такива ситуации.Той уточни, че става дума за газово оръжение, а не за огнестрелно и всеки пълнолетен гражданин можел да си закупи такова. Като най-вероятна причина за агресивното поведение на мъжа той посочи факта, че са му отказали работа и наскоро е починала жена му.На въпрос дали е имал други прояви преди старши комисар Хаджиев поясни, че през 2015 г. е имало подобен инцидент в заведение за бързо хранене, където отново извадил газово оръжие и заплашил една жена.След психичната експертиза ще стане ясно дали той може да носи отговорност за действията си, добави Хаджиев.Припомняме, че вчера стана ясно, че  в столичния квартал \"Овча купел\". Към обяд стана ясно, че полицията продължава да преговаря с 57-годишният мъж. Късно вечерта мъжът ", "date": "2019.09.23", "title": "Издирват втори пистолет в \"Овча Купел\""}
{"url": "https://news.bg/world/dzhonsan-pita-dali-shefovete-na-tomas-kuk-sa-bili-pravilno-stimulirani.html", "text": "Британският премиер Борис Джонсън постави въпрос дали директорите на компании като срината туристическа компания \"Томас Кук\" са правилно стимулирани, за да избегнат фалит, предаде \"Ройтерс\".Припомняме, че най-старата туристическа фирма в света Джонсън заяви, че компанията \"Томас Кук\" е направила искане до правителството за около 150 милиона паунда, но това би създало \"морален риск в случай на бъдещи такива търговски затруднения, пред които са изправени компаниите\".\"Трябва да разгледаме начините, по които туроператорите по един или друг начин могат да се защитят от подобни фалити в бъдеще, и ясно системите, които имаме, за да сме сигурни, че те няма да стигнат до данъкоплатците за помощ \", заяви още Джонсън пред журналистите в самолета пред Общото събрание на ООН в Ню Йорк.\"Човек трябва да размисли дали директорите на тези компании са надлежно стимулирани да разрешават подобни въпроси\", допълни той.Джонсън заяви, че мислите му са с клиентите на компанията. \"Това е много трудна ситуация и очевидно мислите ни са много с клиентите на \"Томас Кук\" производителите на ваканции, които сега могат да се сблъскат с трудности да се приберат вкъщи. \"Ще направим най-доброто, за да ги върнем у дома\", подчерта той.\"Държавата ще трябва да се намеси съвсем правилно, за да помогне на почиващите\", поясни премиерът.", "date": "2019.09.23", "title": "Джонсън пита дали шефовете на \"Томас Кук\" са били правилно стимулирани"}
{"url": "https://news.bg/crime/66-godishen-peshehodets-zagina-na-myasto-vav-varna.html", "text": "54-годишният водач на камион блъсна пешеходец, който пресича пътното платно в района на летище Варна, съобщиха от ОДМВР-Варна.Вследствие на инцидента 66-годишен мъж е загинал на място.Инцидентът е станал тази нощ около 23:30 часа, при качването на АМ \"Хемус\".Изясняват се причините и обстоятелствата около инцидента.", "date": "2019.09.23", "title": "66-годишен пешеходец загина на място във Варна"}
{"url": "https://news.bg/crime/balgarskiyat-boksyor-koyto-pochina-v-albaniya-ne-e-isus-velichkov.html", "text": "Българският боксьор, който почина след мач в Шкодра, Албания се казва Борис Станчов, а не Исус Величков, както бе съобщено от Българският професионален боксьов съюз. Станчов се е качил на ринга под името Исус Величков, съобщи bTV.Самият Величков публикувал статус във \"фейсбук\": \"Почивай в мир, Шампионе! Винаги ще те носим в сърцето си!\"Все още не е ясно как се е стигнало до смяната на имената и размяната на документите. В момента тече заседание на УС на Българския професионален боксов съюз, на което трябва да се изясни цялата ситуация.\"Никак не ми иска да е така, но ако излезе истина, това е престъпление от най-висока класа. Нямам обяснение. Документите, които са искани за тази среща в Албания, са абсолютно изрядни. Те са дошли с личната карта на Исус Величков - с международния му паспорт и лична карта\", заяви Венцислав Николов, който е международен боксов съдия и член на УС на БПБС.По думите му, за да участва в едно състезание от такъв ранг, той трябва да притежава три документа - лиценз, който Исус Величков притежава, трябва да има оторизация, трябва да има разрешение от федерацията и медицинско. Тези документи той ги имал на името на Исус Величков.На снимката е човекът, на когото даваме лиценз. Лицензът е на името на Исус Величков\", допълни Николов.Относно практиката за получаването на необходимите документи, Николов обясни, че мениджърът уговаря срещата. Той е длъжен да предостави в офиса на Българския професионален боксьов съюз всички документи. Той ги е представил на името на Исус Величков. Въз основа на тези документи се дава разрешение.\"Ще стигнем до истината.\", категоричен е Венцислав Николов.Малко по-късно пред bTV Исус Величков обясни, Борис Станчов се е боксирал под чуждо име от 2018 г. По този начин е участвал в осем мача.\"Той играе от 2018 с моята карта. Каза няма проблем, треньорът знае\", заяви Исус Величков, който разказа, че братовчед му е дошъл у тях преди една година.Спортният министър Красен Кралев не пожела да коментира ситуацията с починалия в Албания български боксьор преди да приключи разследването. Кралев все пак заяви, че според него състезателят се е качил на ринга неподготвен.Има лекари, които носят отговорност дали да го допуснат до ринга, ако има някакви травми. Лекарите и промоутърите трябва да постъпват много по-отговорно при организирането на подобни състезания, категоричен е Кралев. ", "date": "2019.09.23", "title": "Българският боксьор, който почина в Албания, не е Исус Величков "}
{"url": "https://news.bg/world/v-rusiya-rabotyat-varhu-iztrebitel-ot-shesto-pokolenie.html", "text": "В Русия се работи върху шесто поколение изтребители. Това обяви генералният директор на руския Държавен научноизследователски институт за авиационни системи Сергей Хохлов, цитиран от руските медии.Основната разлика с изтребителите от пето поколение ще бъде в това, че в базовата версия изтребителят се предполага, че е безпилотен, т. е. възможността за пилотиране е опционална.\"Всички останали характеристики са по-нататъшно развитие на вече съществуващите: още по-бързо, още по-маневрено, още по-незабележимо и т. н.\", отбеляза Хохлов.Руснаците твърдят, че вече произвеждат изтребителите от пето поколение Су-57. До края на годината той ще попълни бойния състав на въздушно-космическите сили, както руснаците наричат военновъздушните си сили. Договор за 76 такива машини беше подписан на форума \"Армия-2019\".За първи път Су-57 полетя през 2010 г. Високата маневреност, способността да изпълнява свръхзвуков полет, модерната авионика и малката видимост осигурява на Су-57 превъзходство пред конкурентите, хвалят се руските военни.", "date": "2019.09.23", "title": "В Русия работят върху изтребител от шесто поколение"}
{"url": "https://news.bg/politics/bivsh-zam-ministar-i-zhurnalist-sred-kandidatite-za-obshtinski-savetnitsi-na-gerb-sofiya.html", "text": "Кметът на София Йорданка Фандъкова е водачът на листата на ГЕРБ за Столичния общински съвет, съобщи. Следващите са:- Проф. Иво Петров, кардиолог- Елен Герджиков, председател на СОС- Малина Едрева, лидер на групата на ГЕРБ в СОС- Арх. Ивайло Петков- Николай Стойнев, зам.-председател на СОС- Антон Койчев, лидер от СДС в столицата- Проф. д-р Асен Николов от \"Майчин дом\"Шефът на 119-о училище и бивш зам.-министър на образованието Диян Стаматов и Симеон Колев, журналист в БГ радио, са също в листата на управляващите.По думите на областният координатор на ПП ГЕРБ Цветомир Паунов в листата има много добър баланс на гражданската квота, на уважавани експерти и личности, които са добпринесли и за развитието на града и за промяната в страна. На 2 септември стана ясно, че ЙорданкаНа същия ден и Мая Припомняме, на 28 юни Йорданка Фандъкова заяви, че . Месец по-късно тя продължи да дава уклончиви отговори на въпроса, уточнявайки, че ще обяви На 20 юли вицепремиерът Томислав Дончев подчерта, че  за кмет на София.Според социологическо проучване на Центъра за анализи и маркетинг Йорданка Фандъкова .По-късно проучване, направено от \"Маркет линкс\", обаче сочи, че Мая Манолова би събрала по-голяма подкрепя спрямо Фандъкова, ако също се кандидатира за поста. Тя самата изрази увереност, че ако реши да се включи в битката за столицата, ", "date": "2019.09.23", "title": "Бивш зам.-министър и журналист сред кандидатите за общински съветници на ГЕРБ-София"}
{"url": "https://news.bg/society/zapochna-remontat-na-mosta-na-am-struma-kray-dupnitsa.html", "text": "Започна ремонтът на моста на АМ \"Струма\" край Дупница, пострадал при пожара на 13 август, съобщи БГНЕС.На платното в посока \"Кулата\", затворено след пожара, се ремонтира дилатационната фуга, както и пострадалите колони и греди.Ремонтът ще продължи до Коледа и ще струва 1.86 милиона лева, заяви Георги Терзийски, председател на Управителния съвет на Агенция \"Пътна инфраструктура\".Вследствие на избухналия пожар са засегнати 13 колони, 2 ригела, 3 крайни греди, отводнители и няколко лагера на моста.За ремонт на моста при 62-и километър на автомагистралата АПИ нае фирмата \"ГБС-Инфраструктурно строителство\" АД.На горелия мост вече 40 дни функционира само платното в посока София, където според трафика се отварят три ленти, включително и аварийната.Заради очаквания в понеделник интензивен трафик към столицата, ще бъдат отворени две платна, а в посока към \"Кулата\" остава само едно.Припомняме,  доведе до увреждането на самото съоръжение, вследствие на което магистралата беше затворена.На 14 август в Районна прокуратура - Дупница срещу собственика на пламналия цех за преработка и изкупуване на вторични суровини, чийто складирани отпадъци предизвикаха пожара. След това от АПИ съобщиха, че щеНа 19 август стана ясно, че на пункта за вторични суровини, койтона магистрала \"Струма.", "date": "2019.09.23", "title": "Започна ремонтът на моста на АМ \"Струма\" край Дупница"}
{"url": "https://news.bg/world/iran-osvobodi-britanskiya-tanker-stena-impero.html", "text": "Иранските власти са освободили плаващия под британски флаг танкер \"Стена Имперо\", който беше задържан през юли в Ормузкия проток. Това съобщи говорителят на иранското правителство, цитиран от \"Франс прес\".\"Съдебният процес приключи и условията за освобождаването на петролния танкер са изпълнени, така че той вече е свободен\", посочи говорителят.Припомняме,  в Ормузкия пролив, като обявената причина беше нарушаване на международните норми. На борда на кораб имаше 23-членен екипаж, от който трима са руски граждани, а сред останалите са граждани на Индия, Литва и Филипините.", "date": "2019.09.23", "title": "Иран освободи британския танкер \"Стена Имперо\""}
{"url": "https://news.bg/world/leybaristite-za-neutralnost-pri-vtori-referendum-za-brekzit-podkrepyat-korbin.html", "text": "Лейбъристите във Великобритания се обявиха \"за\" неутралност при втори референдум за Брекзит. Те подкрепят лидера си Това стана ясно след гласуването им по време на конференцията, която се провежда между 21 и 25 септември. Те искат втори референдум да се проведе след изборите, стана ясно още след гласуването. Припомняме, че миналата седмица Европейският парламент , ако бъде поискано.Но решението за отлагането на Брекзит е в ръцете на 27-те евролидери.По-рано този месец. Предлага се отлагане до 31 януари.Премиерът на Великобритания Борис Джонсън настоява страната да напусне ЕС на 31 октомври със или без споразумение.Джонсън, който изгуби мнозинството си в Камарата на общините, иска предсрочни избори, но  ако не успее да сключи споразумение с ЕС на срещата на върха на 17-18 октомври.Първият премиер на Шотландия Никола Стърджън, лидер на Шотландската национална партия, написа в \"Туитър\": \"Да останеш неутрален за Брекзит е позорно абдикиране на лидерство\".Либералните демократи постигнаха единодушие на годишната си конференция да отменят Брекзит, ако спечелят мнозинство в Камарата на общините.", "date": "2019.09.23", "title": "Лейбъристите за неутралност при втори референдум за Брекзит, подкрепят Корбин "}
{"url": "https://news.bg/world/greta-tunberg-ograbihte-detstvoto-i-mechtite-mi-a-govorite-samo-za-pari-i-ikonomicheski-rastezh.html", "text": "Как смеете? Вие идвате при нас с надежда за младите хора. Вие ограбихте моите мечти и детството ми с вашите празни думи и все пак аз съм един от късметлиите. Аз дори не трябваше да съм тук сега, а на училище. Хората страдат, умират, цели екосистеми се сриват. Ние сме в началото на масово изтребление и всичко, за което можете да говорите, са парите и вечния икономически растеж.Това заяви в гневната си реч Грета Тунберг, която подбуди младите хора по целия свят да стачкуват за повече действия за борба срещу глобалното затопляне.Тя направи изявлението на срещата на върха в САЩ за климата в понеделник. Тунберг пристигна в САЩ, прекосявайки Атлантическия океан на яхта, захранвана от слънчева енергия. Тя придоби международна известност след началото на \"Петъци за бъдеще\": стачки на ученици, които се разпространиха в 135 страни. Номинирана е за Нобелова награда за мир.В понеделник тя се срещна с Барак Обама. Бившият американски президент сподели снимка от срещата им, на която той похвали Тунберг като \"един от най-големите защитници на нашата планета\" и човек, който \"не се страхува да настоява за реални действия. Тя бе поканена и на заседание на работната група на Сената на САЩ за климатичната криза,", "date": "2019.09.23", "title": "Грета Тунберг: Ограбихте детството и мечтите ми, а говорите само за пари и икономически растеж "}
{"url": "https://news.bg/world/makron-prizova-svetovnite-lideri-da-mislyat-zeleno.html", "text": "Френският президент Еманюел Макрон призова в понеделник колегите си да включат измененията на климата в своите търговски и финансови политики, предаде RFI.Той заяви, че страните не трябва да внасят стоки, които увеличават замърсяването с въглерод, нито да финансират дейности, замърсяващи растителността в други страни.Изказването си той направи , насочена към рестартиране на Парижкото споразумение през 2015 г. срещу глобалното затопляне.Той също така помоли други нации да увеличат вноските си към Фонда за Зелен климат, който помага на най-бедните страни с проблемите на климата. Франция, Великобритания, Германия, Норвегия, Дания и Швеция наскоро удвоиха обещанията си.\"Вече разполагаме със 7 милиарда долара\", каза Макрон. \"Целта е да постигнем 10 милиарда долара, за да компенсираме изтеглянето на САЩ от инициативата.\"Преди да се обърне към срещата на върха, Макрон покани колегите си от Чили, Колумбия и Боливия на среща, на която 455 милиона евро допълнителни средства бяха заложени от Световната банка и Междуамериканската банка за развитие за защита на тропическите гори в света.Припомняме, че и българският президент", "date": "2019.09.23", "title": "Макрон призова световните лидери да мислят \"зелено\" "}
{"url": "https://news.bg/world/sestrata-na-pochinaliya-v-albaniya-boksyor-ubit-e-vazpolzvat-se-che-sme-romi.html", "text": "Убит е, възползват се, че сме роми и мислят, че не си знаем правата. Това написа във \"Фейсбук\" Ани Станчова, сестра на починалия в Албания боксьор Борис Станчов. Тя прилага и видео от въпросния мач, завършил фатално и твърди, че той е орязан. Тя пише, че е \"1000% сигурна, че Борис е бил убит\".Семейството ще търси правата си, убедена е тя. Припомняме, че случаят  разменени самоличности и властите започнаха проверки. Българският боксьор, който почина след мач в Шкодра, Албания се казва Борис Станчов, а не Исус Величков, както бе съобщено от Българският професионален боксьов съюз. Станчов се е качил на ринга под името Исус Величков.Все още не е ясно как се е стигнало до смяната на имената и размяната на документите. В момента тече заседание на УС на Българския професионален боксов съюз, на което трябва да се изясни цялата ситуация.\"Никак не ми иска да е така, но ако излезе истина, това е престъпление от най-висока класа. Нямам обяснение. Документите, които са искани за тази среща в Албания, са абсолютно изрядни. Те са дошли с личната карта на Исус Величков - с международния му паспорт и лична карта\", заяви Венцислав Николов, който е международен боксов съдия и член на УС на БПБС.Исус Величков обясни, Борис Станчов се е боксирал под чуждо име от 2018 г. По този начин е участвал в осем мача.\"Той играе от 2018 с моята карта. Каза няма проблем, треньорът знае\", заяви Исус Величков, който разказа, че братовчед му е дошъл у тях преди една година.Спортният министър Красен Кралев не пожела да коментира ситуацията с починалия в Албания български боксьор преди да приключи разследването. Кралев все пак заяви, че според него състезателят се е качил на ринга неподготвен.", "date": "2019.09.23", "title": "Сестрата на починалия в Албания боксьор: Убит е, възползват се, че сме роми "}
{"url": "https://news.bg/world/stachka-paralizira-transporta-v-gartsiya-vav-vtornik.html", "text": "Стачка във вторник ще блокира обществения и морския транспорт в Гърция, предаде \"Катимерини\".Очаква се да бъде засегнато и движението на фериботите. Демонстрацията ще продължи 24 часа. Тя ще приключи в 6 часа на 25 септември. От МВнР  в Гърция за проблемите с транспорта, които се очакват тази седмица. Предоставени са и телефони в случай, че им се налага помощ. Очаква се и 24-часов протест на железниците в четвъртък и петък. Протестите са организирани от синдикатите срещу реформите в сектора. Очаква се да протестира и медицинският персонал. ", "date": "2019.09.23", "title": "Стачка парализира транспорта в Гърция във вторник"}
