{"url": "https://news.bg/politics/50-dushi-na-protest-v-zashtita-na-pametnika-1300-godini-balgariya.html", "text": "Около 50 души се събраха на протест в защита на паметника \"1300 години България\" пред НДК, предаде \"Нова\".Поводът е решението монументът да бъде премахнат. Демонстрацията бе организирана в социалната мрежа Facebook.Протестиращите недоволстват срещу отношението на Столичния общински съвет от 2014 г. паметникът да бъде премахнат. Част от обществото се определи \"за\", а друга \"против\" премахването му.Организаторите подготвят следващ протест във вторник следващата седмица, като заплашват, че ще блокират близките булеварди.От своя страна Столична община подготвя процедурата по премахването на паметника.", "date": "2017-06-20", "title": "50 души на протест в защита на паметника \"1300 години България\" "}
{"url": "https://news.bg/int-politics/germaniya-arestuva-36-dushi-za-ezik-na-omrazata.html", "text": "Най-малко 36 души е задържала германската полиция по обвинения в \"език на омразата\", предаде NY Times.Публикации в социалните мрежи станаха причина за арестите. В тях авторите им са отправяли заплахи или показвали расистки идеи. Претърсени са били жилищата на задържаните. В съобщението на полицията се казва, че високият процент на подобни изяви показва нуждата от намеса на полицията.Също така се настоява, че в германското общество подобно поведение не трябва да бъде допускано. Според действащото законодателство в страната, задържаните по подобни обвинения могат да бъдат осъдени на 5 години затвор. ", "date": "2017-06-20", "title": "Германия арестува 36 души за \"език на омразата\""}
{"url": "https://news.bg/economics/ek-odobri-darzhavnata-pomosht-za-bdzh-v-razmer-na-224-mln-leva.html", "text": "Еврокомисията одобри отпускането на държавна помощ за БДЖ в размер на 224 млн. лв. Това е доказателство за оценката на европейската институция на направените реформи през последните години в дружеството. Това съобщи на брифинг Велик Занчев, зам.-министърът на транспорта, информационните технологии и съобщенията и председател на Борда на директорите на БДЖ.Занчев уточни, че това е първата европейска нотификация за държавна помощ от присъединяването на страната ни в ЕС.\"Нотификацията е признание за успешните реформи, които са направени в дружеството от 2010 г. насам\", заяви той. Шестгодишното проучване на искането за държавна помощ е доказало жизнеспособността на дружеството, както и правилният подход в управлението му по време на криза.\"Оттук насетне започва тежката част - преговорите с министерство на финансите. Предстои да начертаем финансовите схеми по които парите да дойдат в дружеството. Започваме преговори с облигационерите по втория облигационен заем, формиран през 2007 г. Остатъкът, който трябва да платим по него е 150 млн. лв. Лихвите, които БДЖ плаща за просрочие са около 14 млн. лева годишно и тежат много на дружеството\", обясни зам.-министър Занчев.Инвестициите в БДЖ са втората водеща тема, по която ще работи ръководството на железницата. До края на годината ще започне процедура за покупка на нов подвижен състав. Със закупуването на нови влакове, БДЖ ще се превърне в европейска компания и ще може да предлага адекватна услуга на своите клиенти.21 проекта са заложени в развитието на БДЖ, съобщи изпълнителният директор на БДЖ Владимир Владимиров. Според него, това не е краят на пътя, това е финалната права по отношение на спасяването на БДЖ.Първият от тези 21 проекта е за погасяване на задълженията, а след това и закупуване на нови мотрисни влакове. Предстои и създаване на изцяло ново дружество, което да се занимава с ремонтна дейност.Той уточни, че за последните седем години са погасени над половината от задълженията на БДЖ. В началото на периода, през 2010 г. те са били в размер на 850 млн. лв., сега дългът е в размер на 412 млн. лева. Погасяването е ставало само със собствени средства, уточни Владимиров.", "date": "2017-06-20", "title": "ЕК одобри държавната помощ за БДЖ в размер на 224 млн. лева"}
{"url": "https://news.bg/disasters/64-zhertvi-i-135-raneni-pri-pozharite-v-portugaliya.html", "text": "Най-малко 64 са жертвите, а 135 ранените при горските пожари в Португалия, предадоха световните информационни агенции. Повече от 2000 пожарникари се борят с бедствието в централната част на страната. Част от тях бяха ранени. Италия, Испания и Франция изпратиха техника, за да помогнат на Португалия. Високите температури и силните ветрове допълнително затрудняват работата им. Португалия обяви тридневен национален траур заради трагедията.По-рано стана ясно, че това са най-смъртоносните в най-новата история на Португалия пожари.Властите в страната бяха критикувани, че не са направили необходимото, за да се предотврати случилото се. ", "date": "2017-06-20", "title": "64 жертви и 135 ранени при пожарите в Португалия"}
{"url": "https://news.bg/world/nato-batalyonite-ni-po-iztochniya-flang-nay-znachimata-voenna-myarka-ot-studenata-voyna.html", "text": "Разполагането на батальоните на НАТО по източния й флаг представлява най-значимата военна мярка на блока от времената на Студената война.Такава оценка даде на разгърнатите четири международни батальона на НАТО в Балтика и Полша генералният секретар на алианса Йенс Столтенберг, който посети Литва, цитиран от ТАСС.\"\", изтъкна той пред журналисти.По думите му с тези батальони алиансът се е сдобил с по-голяма мобилност и е увеличил възможностите за взаимодействие на националните въоръжени сили на страните членки, включително Литва, и международните подразделения на НАТО.\"\", поясни той.По-рано той подчерта, че дислоцирането на батальоните на НАТО по източната граница на алианса се \"явява важно и необходимо средство за сдържане\".", "date": "2017-06-20", "title": "НАТО: Батальоните ни по източния фланг – най-значимата военна мярка от Студената война"}
{"url": "https://news.bg/world/sasht-pokazaha-muskuli-s-dva-bombardirovacha-nad-koreyskiya-poluostrov.html", "text": "Два американски бомбардировача B-1B прелетяха над Корейския полуостров днес, съобщава АП.Представители на Южна Корея поясниха, че полетите са проведени с цел показване на сила като част от рутинни учения с въоръжените сили на азиатската държава.САЩ често изпращат бойни самолети във време на напрежение със Северна Корея. Тази година на няколко пъти американски бомбардировачи прелетяха над Корейския полуостров в отговор на проведените ракетни изпитания от страна на КНДР.Американските военни обявиха, че бомбардировачите са участвали в две отделни учения с японските и южнокорейските ВВС. Полетите, според Пентагона, демонстрират солидарност с Южна Корея и Япония.САЩ са готови да \"\", допълват от ведомството.Само преди ден стана ясно, че е починал 23-годишният американски студент Ото Уормбиър, който беше държан 17 месеца в севернокорейски затвор.Уормбиър е бил задържан заради опит да открадне политически плакат. Родителите на починалия казаха, че синът им е бил в кома повече от година.", "date": "2017-06-20", "title": "САЩ показаха мускули с два бомбардировача над Корейския полуостров"}
{"url": "https://news.bg/politics/balgariya-pomaga-na-makedoniya-za-priemaneto-y-v-es.html", "text": "България и Република Македония установяват механизъм за сътрудничество на експертно равнище по въпросите, свързани с подготовката на македонската страна за приемане в Европейския съюз.Включват се и дейности по планиране, управление и контрол на инвестициите с европейско финансиране. За това се договориха вицепремиерът Томислав Дончев и македонският вицепремиер по европейските въпроси Буяр Османи, съобщиха от Министерския съвет.В следващите седмици се очаква да бъдат определени конкретни теми и сфери на сътрудничество, за които българската страна ще предостави опит и експертиза.Срещата между Томислав Дончев и Буяр Османи бе в рамките на официалното посещение на министър-председателя на Република Македония Зоран Заев и водената от него делегация в България.", "date": "2017-06-20", "title": "България помага на Македония за приемането й в ЕС"}
{"url": "https://news.bg/regions/12-sa-kandidatite-za-remont-na-patya-ii-14-vidin-kula-vrashka-chuka.html", "text": "12 са кандидатите за възстановяване на участъка при 10-ти км на път II-14 Видин - Кула - Връшка чука, съобщиха от АПИ.12 са кандидатите за изпълнител на строително-монтажните работи при възстановяването на участъка при 10-ти км на път II-14 Видин - Кула - Връшка чука.Отворените оферти, по реда на постъпването им в деловодството на АПИ са на:Интензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260, предизвикаха пропадане на пътната настилка.Отвориха се дълбоки пукнатини, които достигат и над 1 м в дълбочина и широчина. Разрушен е и тръбен водосток при 10-ти км, който не поема повърхностните води, с което процесът на свличане се ускорява и предизвиква пропадане на пътната настилка.Това наложи възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък. Авариралата отсечка е между селата Бела Рада и Войница.Засегнатият участък е затворен за движение, а движението е пренасочено по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация.Обществената поръчка предвижда изграждането на укрепителна пилотно-анкерна конструкция за трайно стабилизиране на пътния участък. Ще бъде реконструиран и компрометирания водосток. Прогнозната й стойност е 2 350 600 лв. без ДДС, а срокът за изпълнение e 110 дни.", "date": "2017-06-20", "title": "12 са кандидатите за ремонт на пътя II-14 Видин - Кула - Връшка чука"}
{"url": "https://news.bg/euronews/balgariya-podkrepya-plana-za-deystvie-za-prirodata-horata-i-ikonomikata-na-ek.html", "text": "България подкрепя ревизирания проект на \"План за действие за природата, хората и икономиката\", който е приет от Европейската комисия. Това стана по време на заседанието на министрите на околната среда в Люксембург, на което участва министърът на околната среда и водите Нено Димов.Планът цели подобряване на прилагането на директивите за птиците и за хабитатите в НАТУРА 2000. Министър Димов подчерта пред европейските си колеги, че мерките трябва да бъдат с ясен приоритет, основно в полза на хората и икономиката.Министрите по околната среда се обединиха, че Планът за действие е полезен инструмент за прилагане на европейското екологично законодателство в областта на опазването на природата.Отчетено бе, че Планът за действие следва да се прилага на национално и на европейско ниво. Необходимо е ефективно интегриране на политиката по биологичното разнообразие и Натура 2000 в останалите секторни политики - селскостопанската, енергийна, регионална. Подобни съображения следва да бъдат отчетени на всички нива за успешното действие на Плана и положителните резултати от прилагането му.В съответствие с инициативата за по-добро законотворчество Европейската комисия предприе през 2014 г. цялостна оценка на директивите за опазване на природата (известна като \"проверка за пригодност\").При проверката за пригодност бе установено, че директивите за опазване на природата са подходящи, но че за постигането на техните цели и реализирането на пълния им потенциал трябва значително да се подобри тяхното прилагане.Комисията реши да разработва конкретен план за действие, с който да се подобри прилагането на директивите и тяхната съгласуваност със социално-икономическите цели и да се осигури по-широкото участие на националните, регионалните и местните органи, заинтересованите страни и гражданите.Планът за действие обхваща четири приоритетни области с петнадесет конкретни действия. Целта му е да се дадат насоки за по-добро прилагане на директивите за опазване на природата, с цел постигане на целите за биологичното разнообразие за 2020 г., намаляването и предотвратяването на загубата на биологично разнообразие, постигане на устойчивост спрямо изменението климата, както и смекчаването на последиците от него.", "date": "2017-06-20", "title": "България подкрепя \"Плана за действие за природата, хората и икономиката\" на ЕК"}
{"url": "https://news.bg/disasters/poveche-ot-120-migranti-sa-zaginali-v-sredizemno-more.html", "text": "Повече от 120 мигранти вероятно са загинали извън бреговете на Либия в Средиземно море, предаде \"Индипендънт\".Корабокрушението е станало в петък. Новината обаче се изнася днес, в Деня на бежанеца. Данните са на Международната организация по миграция. Четирима души са били спасени от либийски рибари. Бежанците са предимно нигерийци и суданци. Около 2000 души са загинали по този опасен път към Европа само от началото на тази година. ", "date": "2017-06-20", "title": "Повече от 120 мигранти са загинали в Средиземно море "}
{"url": "https://news.bg/int-politics/atentatorat-ot-parizh-e-simpatizant-na-islyamska-darzhava.html", "text": "Симпатизант на групировката \"Ислямска държава\" е бил мъжът, който вчера вряза управлявания от него автомобил в микробус на жандармерията на \"Шанз Елизе\" в Париж и загина при атаката. Той е дал клетва за вярност на джихадистите. Това разкрива писмо до негов роднина, разкриват източници от разследването, цитирани от информационните агенции. Разследващи откриха скривалище с оръжия в дома на загиналия. Въпреки че името му е в списък с радикални ислямисти, той е имал разрешително за притежаването на оръжие. Полицията задържа бившата жена, бащата, брата и снахата на извършителя на атаката.Адам Д. шофира Рено \"Меган\" с бял цвят. Той блъсна автомобила в микробус на жандармерията на \"Шанз Елизе\" малко преди 16,00 часа вчера. Френското вътрешно министерство обяви, че нападението е умишлено и в автомобила е имало експлозиви. 31-годишният парижанин е бил в списък с имената на терористи.", "date": "2017-06-20", "title": "Атентаторът от Париж е симпатизант на \"Ислямска държава\""}
{"url": "https://news.bg/int-politics/politsiyata-predotvrati-teroristichna-ataka-v-bryuksel.html", "text": "Полицията в белгийската столица Брюксел е предотвратила терористична атака тази вечер, предадоха световните информационни агенции. По-късно официално е било потвърдено, че става въпрос за тероризъм. Нападателят е носел т.нар. \"шахидски пояс\" - колан с експлозиви. Противоречиви са съобщенията дали е бил задържан жив или е убит. В съобщението на полицията се казва, че той е \"обезвреден и ситуацията е под контрол\". Съобщава се за експлозия на Централната гара, но няма данни за пострадали. Все още няма информация за самоличността на атентатора. Очевидци са съобщили, че мъжът е крещял \"Бог е велик!\" (\"Аллах акбар\"), преди да детонира носеното от него взривно устройство. Районът на гарата е бил отцепен и намиращите се там хора - евакуирани. От Външно министерство съобщават, че към 23.00 часа българско време няма постъпила информация за пострадали български граждани. Също така се препоръчва на българите в Брюксел да избягват района на гарата, предаде БТА. През март 2016 година 32-ма души загинаха при атака в Брюксел, за която отговорност пое групировката \"Ислямска държава\". ", "date": "2017-06-20", "title": "Полицията предотврати терористична атака в Брюксел "}
{"url": "https://news.bg/health/nzok-obeshta-uvelichavane-byudzhetite-na-bolnitsite-s-6-mln-leva-mesechno.html", "text": "Здравната каса предлага методика, която да увеличи бюджетите на болниците.Това стана ясно след заседанието на Надзорния съвет на Касата, което продължи повече от 3 часа, предаде bTV.От началото на месец май болниците масово се оплакват, че бюджетите им са драстично намалени с 10-15%. Такъв сигнал имаше дори от \"Пирогов\".В крайна сметка надзорниците приеха методиха, която трябва да увеличи месечните бюджети на болниците с 6 млн. лева и така те да разполагат със 139 милиона всеки месец, като отпадне резервът от 3%, който болниците могат да използват само след решение на Надзорния съвет на НЗОК.Парите, с които лечебните заведения разполага, са в пряка зависимост с ремонтите, които могат да си позволят, консумативите, заплатите на персонала.Надзорниците приеха също така в болница вече да се постъпва и излиза чрез чекиране с лична карта.", "date": "2017-06-20", "title": "НЗОК обеща увеличаване бюджетите на болниците с 6 млн. лева месечно"}
{"url": "https://news.bg/int-politics/situatsiyata-v-ukrayna-obsadiha-tramp-i-poroshenko.html", "text": "Ситуацията в Източна Украйна бе сред обсъжданите теми на срещата между президентите на САЩ и Украйна Доналд Тръмп и Петро Порошенко, предадоха световните информационни агенции. Срещата се състоя в Белия дом. Тръмп определи Украйна като \"тема, с която всички сме ангажирани\". По време на нея Порошенко подчерта колко е важно, че украинският президент се среща с американския си колега преди това да направи руският държавен глава Владимир Путин. Путин и Тръмп трябва да се срещнат през юли на срещата на Г20 в Германия. Порошенко проведе срещи с вицепрезидента Майк Пенс и държавния секретар Рекс Тилърсън. Той коментира със задоволство контактите с тях и постигнатите резултати. Припомняме, по-рано стана ясно, че 38 физически и юридически лица са включени в списък със санкционирани хора и компании на Министерството на финансите на САЩ във връзка с конфликта в Украйна.Тръмп не пропусна и актуалния скандал с американския студент Ото Уормбиър, който беше държан 17 месеца в севернокорейски затвор. Младият мъж бе освободен, но в кома и по-рано стана ясно, че е починал. Тръмп определи смъртта му като \"позор\". ", "date": "2017-06-20", "title": "Ситуацията в Украйна обсъдиха Тръмп и Порошенко "}
{"url": "https://news.bg/politics/satrudnichestvoto-obsadiha-parvite-diplomati-na-balgariya-i-makedoniya.html", "text": "Двустранните отношения и перспективите за задълбочаване на сътрудничеството в различни области.Това обсъдиха по време на срещата си днес заместник министър-председателят по правосъдната реформа и министър на външните работи Екатерина Захариева и министърът на външните работи на Република Македония Никола Димитров.Двамата са коментирали конкретните стъпки пред двете дипломатически ведомства за финализирането на договора за добросъседство между двете съседни държави.Това съобщиха от пресцентъра на Министерството на външните работи. Димитров е в България в рамките на правителствена делегация, водена от премиера на Македония Зоран Заев.Припомняме, че Заев проведе срещи с президента Румен Радев и премиера Бойко Борисов.  Вицепремиерът Захариева изтъкна, че поклонението на двамата премиери и техните делегации пред паметника на цар Самуил в София е историческо, с което се отваря нова страница по реалното изпълнение на принципите на приятелството и добросъседството.Следваща стъпка в тази посока ще бъде участието на премиерите Борисов и Заев в общото отбелязване на Илинденско-Преображенското въстание. Захариева окачестви тези стъпки като европейски подход към общата история.Министър Димитров заяви, че правителството му е решено да върви с бързи крачки към извършването на нужните реформи и изтъкна като първи положителен знак за новия етап в отношенията кръщаването на улици в Скопие и в София съответно на името на покойните президенти на двете държави д-р Желю Желев и Борис Трайковски.Двамата се договориха да поддържат постоянен работен контакт, при който да споделим своя опит.", "date": "2017-06-20", "title": "Сътрудничеството обсъдиха първите дипломати на България и Македония "}
{"url": "https://news.bg/economics/biznesat-tarsi-45-hil-rabotnitsi.html", "text": "Работодателите се включват в призива за спешно предприемане на мерки за облекчаване достъпа на чуждестранни работници, съобщиха от АИКБ.Две организации - Асоциацията на индустриалния капитал (АИКБ) и Асоциацията на организациите на българските работодатели (АОБР) изпратиха писмо до министъра на труда и социалната политика Бисер Петков. То е за повишаване на възможностите за достъп на квалифицирана работна сила до българския пазар на трудаОт (АИКБ) очакват специални мерки да компенсират емиграцията и да променят, поне временно и отчасти, неблагоприятните тенденции в пазара ни на труда.От (АОБР) призовават за спешно предприемане на мерки за облекчаване достъпа на чуждестранни работници чрез сключване на спогодби за обмен на работна сила със заинтересовани страни като Молдова, Украйна и Армения или по друг подходящ начин.От 1991 г. България изнася квалифицирана работна сила по различни спогодби с Германия, Швейцария, Испания, Великобритания, Франция и Израел. Основните сектори са в областта на транспорта, строителството, машиностроенето, туризма и здравеопазването.Към днешна дата тенденциите са обърнати. От нетен износител на работна сила българският бизнес изпитва остър недостиг на квалифицирани работници. Само в изброените сектори недостигът е над 45 000 специалисти. \"Липсата на квалифицирани кадри се превърна в проблем номер едно за българския бизнес и главен, ограничаващ икономическия растеж фактор\", се изтъква в писмото.След задълбочено проучване на опита в различни европейски държави, българските работодатели твърдят, че България вече закъснява с преговорите и приемането на процедури за привличане на специалисти от трети страни.Например Молдова има подписани шест двустранни споразумения за трудова миграция с: Руската федерация (1993 г.), Украйна (1993 г.), Беларус (1994 г.), Азербайджан (2005 г.), Италия (2011 г.) и Израел (2012 г.).От 2009 г. България има подписан договор с Молдова за социално осигуряване, който само би улеснил подписването на двустранно споразумение за обмен на работна сила.Структурата на работниците, които имат желание да работят зад граница, са предимно:- млади хора - съставени от икономически активното население на Молдова като с най-висок дял на мигрантите (79%) са лицата на възраст от 18 до 44 години.- лица с квалификация - отличителен белег на миграцията от Молдова е, че значителна част от тези, които напускат страната, са сравнително добре образовани; 28% от всички мигранти - са завършили университети, 63% - средно образование или професионално/техническо образование.Броят на молдовски мигранти е около 600 000 като от тях около 109 000 са в сезонна заетост. По сключените спогодби например, 88 000 работят в Руската федерация, 7700 - в Италия и т.н.Армения също има подписани няколко споразумения за износ на работна сила:Основната дестинация за емиграция от Армения през последните години е Русия. Годишно между 50 000-60 000 арменци започват работа в чужбина, като по-голяма част от този поток (93-97%) се насочва към Русия, САЩ, Украйна и дори към Турция.С Украйна България също има сключена спогодба за социално осигуряване. В началото на 2017 г. при среща между служебния министър на труда Гълъб Донев и представители на национално представителните организации на работодателите беше посочено, че има предприети стъпки към подписване на спогодба с Украйна, но към днешна дата от страна на МТСП не е постъпвала друга информация.За сравнение, други страни членки от последните вълни на приемане в ЕС отдавна сключват спогодби за приемане на работна сила от други страни. Например през 2009 г. Словакия сключва споразумение за наемане на висококвалифицирани - лекари от Украйна. От 2010 г. Словения наема висококвалифицирани работници от Босна и Херцеговина на базата на сключено двустранно споразумение. Чехия има споразумения и сътрудничи успешно с Украйна и Словакия. Полша има споразумения с Украйна и Беларус.Към днешна дата единствено България изостава от тази тенденция за привличане на висококвалифицирани специалисти на основата на двустранни споразумения или чрез други инструменти като например т.н. зелена карта.Въпреки, че законодателството на ЕС по отношение висококвалифицираните работници от трети страни се разви през последните години въз основа на въвеждането на Директивата за синята карта, все още прекомерната бюрокрация и често завишените изисквания спират нейното пълноценно прилагане.Българските работодатели считат, че българското правителство в лицето на Министерство на труда и социалната политика следва да стартира преговори с посочените страни за привличане на висококвалифицирана работна сила в няколко насоки:Работодателите очакват от социалното министерство да помогнат на българската икономика да се издигне на по-конкурентоспособно ниво, целящо икономически растеж и конвергенция.", "date": "2017-06-20", "title": "Бизнесът търси 45 хил. работници"}
{"url": "https://news.bg/world/ruski-iztrebitel-preletyal-na-metar-i-polovina-ot-us-samolet-v-baltiysko-more.html", "text": "Въоръжен руски изтребител е прелетял опасно близо до разузнавателен самолет на ВВС на САЩ в Балтийско море в понеделник. Това заявиха двама американски представители пред Фокс нюз.Според медията руският изтребител е прелетял на метър и половина от американския самолет.Руският Су-27 е бил въоръжен с ракети под крилата си и заходил \"бързо\" към американския самолет RC-135, доближавайки се на по-малко от 2 метра от самолета на САЩ, поясниха източниците.Според друг представител руският самолет е летял \"провокативно\" и \"безотговорно\".От 2 юни е имало над 35 подобни инцидента между американски и руски самолети и кораби в района на Балтийско море, но случаят от вчера сутринта е особен, защото американските военни го разглежда като \"опасен\", поясни друг източник.Информацията идва на фона на предупреждението на военното министерство на Русия от вчера, че ще разглежда като потенциална мишена всеки американски самолет, прелитащ западно от река Ефрат в Сирия. Позицията на Москва е във връзка със сваления от САЩ самолет на сирийските правителствени сили.", "date": "2017-06-20", "title": "Руски изтребител прелетял на метър и половина от US самолет в Балтийско море"}
{"url": "https://news.bg/int-politics/palestina-skochi-na-izrael-za-novoto-selishte-na-zapadniya-bryag.html", "text": "Гневно реагираха представители на палестинското правителство след оповестеното строителство на първото ново еврейско селище на Западния бряг за последните 25 г., предаде ДПА. В изявление на говорител на лидера Махмуд Абас се казва, че тези действия ще навредят на усилията за мирно споразумение, като доказват, че израелският премиер Бенямин Нетаняху не иска уреждане на конфликта чрез дипломация. Също така САЩ бяха призовани да се намесят, след като показват желание да се ангажират с решаването на кризата. Нетаняху определи като \"чест\" възможността да изгради селище в окупираните територии.Разширяването на еврейските селища на Западния бряг - територия, която Израел окупира по време на конфликта през 1967 г., е един от основните спорни въпроси в израелско-палестинския конфликт. Около 600 000 евреи живеят на Западния бряг и в Източен Йерусалим., каза Нетаняху, използвайки библейското име на Западния бряг.В новото селище ще бъдат заселени жители от Амона на Западния бряг след събарянето му през февруари. Планът беше осъден в Израел и чужбина. ООН изрази разочарование си от решението.", "date": "2017-06-20", "title": "Палестина \"скочи\" на Израел за новото селище на Западния бряг"}
{"url": "https://news.bg/politics/radev-poiska-ot-zoran-zaev-opazvane-na-voynishkite-pametnitsi.html", "text": "За България и Република Македония е крайно време да обърнат нова страница в двустранните си отношения. Това заяви президентът Румен Радев, обръщайки се към министър-председателя на Македония Зоран Заев, който е на посещение у нас.По-рано през деня Зоран Заев се видя с премиера Бойко Борисов, като . Усложненията между двете държави са неестествени и не отговарят нито на историческите, нито на съвременните реалности, нито на бъдещите ни цели, смята Румен Радев.Обща, и на българския държавен глава, и на премиера Зоран Заев, е позицията, че гражданите и в България, и в Република Македония очакват от своите политици да провеждат политика на приятелство и добросъседство между двете най-близките държави на Балканите.По време на срещата президентът Радев потвърди подкрепата на страната ни за евроатлантическата и европейската перспектива на Република Македония. Той подчерта, че гаранция за тази подкрепа е сключването на двустранен договор за добросъседство, който да създаде ясен регламент \"за развитието на двустранните отношения по европейски модел\".Президентът Радев приветства направената от премиера Заев категорична заявка за нов подход на приятелство и добросъседство между България и Република Македония и подчерта очакванията на българската страна за конкретни стъпки в тази насока.Държавният глава призова за промяна на подхода на делегацията на Република Македония към страната ни в Съвета на Европа по отношение на процедурата по Рамковата конвенция за защита на националните малцинства, за подкрепа за възстановяването и опазването на българските войнишки паметници, които са част от родовата памет и в двете държави, и за активни действия на политиците, които да създават устойчив климат на доверие между България и Република Македония в публичното пространство.\"Нашата държава няма друга алтернатива, освен присъединяване към НАТО и Европейския съюз и на този етап няма по-важно от изграждането на отношения на добросъседство на Балканите\", подчерта Зоран Заев. Той добави, че България е най-големият приятел на Република Македония и очаква активна подкрепа от страната ни в процеса на европейска интеграция.България и Република Македония споделят обща история, както и общо бъдеще в ЕС и НАТО, подчертаха още Румен Радев и Зоран Заев. Премиерът на Република Македония потвърди и готовността си за съвместното отбелязване на значими събития и дати от общата ни история, като Илинденско-Преображенското въстание от 1903 г., делото на светите братя Кирил и Методий и други.Постигането на по-добра транспортна, енергийна и комуникационна свързаност между България и Република Македония, както и в региона на Югоизточна Европа, също беше сред акцентите на срещата. Българският президент и министър-председателят на Република Македония бяха единодушни, че двустранният стокообмен може да бъде значително увеличен, както и туристическият обмен. Отбелязана беше позитивната тенденция в двустранното сътрудничество в сферите на образованието и културата.", "date": "2017-06-20", "title": "Радев поиска от Зоран Заев опазване на войнишките паметници"}
{"url": "https://news.bg/regions/83-godishna-zhena-ot-burgas-v-neizvestnost.html", "text": "Възрастна жена от бургаския комплекс \"Лазур\" е в неизвестност от 15.06. Румянка Попова страда от деменция.Жената е висока около 160 см., слаба, с кафяви очи и рижа коса до раменете, носи очила с големи стъкла. Според близките последно е била облечена с оранжево-кафяво кожено яке и панталон.От МВР Бургас призовават всички, които имат някаква информация за местонахождението на Румянка, да се обадят на тел. 112 или да потърсят най-близкото РПУ.", "date": "2017-06-20", "title": "83-годишна жена от Бургас в неизвестност"}
{"url": "https://news.bg/int-politics/evrokomisar-korina-kretsu-obsadi-usvoyavaneto-na-sredstvata-ot-es-s-balgarski-ministri.html", "text": "Усвояването на средствата от ЕС в България, проектът за изграждането на магистрала Струма, финансиран с европейски средства и трансгранични проекти, включващи България.Тези теми бяха във фокуса на срещата на европейския комисар за регионална политика Корина Крецу с министъра на регионалното развитие и благоустройството Николай Нанков, министъра на туризма Николина Ангелкова и министъра на околната среда Нено Димов.Срещата на еврокомисаря с представители на българското правителство се проведе днес в Брюксел, съобщиха от представителството на ЕК в България.\"\", каза Корина Крецу преди началото на срещата. \"Комисар Крецу обсъди и проекта за изграждането на магистрала Струма, финансиран с европейски средства, тъй като е налице значителен недостиг на финансиране, както и участието на България в трансгранични проекти и Дунавската стратегия.", "date": "2017-06-20", "title": "Еврокомисар Корина Крецу обсъди усвояването на средствата от ЕС с български министри"}
{"url": "https://news.bg/crime/obrazuvaha-nakazatelno-proizvodstvo-sreshtu-sadiya-petya-krancheva.html", "text": "Съдийската колегия на Висшия съдебен съвет (ВСС) образува дисциплинарно производство за налагане на дисциплинарно наказание на Петя Георгиева Крънчева-Тропчева - съдия в Софийския градски съд. Това приеха съдебните кадровици с 8 гласа \"за\" и 1 глас \"против\".Чрез жребий е избран дисциплинарен състав от Мария Кузманова, Каролина Неделчева и Светла Петкова. За председател на състава, който е и докладчик, е определена Каролина Неделчева.Дисциплинарното дело е образувано  - административен ръководител - председател на Софийския градски съд.Повод за производството са неспазвани срокове по 5 наказателни производства и забавяне на 7 разглеждани от нея наказателни производства, и тяхното решаване в разумен срок. Пропуските са установени в Акт на Инспектората на ВСС за резултати от извършена проверка.Припомняме, съдия Крънчева бе един от тримата съдии, срещу които председателят на на дисциплинарно производство.Припомняме, тримата са изготвяли Исканията за подслушване, които не са били изготвени от съдиите, а от . Искани са разрешение и за дипломатически представителства, което е нарушение на Виенската конвенция за дипломатическите отношения и Виенската конвенция за консулските отношения.На същото заседание Съдийската колегия на Висшия съдебен съвет единодушно с 9 гласа \"за\" образува дисциплинарно производство за налагане на дисциплинарно наказание на Люба Михайлова Петрова - съдия в Районен съд - Раднево.Колегията избра чрез жребий дисциплинарен състав: Милка Итова, Калин Калпакчиев и Даниела Костова. За председател на състава, който е и докладчик е определен Калин Калпакчиев.Дисциплинарното дело е образувано по предложение на Христина Вълчанова - административен ръководител на Районен съд - Раднево във връзка с нарушения на служебните задължения по три дела по описа на съда за 2017 г., и извършване на действия, които накърняват престижа на съдебната власт (чл. 308, ал. 3 от Закона за съдебната власт).", "date": "2017-06-20", "title": "Образуваха наказателно производство срещу съдия Петя Крънчева"}
{"url": "https://news.bg/world/torite-oshte-tazi-sedmitsa-mogat-da-se-dogovoryat-s-yunionistkata-partiya.html", "text": "Малката северноирландска Демократична юнионистка партия (DUP) може да сключи споразумение с Консервативната партия на премиера Тереза Мей още тази седмица. Това заяви източник от юнионистката партия, цитиран от Ройтерс.Британските тори изгубиха парламентарното си мнозинство след предсрочните избори на 8 юни. DUP и консерваторите водят преговори за коалиция, тъй като партията на Мей се нуждае от подкрепата на 10 членове на северноирландската партия след загубеното мнозинство в 650-местната Камара на общините.Източник от партията от Северна Ирландия поясни, че е възможно още тази седмица да бъде сключено споразумение, да бъде постигнато принципно споразумение, но подробностите трябва да бъдат обсъдени.Представителят добави, че британското финансово министерство все още трябва да съгласува подробностите за разходите за провинцията.В същото време Скай нюз съобщава, че северноирландската партия призовава правителството да обърне по-голямо внимание на преговорите.", "date": "2017-06-20", "title": "Торите още тази седмица могат да се договорят с юнионистката партия"}
{"url": "https://news.bg/crime/sezirat-prokuraturata-za-poboy-nad-uchitel-ot-uchenik-v-sofiya.html", "text": "Столични полицаи изясняват фактите и обстоятелствата за побоя над учител в столично училище от 16-годишен ученик, съобщиха от МВР.Младежът е отведен в полицията, ще бъде разпитан в присъствието на родител и инспектор от Детска педагогическа стая.Сигналът за инцидент в столична професионална гимназия на бул. \"Сливница\" е получен в 12:30 часа. По първоначални данни възпитаник на училището нахлул в учителската стая и нападнал една от учителките. Веднага на място са изпратени полицейски екип и спешна помощ.Пострадалата е откарана в болнично заведение, където е прегледана и освободена. По случая е образувано досъдебно производство, материалите по които предстои да бъдат докладвани в прокуратурата.По информация на БНР ученикът е нападнал преподавателя със стол.Първоначалната информация бе за 17-годишен ученик.", "date": "2017-06-20", "title": "Сезират прокуратурата за побой над учител от ученик в София"}
{"url": "https://news.bg/crime/varnenska-prokuratura-iska-po-20-godini-za-ohranitelite-ubiytsi.html", "text": "Окръжната прокуратура във Варна внесе протест в Апелативния съд във Варна срещу размера на наложените наказания на тримата охранители в Гранд мол - Варна, които бяха признати за виновни от състав на Варненския окръжен съд за убийството на Нягол П., извършено по особено мъчителен за жертвата начин, с особена жестокост и по хулигански подбуди.Окръжната прокуратура във Варна намира определените от Варненския окръжен съд наказания за занижени по размер и несъответстващи на тежестта и обществената опасност на извършеното от тримата охранители убийство. С протеста си обвинението предлага Апелативният съд за измени присъдата на тримата подсъдими, като им наложи наказания 20 години лишаване от свобода.Както е известно, с присъдата на Варненския окръжен съд на подсъдимия Ангел Н. бе наложено наказание 18 години лишаване от свобода, на съучастника му Красимир Д. - 16 години лишаване от свобода, а на Цветан М. - 15 години лишаване от свобода при строг режим.Престъплението се наказва с лишаване от свобода от 15 до 20 години, доживотен затвор или доживотен затвор без замяна. В обвинителната си пледоария представителят на обвинението предложи на съда да определи на Ангел Н., Красимир Д. и Цветан М. наказание лишаване от свобода над минималния размер на предвиденото за това престъпление в посока към максималния размер лишаване от свобода за срок за срок 20 години при първоначално строг затворнически режим.В протеста си Окръжната прокуратура във Варна сочи, че единствените смекчаващи отговорността обстоятелства и за тримата подсъдими е тяхното чисто съдебно минало и младата им възраст. Ангел Н. е на 27 години, Красимир Д. - на 24 години, а варненецът Цветан М. - на 21 години. Начинът на извършване на убийството на безобидния болен варненец Нягол П., активността на искания и желан обществено опасен резултат, липсата на критично отношение към извършеното показват високата степен на обществена опасност. Определянето на наказания много под предвидения максимум от 20 години лишаване от свобода не би могло да постигне целите на член 36 от НК - да поправи и превъзпита осъдения към спазване на законите и добрите нрави, да въздейства предупредително върху него и да му отнеме възможността да върши други престъпления, както и да въздейства възпитателно и предупредително върху членовете на обществото.Заключенията на съдебнопсихиатричните и допълнителните експертизи по делото сочат високата степен на обществена опасност на подсъдимите, които не се поддават на превъзпитание, и това следва да се санкционира адекватно, за да се изпълнят целите на индивидуалната и генералната превенция на закона.", "date": "2017-06-20", "title": "Варненска прокуратура иска по 20 години за охранителите убийци"}
{"url": "https://news.bg/euronews/gabriel-obeshta-da-raboti-za-opazvane-na-dannite-na-evropeytsite-ot-chuzhdi-ochi.html", "text": "Комисии на Европейския парламент изслушаха българския евродепутат Мария Габриел за комисар по въпросите на цифровата икономика.Изслушването продължи около два часа и половина.Мария Габриел, която беше номинирана от председателя на Европейската комисия за комисар с ресор цифрова икономика и цифрово общество, беше изслушвана от няколко парламентарни комисии с цел оценяване на нейната способност да заема тази позиция.Парламентът ще гласува в пленарна зала през юли дали да одобри нейното встъпване в длъжност, или не.Изслушването беше водено от комисията по промишленост, изследвания и енергетика (ITRE) и култура и образование (CULT). Комисиите по вътрешен пазар и по правни въпроси и граждански свободи също са асоциирани към дискусията.Ключовата дума е приоритет. Моят е да направя така, че да има пълно прилагане на политиките и инициативите, които са приети до момента, каза Габриел във встъпителното си слово, което продължи около 15 минути.Нито един отрасъл не може да мине без цифровизация, изтъкна Габриел.Ще работя с всички еврокомисари, евродепутати и с всички заинтересовани страни за постигане на консенсус, който да е максимално приобщаващ, каза тя.Според нея цифровата икономика е значима трансформация, която предоставя огромни възможности пред хората.Предстои една революция, свързана със загуба на работни места, с адаптиране на бизнесите и дружествата, с това дали има равни възможности в обучението, при заплащането, както и да има по-голяма ефективност, добави Габриел.Евродепутатът каза, че програмата й включва успешно прилагане на приетите от 2015 г. инструменти в областта на цифровата икономика от средносрочен план, включително премахване на таксите за роуминг, въпроса за авторските права в ЕС и други.Българският политик заяви още, че ще наблегне и на киберсигурността и стандартите за киберсигурност. Ще работя за опазване на данните на европейците от чужди очи и да текат безпрепятствено в ЕС, достъпност до данни от неличен характер, поясни кандидатът.Габриел изтъкна, че ще придаде значимост на цифровата информация, ще работи за интересите на гражданите и бизнеса да се възползват от цифровото новаторство.Технологията трансформира нашия живот, но няма алтернатива на това да работим съвместно, за да се изправим пред цифровите предизвикателства. Технологиите променят работата ни, пътуването, обучението и тези промени преминават само през обединението ни, смята тя.Да се създава утрешният свят е най-вдъхновяващият проект, възнамерявам да допринеса със завършването на единния цифров пазар. При пълна прозрачност и в дух на диалог, подчерта Габриел.Тя се обяви за поставяне гражданите в центъра на всички разисквания за единния цифров пазар. Опитът ми ще ми помогне да подходя новаторски при намирането на решения, отбеляза кандидатът за еврокомисар.Мисията ми ще е насърчаване и улесняване на единния цифров пазар. Искам да върнем гражданите и техните права в основата на европейския цифров пазар, поясни тя.Встъпителното й изказване завърши с аплодисменти от страна на присъстващите в залата.След това тя отговори на повече от 20 въпроса. Йежи Бузек, единият от съпредседателите на изслушването, поясни, че разпитването на Габриел е преминало гладко.Утре комисиите ще вземат решение. ", "date": "2017-06-20", "title": "Габриел обеща да работи за опазване на данните на европейците от чужди очи"}
{"url": "https://news.bg/crime/varnenets-izdirvan-za-32-prestapleniya-v-ungariya-ostava-v-aresta.html", "text": "Искането на Окръжната прокуратура във Варна да бъде взета мярка за неотклонение \"Задържане под стража\" спрямо 42-годишния Николай Т. е уважено днес от състав на Варненския окръжен съд.Той е издирван с Европейска заповед за арест от Прокуратурата в Будапеща, издадена на 24 март 2017 г., за извършени 32 престъпления по Наказателния кодекс на Унгария.42-годишният Николай Т. е обявен за международно издирване за извършена измама в престъпна група и с комерсиална цел и с използване на информационна системата, както и за злоупотреба със заменител на платежни средства. Престъпленията в Унгария се наказват с лишаване от свобода за срок 7 години и 6 месеца. Те са наказуеми и по българското законодателство, а давността им не е изтекла.Издирваният с ЕЗА българин е задържан на 16 юни в 12 часа на ГКПП - летище Варна.Определението на Варненския окръжен съд подлежи на обжалване пред Апелативния съд във Варна.", "date": "2017-06-20", "title": "Варненец, издирван за 32 престъпления в Унгария, остава в ареста"}
{"url": "https://news.bg/crime/averat-na-deputata-ot-bsp-genov-bil-po-aktivniyat-ot-dvamata.html", "text": "Говорителят на главния прокурор Сотир Цацаров - Румяна Арнаудова, огласи подробности по случая с поискания имунитет на депутата от БСП Манол Генов, във връзка с разследване за купуване на глсове по време на предизборната кампания за последните избори, проведени през март.Арнаудова разказа, че били изготвени списъци, като за всеки глас се плащали по 25 лв. Генов имал и съучастник- бизнесменът Николай Христев. По думите на Арнаудова, именно Христев бил \"по-активният\".Срещу него били събрани доказателства и за друго провинение- че мотивирал главния архитект на Асеновград да допусне строителство в защитена територия. Арнаудова уточни, че за тази цел е било необходимо разрешение от министъра на културата. Такова, обаче, нямало.Манол Генов обещал на главния архитект на Асеновград да му ходатайства за повишение на заплатата, ако разреши строителството, въпреки че няма съгласие на министъра на културата. Арнаудова цитира думите на Генов, които били: \"за да не спираме инвестиционните намерения на хората\".", "date": "2017-06-20", "title": "Аверът на депутата от БСП Генов бил по-активният от двамата "}
{"url": "https://news.bg/politics/rumen-radev-i-teodora-tochkova-obsadiha-barzoto-pravosadie.html", "text": "Президентът Румен Радев се срещна с Главния инспектор в Инспектората към ВСС Теодора Точкова, съобщиха от Администрацията на президента. Това е част от поредицата срещи на държавния глава с представители на съдебната власт по теми, свързани със съдебната реформа.Припомняме, в началото на юни президентът се срещна с председателя на Върховния административен съд (ВАС) Георги Колев, с председателя на Върховния касационен съд (ВКС) Лозан Панов, с главния прокурор Сотир Цацаров.От президентството обобщиха, че са разговаряли за ефективно реализиране на правомощията на Инспектората за постигане на независимо и бързо правосъдие, както и мерки за повече предвидимост и непротиворечивост в съдебната практика.Сред акцентите на разговора бе необходимостта от преуреждане на конституционния статут на Инспектората към ВСС, уточниха от Инспектората. Целта е да се гарантират независимостта на институцията, нейната законосъобразна и ефективна дейност. Само така може да бъде постигнат устойчив и ефективен механизъм за вътрешен на съдебната система контрол, който безспорно е нужен за успешното приключване на съдебната реформа.При правни гаранции за институционалната независимост на Инспектората дейността му ще гарантира правилното функциониране на органите на съдебната власт. От ИВСС уверяват, че ще спомагат за ефективност в преодоляването на несъвместимите със статута на съдиите, прокурорите и следователите нарушения.От Инспектората на Висшия съдебен съвет уточниха, че срещата е била по покана на държавния глава.", "date": "2017-06-20", "title": "Румен Радев и Теодора Точкова обсъдиха бързото правосъдие"}
{"url": "https://news.bg/crime/boltove-se-razvivat-i-pri-driftove-obyasnyava-prokuraturata-za-kolata-na-panov.html", "text": "Възможно болтовете на колата на НСО, превозвала шефа на ВКС Лозан Панов, да са се развили сами, сочат експертни справки.Говорителят на главния прокурор - Румяна Арнаудова, обяви пред журналисти, че са били изготвени две експертни справки, извършени след оглед на автомобила от 3 трима експерти. Те са установили, че е възможно по време на движение по път с неравности и множество остри завои болтовете да се разхлабят и саморазвият до изпадане.Първата справка е изготвена от ръководителя на сервиза, който е официален представител на марката \"Мерцедес\" за България. Втората експертна справка е изготвена от двама опитни инженери.Припомняме, че по-рано днес , тъй като вече не е уверен в сигурността им.Експертите категорично са установили, че има нарушаване на целостта на джантата и гумата, липсват два болта и има още един разхлабен болт. Те са посочили и начините, по които е възможно да се получат тези наранявания по гумата и джантата на возилото. Единият вариант е това да стане при разхлабени и впоследствие развити болтове, както при нормално, така и при екстремно натоварване, например при т.нар. дрифт.Изследвано е какво е било поведението на шофьора и на автомобила минута по минута, уточни Арнаудова. Шофьорът е заявил, че е оставил автомобила за 15 минути без надзор в Берковица. Според Арнаудова не може да се приеме за достоверна версията за възможна човешка намеса в този отрязък от време в Берковица, тъй като шофьорът твърди, че още при пътуването от София е чул \"почукване\".\"Прокурорите са приели, че няма как да твърдим, че е налице външна намеса - човешка\", обобщи говорителят на главният прокурор.Установено е още, че колата не е била дефектна. На 29 март са сменени гумите. Лично шофьорът се е подписал, че е затегнал болтовете, защото са сменени зимни с летни гуми.Припомняме, вчера  с развитите болтове на колата на шефа на ВКС., който е от службата за охрана, при пътуване извън София на 1 юни. Първи за това съобщи лично Лозан Панов след срещата си с президента Румен Радев.", "date": "2017-06-20", "title": "Болтове се развиват и при дрифтове, обяснява прокуратурата за колата на Панов"}
{"url": "https://news.bg/euronews/evrointegratsiyata-edinstvenoto-lekarstvo-za-ranite-naneseni-ot-komunizma.html", "text": "Предлагаме втора част на интервюто с евродепутата от ГЕРБ/ЕНП Андрей Ковачев за News.bg Първата част - зКак трябва да реагират европейските институции във връзка с Унгария, Полша и Чехия, които отказват да приемат бежанци. Дали трябва да бъдат наложени някакви санкции или рестрикции?Солидарността не еднопосочна улица. Ние сме заедно в ЕС, всички народи от ЕС сме решили заедно и солидарно да изграждаме един свободен и демократичен свят и всички европейски ценности да бъдат зачитани. Какви са тези прословути европейски ценности? Те не са нищо друго освен точно това - свобода, равенство, демокрация, зачитане правата на всички, и правата на всички свършват там, където се нарушават правата на другите.Твоите права свършват там, където започнеш да нарушаваш правата на друг човек. Аз се учудвам, когато някои страни смятат, че не трябва да участват солидарно в разпределяне на бремето от миграцията към Европейския съюз. Тук не говорим за мерките за ограничаване на тази имиграция, ние трябва солидарно да ограничим тази миграция, опазване на външните граници, много по-добро сътрудничество със страните около нас, с Турция, със Северна Африка, реадмисионни споразумения, връщане на мигранти, икономически мигранти. Тук става въпрос само за тези, които могат да бъдат признати като бежанци с временен статут. Тази тежест трябва да бъде солидарно разпределена. Не може всички да остават в периферията или в страните, където са на първа линия, на фронтовата линия.Механизмът, който трябва да бъде предложен и да се изпълнява, би трябвало да е възоснова БВП на всяка страна, като се определя бройка, която съответната страна би трябвало солидарно да поеме. България не може да поема нещо, което нито нашият БВП е достатъчно висок, нито като външна граница имаме допълнителни ангажименти, така че ние сме си изпълнили всичко за защита на европейските граници. Очакваме нашите партньори от другите страни членки също да изпълняват своите солидарни ангажименти, а не да се опитват да си затварят границите. Никой не желае тези имигранти, това е самата истина, да, не са желани много. От една страна ние трябва да идентифицираме икономическите имигранти, те трябва да бъдат връщани. Трябва да засилим сътрудничеството по отношение на борбата с тероризма, обмяна на разузнавателна информация, скандално е, че нашите разузнавателни агенции не си обменят достатъчно разузнавателна информация по отношение на борбата с тероризма и солидарно разпределение на тежестта на тези, които получават временен бежански статут в Европейския съюз.Какво смятате по въпроса Македония да се присъедини към НАТО под името БЮРМ?Смятам, че това може да бъде междинен етап за отпушване на блокираната интеграция на Република Македония както към НАТО, така и към Европейския съюз. Знаете, че над 10 г. правителството на господин Груевски (Никола, бивш премиер на Македония - б.р.) не можа или не поиска да отпуши международната изолация на Македония по отношение на влизането в НАТО и в Европейския съюз. За мен това е междинен вариант, това не е окончателно решение, но просто да се даде глътка въздух, за да се отпишат и да се стабилизира ситуацията в самата Македония, а и около Македония. За мен това би бил добър вариант, ако под името БЮРМ страната влезе в НАТО.Надявам се, това са очакванията, че новото македонско правителство със Зоран Заев и с външен министър Никола Димитров ще успят да изчистят проблемите със своите съседи, особено с България. Затова оптимистично гледам към идващото следващата седмица посещение на Зоран Заев в България - първото му посещение, след като беше в Брюксел, първото посещение в друга страна. Имаме да завършваме договора за добросъседство. Договорът обаче едно, хартията си е едно като е написано на хартия, важно е да видим постъпките на новото македонско правителство.Не вярваме вече на думи, ние се наслушахме, аз съм се наслушал на много думи, но трябва да видим делата както по отношение на историята, по отношение на българите, които открито заявяват българския етнически произход и принадлежност в Република Македония, по изчистването на учебниците от фалшификации, манипулации, недискриминацията на хора, които се явяват като българи и разбира се общото честване на нашета обща история. Тези неща, тези рани от миналото, които са били налагани чрез диктатура или насилие след 44-та година, трябва да останат в миналото.Младите поколения не трябва да бъдат заразявани с тази проказа, която беше наложена от режима на Тито и югокомунистите срещу България, и срещу българите в географската област Македония. Повтарял съм го многократно, смятам, че европейската интеграция е единственото лекарство, инструмент за преодоляване на историческите рани, нанесени от комунизма и не само в Македония, а и в целия регион, особено в Сърбия, където руското влияние е изключително все още силно и където идват и проблемите в Македония. Видяхме тяхната шпионска дейност, която е развивана в Република Македония.Каква е рецептата за успешно председателство?Трябва да представим българските приоритети пред така нареченото трио - Естония и Австрия, които са пред нас и те трябва да отговарят на очакванията на европейските граждани, защото това председателство е важен момент. Два момента - какво се случва с бюджета на ЕС след 2020 г. За нас е важна кохезионната политика и политиката по сближаване да продължи.Това означава, че българските райони, които не са наваксали и ние не сме наваксали все още нашето изоставане да има достатъчно средства по оперативни програми, да продължат както инфраструктурни инвестиции, така и в околна среда, водни цикли, конкурентоспособността на европейската икономика. Разбира се, че общоевропейските програми за младежи като например Еразъм+ трябва да продължи и след 2020 г. Това е един от приоритетите. Другото е Западните Балкани. България трябва да представи в председателството си нов тласък на присъединяването на тези страни, защото ако гражданите на тези страни дълго време чакат и виждат, че няма светлина в тунела, то други играчи като Русия и Турция видяхме, че започват да се намесват и да се опитват да променят обществените нагласи и да казват \"за какво ви е ЕС, ние традиционно сме по-близки до вас\".Едните казват Отоманска империя, другите казват Съветски съюз или някакъв друг Евразийски съюз. Ако ЕС не е там, остава място за такива играчи. България трябва да помага на тези страни по пътя на гражданските общества, които са проевропейски, на политическия елит, който иска наистина не само на думи и на дела да върви по тази линия. И за Сърбия е валидно това, което казах за Македония, нашите Западни покрайнини, Цариброд, Босилеград, нашето българско малцинство трябва там да му се защитят правата, да има възможност на обучение на български език в училищата и да не бъде дискриминирано. По отношение на Брекзит искаме или не искаме по време на българското председателство ще се водят преговорите с Великобритания, така че ние ще участваме и в тази дейност. Преди малко, което казахме, българските граждани и всички европейски граждани ще бъде водещо. Много важно, ако Великобритания иска да участва в общия пазар, в общия европейски финансов пазар, стоков пазар, пазара на услугите, то тя трябва да плаща в общия европейски бюджет, както го прави Норвегия например. Това също трябва да бъде съвсем ясно.Какво смятате за дипломатическия казус между Катар и държавите от Персийския залив и дали има опасност от регионален конфликт?Недоверието в така нареченото, можем да го кажем \"семейство от Залива\" е от няколко години. Между Саудитска Арабия и Катар има сериозни искри още от проблема със заложниците от семейството на емира на Катар в Ирак, които бяха заловени и после имаше една дълга сага по тяхното освобождаване и разбира се след това списъкът, който извадиха от страна на Саудитска Арабия, че Катар подкрепя определени екстремистки формирования. Разбира се едно от тях е \"Мюсюлмански братя\". Египет също остро реагира на това. По същата логика със сигурност и Катар може да изкара списък с това Саудитска Арабия колко различни организации по цял свят, включително в Европа, включително и в Африка, чрез фондации ислямски се подкрепят.От наша гледна точка не можем да казваме кой е добрият и кой е лошият. Това е един раздор в семейството на управляващите крале и принцове в Залива. От едната страна е Турция и Катар, защото най-близки в момента, приятели на емира на Катар са турците. Господин Ердоган е в изключително приятелски отношения с емира. Той наистина има нужда от подкрепа. Единственият сухопътен пункт е със Саудитска Арабия, Саудитска Арабия го блокира. Явно ще трябва по море или по въздух да се доставят доставките, включително хранителните доставки, за да може Катар да бъдат осигурени. Интересно е как ще има Световно първенство по футбол в Катар, ако ситуацията не бъде разрешена в близко бъдеще. Но това е един етап от многобройните конфликти в арабския свят, многобройните, базирани на властови-религиозни и икономически борби между различни кланове в тези на семейна основа организирани общества.Въпросът е какво трябва да бъде нашето отношение на Европейския съюз и в частност на България по този конфликт. Ние със сигурност не искаме този дипломатически на този етап бих казал конфликт да стане един истински конфликт. Би трябвало да се работи с двете страни за преодоляване на блокадата или на кризата в момента. Многократно сме имали контакти с Катар, знаете, че катарските управляващи бяха в България. Очаква се тази година, поне засега не е отменено посещение на емира на Катар в края на годината в България. Очакват се и катарски инвестиции от известно време насам. Дали ще се случи или не, това не знам. Но разбира се не всичко е пари и инвестиции, а най-вече сигурността и това ние да гарантираме първо нашата сигурност на България, на ЕС срещу всеки опит било то на фондации, на образователни, религиозни и каквито и да е било, които се опитват да проповядват нетрадиционни за България и за ЕС начини на живот и поведение. Разбира се въобще да не говорим за тероризъм и неща, с които жестоко трябва да се борим и да не ги допускаме.", "date": "2017-06-20", "title": "Евроинтеграцията - единственото лекарство за раните, нанесени от комунизма"}
{"url": "https://news.bg/crime/arestuvaha-varnenets-za-32-prestapleniya-v-ungariya.html", "text": "Арестуваха варненец, издирван с Европейска заповед за арест (ЕЗА) за 32 престъпления в Унгария. Искането за неговото задържане бе на Окръжната прокуратура - Варна.42-годишният Николай Т. е издирван с Европейска заповед за арест от Прокуратурата в Будапеща, издадена на 24 март 2017 г.Той е обявен за международно издирване за извършена измама в престъпна група и с комерсиална цел и с използване на информационна системата, както и за злоупотреба със заменител на платежни средства.Престъпленията в Унгария се наказват с лишаване от свобода за срок 7 години и 6 месеца. Те са наказуеми и по българското законодателство, а давността им не е изтекла.Издирваният с ЕЗА българин Николай Т. е задържан на 16 юни 2017 г. в 12 часа на ГКПП - летище Варна. Определението на Варненския окръжен съд подлежи на обжалване пред Апелативния съд във Варна.", "date": "2017-06-20", "title": "Арестуваха варненец за 32 престъпления в Унгария"}
{"url": "https://news.bg/world/ek-obvinena-v-prestaplenie-sreshtu-belgiya-opitva-se-da-zabrani-traditsionnite-parzheni-kartofki.html", "text": "Европейската комисия е обвинявана в престъпление срещу гражданите на Белгия. Местни политици заявяват, че ЕС се опитва да забрани национално белгийско ястие - пържени картофи по белгийски ( пише \"Гардиън\".Дали с майонеза или без нищо, белгийските картофки се нареждат до шоколада, бирата и националния футболен отбор като основни елементи от душата на страната.Няма обществен площад, където да не се предлагат белгийските картофки.Европейската комисия предлага картофите първо да бъдат бланширани, за да не се образува веществото акриламид при обработката на храната при температура над 120 градуса.Белгия, която твърди, че е измислила пържените картофи, смята, че предложението на ЕК ще промени вкуса и ще унищожи \"богатата гастрономна традиция\" на страната.Препоръката на ЕК не включва пълна забрана, а само различна обработка на картофите.", "date": "2017-06-20", "title": "ЕК обвинена в престъпление срещу Белгия – опитва се да забрани традиционните пържени картофки"}
{"url": "https://news.bg/euronews/shvetsiya-otnovo-e-lider-po-inovatsii-v-es-pokazva-analiz-na-ek.html", "text": "Швеция отново е лидер по иновации в ЕС, според Европейския сравнителен анализ на иновациите за 2017 г. съобщиха от ЕК.През последната година резултатите в областта на иновациите в ЕС продължиха да бъдат добри, въпреки донякъде нееднаквия напредък, наблюдаван в Европа. Това е един от основните резултати от последния Европейски сравнителен анализ на иновациите, който днес бе публикуван от Европейската комисия.Като цяло резултатите в областта на иновациите са се подобрили в 15 страни, въпреки че сред тези държави членки съществуват големи разлики. Лидер по иновации остава Швеция. Литва, Малта, Нидерландия, Австрия и Обединеното кралство са най-бързо развиващите се държави членки в тази област. В глобален мащаб ЕС постепенно настига Канада и САЩ, но Южна Корея и Япония все още заемат първите места. Сред международните конкуренти Китай показва най-бърз напредък.Елжбета Бенковска, комисар по въпросите на вътрешния пазар, промишлеността, предприемачеството и малките и средни предприятия (МСП), заяви: \"Промишлеността на ЕС продължава да въвежда иновации, но ние все още изоставаме от редица световни лидери в областта на иновациите\".Тя припомни, че инициативата на Комисията \"За подкрепа на стартиращите и разрастващите се предприятия\" и \"Новата европейска програма за умения\" целят по-натататъшно подобряване на средата за развитие на иновациите\".Карлош Моедаш, комисар по въпросите на изследванията, науката и иновациите, заяви: \"Европейският сравнителен анализ на иновациите\" показва, че е възможно да се направи повече за подобряване на резултатите на научните изследвания и иновациите.Ето защо ние рязко засилваме подкрепата за авангардните иноватори чрез пилотния \"Европейски съвет по иновациите\" в рамките на \"Хоризонт 2020\" — рамковата програма за научни изследвания и иновации на ЕС\".", "date": "2017-06-20", "title": "Швеция отново е лидер по иновации в ЕС, показва анализ на ЕК"}
{"url": "https://news.bg/world/sasht-svaliha-iranski-bezpiloten-samolet-v-siriya.html", "text": "САЩ свалиха боен безпилотен самолет в Сирия, съобщиха източници пред The Hill.В неделя САЩ свалиха сирийски боен самолет. Това принуди Русия да прекрати сътрудничеството с Вашингтон в арабската страна. Москва дори заплаши да сваля самолети на коалицията.Безпилотният самолет, който е свален от американски изтребител F-15, е иранско производство. \"Оценката е, че е представлявал заплаха\", според СиЕнЕн.Американски представител заяви пред АФП, че водената от САЩ коалиция е свалила ирански безпилотник в Южна Сирия. Това е вторият инцидент за по-малко от две седмици.Представителят поясни, че F-15 е унищожил безпилотен самолет Shahed 129 около 12,30 часа местно време североизточно от Ат Танаф до йорданската граница., добави източникът.", "date": "2017-06-20", "title": "САЩ свалиха ирански безпилотен самолет в Сирия"}
{"url": "https://news.bg/bulgaria/mvr-otnovo-preduprezhdava-za-opasnostite-na-patya-prez-lyatoto.html", "text": "Главна причина за инцидентите по пътищата през летния сезон остават превишена скорост, която е довела до 798 тежки инцидента през юни-август 2016 г., употреба на алкохол и наркотици, преумора.Отнемането на предимство е довело до 736 тежки катастрофи, при които са загинали 35 души и са ранени 917.233 са жертвите по пътищата през летния сезон миналата година, близо 3000 ранени, според статистиката на Пътната полиция.Регистрирани са 2283 тежки пътни инциденти, в които са загинали общо 233 души, а 2975 са били ранени. 403 е броят на злополуките, при които е блъснат пешеходец, от тях жертвите са 21, пострадалите 408. Най-голяма смъртност има при челни удари - 44 души, при 192 произшествия. Най-много ранени - 435 - пък има при странични сблъсъци, които за миналото лято са били общо 299.Най-голям бил броят на тежките злополуки по пътя по вина на водачите - 2218 произшествия с 215 загинали и 2906 ранени.За превенция на пътните злополуки този сезон, ще има и засилен контрол в районите с много пешеходци и в участъците на неправилно или рисково пресичане.Пътна полиция с превантивни мерки по пътищата през лятото.Пътна полиция припомня, че и това лято ще предприеме серия от превантивни действия за повишаване пътната сигурност на туристите и за улесняване на трафика по основните пътни артерии към курортите и граничните пунктове.Периодът на акция \"Лято\" е от 19 юни до 15 септември 2017г.Планира се засилен контрол на движението, непрекъснато актуализиране на информацията за участъци със засилен трафик и др. Фокус на пътната полиция ще бъдат нарушенията, които пряко водят до тежки ПТП, както и към мотоциклетистите. Специално внимание ще бъде обърнато и на фирмите, отдаващи коли и мотори под наем, за да се предотврати шофирането без книжка.", "date": "2017-06-20", "title": "МВР отново предупреждава за опасностите на пътя през лятото"}
{"url": "https://news.bg/regions/globiha-gorski-izdal-netochen-prevozen-bilet-za-darvesina.html", "text": "Лесничеи глобиха служител, издал превозен билет за дървесина. Глобен е и шофьорът, возил повече дърва от описаното, съобщиха от Държавната агенция по горите.Нарушението е констатирано при проверка на товарен автомобил в района на Дупница. При проверка на документите, инспекторите установили несъответствие между вписаното в превозния билет количество и превозваната дървесина.След направени подробни измервания в присъствието на служителя, издал превозния билет, е установена разлика. Незаконната дървесина е задържана. На шофьора на камиона и служителя, издал превозния билет, са съставени актове.За последните десет дни служителите на Регионална дирекция по горите - Благоевград са извършили 162 проверки. Проверени са 67 обекта за съхранение и преработка на дървесина, 16 сечища и 72 превозни средства.", "date": "2017-06-20", "title": "Глобиха горски, издал неточен превозен билет за дървесина"}
{"url": "https://news.bg/crime/uslovna-prisada-za-dvama-nepalnoletni-bili-i-ograbili-mazh-v-parka.html", "text": "Условно са наказани двама непълнолетни, нападнали и ограбили човек. Това стана след споразумение със Софийската районна прокуратура, съобщиха от прокуратурата. На К.К. и К. Д. е наложено наказание \"лишаване от свобода\" за срок от шест месеца, като е определен изпитателен срок от две години. И двете лица не са били осъждани до момента.На 06 юни 2017 г. пострадалият М. Г. бил нападнат в столичния \"Западен парк\" от двама непълнолетни - К. К. и К. Д. Двете момчета започнали да нанасят удари с ръце по главата на пострадалия и да го ритат с крака. Двамата биячи издърпали със сила мобилния телефон на Г. и избягали.Първоначално досъдебното производство е образувано и водено срещу неизвестен извършител.Десет дни по-късно полицаите открили извършителите. За три дни К. К. и К. Д. са привлечени като обвиняеми лица за извършения от тях грабеж при условията на съучастие, като са задържани с постановление на наблюдаващия прокурор за срок до 72 часа.Двамата са направили пълни самопризнания. На 19 юни 2017 г. е постигнато споразумение между защитниците им и наблюдаващия прокурор при Софийска районна прокуратура.С разпореждане на наблюдаващия прокурор отнетият от двамата обвиняеми мобилен телефон е бил върнат на пострадалия Г.", "date": "2017-06-20", "title": "Условна присъда за двама непълнолетни, били и ограбили мъж в парка"}
{"url": "https://news.bg/society/hilyadi-potrebiteli-na-skayp-nyamat-vrazka.html", "text": "Хиляди потребители на скайп не могат да се свържат със своите колеги и приятели. Популярният видео чат има сериозни проблеми както в Обединеното Кралство, така и в Европа, ползвателите му не могат да получават съобщения, пише express.co.uk.Ползвателите успяват да влязат в приложението, дори показва, че са на линия, но изпратените от тях съобщения не достигат до адресатите.На самата страница на скайп се появява информация, че всички специалисти и програмисти на Скайп отдела усилено работят, за да решат проблема. Засега няма информация от Microsoft относно причините за лошата работа на Скайп.", "date": "2017-06-20", "title": "Хиляди потребители на скайп нямат връзка "}
{"url": "https://news.bg/crime/17-godishen-uchenik-napadna-uchitelka-v-stolichno-uchilishte.html", "text": "Ученик на 17-годишна възраст е нападнал учителка от столичната гимназия по туризъм, съобщи МВР за News.bg.Сигналът за инцидента е подаден на телефон 112 в 12.30 часа от училищната администрация. На място веднага били изпратени полицейски екипи.Ученикът вероятно бил изпаднал в нервна криза - той получил слаба срочна оценка от преподавателката си.17-годишният ученик влязъл в учителската стая и отишъл при преподавателката. Тогава ученикът започнал да удря със стол и да рита учителката.Учителката е била транспортирана до УМБАЛСМ \"Пирогов\", където е прегледана. Състоянието ѝ е добро. Тя има наранявания по единия си крак от ударите със стола.След залавянето на ученика, той също е откаран в здравно заведение - УМБАЛ \"Александровска\". Предсоти да се установи дали момчето има психически отклонения.Работата по случая продължава. Установяват се причините, подтикнали ученика към използването на агресия спрямо преподавателя.", "date": "2017-06-20", "title": "17-годишен ученик нападна учителка в столично училище"}
{"url": "https://news.bg/crime/postoyanen-arest-za-politsaite-otkradnali-tsigarite-na-kontrabandist.html", "text": "Апелативният съд в Пловдив окончателно реши двамата полицаи, които откраднаха цял микробус с контрабандни цигари, да останат в ареста за постоянно.Двамата полицаи поискали да бъдат освободени под гаранция, защото имали да изплащат кредити, с които закупили новите си жилища, но съдът не уважи исканията им.Припомняме, на 11 юни, неделя, двамата полицаи бяха задържани, докато нападали мъж, който внасял голямо количество контрабандни цигари. Те използвали сила и заплашване, използвали белезници и нанасяли удари на жертвата. Впоследствие вързали мъжа с т.нар. \"свинска опашка\". След това откраднали от него микробус, натоварен със 75 мастербокса или 37 500 кутии цигари без акцизен бандерол, както и мобилен телефон.Единият от задържаните полицаи - Петър Ангелов, е служител на \"Криминална полиция\", а другият - Стефан Модев - служител в \"Общинска полиция\".Открадната стока възлиза на 290 000 лева.Според съда има реална опасност двамата полицаи да се укрият или да извършат друго престъпление. Поради това те ще останат постоянно в ареста.", "date": "2017-06-20", "title": "Постоянен арест за полицаите, откраднали цигарите на контрабандист"}
{"url": "https://news.bg/crime/otkrivat-dva-novi-gkpp-mezhdu-balgariya-i-rumaniya.html", "text": "В най-скоро време ще бъдат открити два нови гранично пропускателни пункта на границата между България и Румъния. Това се договориха на двустранна среща министър Валентин Радев и румънския му колега Роберт Марин.Новите ГКПП-та са Крушари-Добромир и Кайнарджа-Липница. Двамата министри оцениха високо нивото на оперативното сътрудничество, партньорството по разследване в рамките на конкретни операции, както и усилията на съвместните екипи за опазване на границата.Министър Радев благодари на министър Марин за работата на румънските служители, владеещи български език, които участват в контролните мерки на територията на морските ни курорти през активния летен туристически сезон.Министрите размениха и актуална информация за миграционния натиск, като отчетоха намаляване на потока. Срещата се проведе в рамките на участието им в министерската конференция на Залцбурския форум и групата за приятели от западните Балкани.", "date": "2017-06-20", "title": "Откриват два нови ГКПП между България и Румъния"}
{"url": "https://news.bg/health/pet-novi-sluchaya-na-morbili-v-pazardzhik-1.html", "text": "Още пет деца са се заразили с морбили в Пазарджик, съобщи БНР. Така общият брой на заразените вече е 15.Засегнатите деца са до 3-годишна възраст. Те са от ромския квартал \"Изток\" в Пазарджик.В Пещера също има регистриран случай на морбили. От регионалния здравен център твърдят, че заразата е пренесена в района от Пловдив.Близките на заразените деца са под наблюдение.", "date": "2017-06-20", "title": "Пет нови случая на морбили в Пазарджик"}
{"url": "https://news.bg/world/moskva-ne-znae-za-plan-na-sasht-za-konstruktivni-otnosheniya.html", "text": "В Кремъл не знаят за подготвения от държавния секретар на САЩ Рекс Тилърсън план за развитие на конструктивни отношения с Русия. Това заяви говорителят на руския президент Дмитрий Песков, цитиран от ТАСС.Що се касае до плана на Тилърсън, публикуван от медии, но ние не знаем за него, така че е по-добре да се обърнете към Министерството на външните работи за коментар, поясни Песков.В същото време говорителят каза, че Русия не е подготвила искания към САЩ за нормализиране на отношенията в отговор на плана на Тилърсън.По-рано BuzzFeed съобщи, позовавайки се на източници от Държавния департамент, че САЩ разработва програма за излагане на основните направления за конструктивна работа с Русия.Според медията подготвеният от Тилърсън документ е засекретен и включва три основни положения.", "date": "2017-06-20", "title": "Москва не знае за план на САЩ за конструктивни отношения"}
{"url": "https://news.bg/world/diplomaticheski-spor-mezhdu-ekvador-i-peru-zaradi-stena-kato-na-tramp.html", "text": "Дипломатически спор между Еквадор и Перу след решение на Кито да построи ограда по границата със съседа си, въпреки че стената е дълга около два километра и е няколко метра висока, пише \"Гардиън\".Топ дипломатът на Перу в Организацията на американските държави Уго де Зела поиска спешна двустранна среща заради стената, предупреждавайки, че може да доведе до поток от хора към перуанския граничен град Агуас Вердес.Еквадорски представители поясниха, че съоръжението е бетонна дига като част от строителството на парк за 4,4 милиона долара. Това е част от благоустройствен план в евкадорски граничен град.Но Рикардо Флорес, управителят на перуанския район Тембес, подчерта: \"Това е като стената на Тръмп, която разделя две култури\".Стената е с дължина 2,2 километра и височина между 1,5 и 4 метра. Тя се простира от едната страна на най-натоварения пропускателен пункт по 1500-километровата граница на двете държави.Местни жители предупреждават, че стената ще попречи на местната търговия.Еквадор и Перу са последните две латиноамерикански държави, които влязоха във война. Конфликтът възникна през 1995 г., загинаха стотици. През октомври 1998 г. двете държави подписаха мирно споразумение след посредничеството на Аржентина, Бразилия, Чили и САЩ.", "date": "2017-06-20", "title": "Дипломатически спор между Еквадор и Перу заради стена като на Тръмп"}
{"url": "https://news.bg/regions/darzhavata-nyama-mehanizam-za-vrashtane-na-migrantite.html", "text": "Държавата не е достатъчно ефективна по отношение експулсирането на мигрантите. Това заяви пред News.bg Димитър Бонгалов, дирекция \"Национален превантивен механизъм и основни права и свободи на човека\". Експертът участва в медиен форум: \"Когато обществото срещна бежанците\". Инициативата е във връзка с 20-ти юни Световен ден на бежанците и се организира от Върховния комисариат на ООН за бежанците и Българския червен кръст.Бонгалов обясни, че \"Бусманци\" е такъв лагер, в който се настаняват мигранти за срок до 180 дни. Ако в този период, те не бъдат върнати, то следва да бъдат пуснати, тъй като няма правно основание за последващото им задържане. Именно този контингент, според Бонгалов, плаши българите и като цяло влиза в речника на политиците. Такива са гражданите на трети страни на Лъвов мост.\"Там проблематиката е такава - не че те са заплаха, а по-скоро ние сме неефективни в процесите, които трябва да регулираме като държава\", обясни Бонгалов. \"Огромни проблеми има в тяхното експулсиране, тъй като омбудсманът осъществява контрол и по тази дейност. Незначителен процент от миграцията бихме могли да върнем обратно\", коментира още той. Така след седмица 6-7 човека от Шри Ланка ще бъдат изведени и под контрола на омбудсмана. \"Не сме ефективни по проблемите с миграцията, а не с бежанците и оттам се получава трудността\", обобщи експертът.Бонгалов визира като основен проблем фактът, че не се прави разлика между бежанец и мигрант, включително и на ниво политическо говорене.\"Бавят ни процедурите по отношение на оценката, дали това е мигрант или действително бежанец. Нямаме достатъчен капацитет по отношение на експулсирането в дирекция \"Миграция\". Необходимо е да се справим с проблема миграция. Проблемът бежанци - не е проблем. Около 10% от тях са хора с висше образование - лекари, зъболекари, инженери. Огромна част от тях имат желание да се съберат със семействата си, които са основно в Германия\", изтъкна Бонгалов.Според него е изключително трудно на представителите на Държавна агенция за бежанците да направят въпросната регистрация в тези центрове. По думите му реинтеграцията на лицата, лишени от свобода, е по-голяма заплаха за националната сигурност от бежанците.По думите му една част от бежанците, регистрирани първо у нас, се връщат от страна на ЕС. Така ЕС се оказва толерантен към нас като граница - тоест не ни връща това, което ние сме регистрирали. По думите му върнатите били около 400 души.Относно проблема с децата бежанци у нас, Надежда Тодоровска, заместник-генерален директор на БЧК обясни, че се правят усилия да бъде попълнена нормативната база и да бъде изграден транзитен център за децата бежанци. Финансовите средства за този затворен тип детски лагер идват от Норвежкия финансов механизъм. Проблемът идва от това, че в общините има по един представител, който реално отговаря за 500 деца, които са без придружител. Линда Ауанис от Съвета на жените бежанки у нас заяви, че в момента най-голямата трудност е интеграцията. Тя заяви, че дори едно семейство да реши да остане у нас, усилията за неговата интеграция си струват.Така у нас БЧК, заедно с организация \"Каритас\" осъществява обучението на близо 400 деца. Надеждата е те да тръгнат наесен на училище заедно със своите връстници от България.", "date": "2017-06-20", "title": "Държавата няма механизъм за връщане на мигрантите"}
{"url": "https://news.bg/euronews/novo-prilozhenie-shte-pomogne-na-migrantite-v-es-da-vlyazat-na-trudoviya-pazar.html", "text": "По повод на Световния ден на бежанците Европейската комисия отвори \"Инструмент за профил на уменията на граждани на трети държави\", съобщиха от ЕК. Инструментът представлява офлайн и онлайн уеб редактор. Той ще даде възможност на гражданите на трети държави да представят своите умения, квалификации и опит по начин, добре разбираем от работодателите, доставчиците на услуги за образование и обучение и организациите, работещи с мигранти, в целия Европейски съюз.Според комисар Мариан Тейсен администрацията трябва да има ясна представа за уменията на мигрантите.\"Способностите на чуждите граждани в ЕС не трябва да бъдат пропилявани. Нашият \"инструмент за профил на уменията\" ще улесни чуждите граждани при търсенето им на работа. Той ще позволи също на националните администрации да придобиват ясна представа за уменията и квалификациите им, което ще помогне на тези администрации да се справят с предизвикателствата и да се възползват от възможностите, свързани с интеграцията на бежанците, лицата, търсещи убежище, и другите мигранти на пазара на труда. Това ще е от полза за всички\", заяви Комисарят по заетостта, социалните въпроси, уменията и трудовата мобилност Мариан Тейсен.Според Димитрис Аврамопулос, комисар по въпросите на миграцията, вътрешните работи и гражданството идващите мигранти имат опит, способности и умения, които могат да донесат реална полза за нашите икономики и общества.\"Успешната интеграция е от решаващо значение, ако искаме да превърнем миграцията във възможност за всички. Нашият \"профил на уменията\" ще съкрати времето, за което новопристигналите граждани на държави извън ЕС си намират работа, като подчертае индивидуалните им умения\".Инструментът за профил на уменията ще бъде първото средство за приемните центрове, службите за интеграцията, публичните служби по заетостта и другите организации, предлагащи услуги за граждани на трети страни.Той ще гарантира признаването на уменията и образованието им и освен това ще ги насочва към обучение, образование или заетост. Чрез нещо ще има общ преглед на профила на уменията на чуждите граждани. Той помага на организациите, работещи в областта на миграцията, да набележат специфичните нужди на отделните хора.", "date": "2017-06-20", "title": "Ново приложение ще помогне на мигрантите в ЕС да влязат на трудовия пазар"}
{"url": "https://news.bg/euronews/odobriha-programata-za-predsedatelstvoto-na-trioto-estoniya-balgariya-avstriya.html", "text": "Съветът по общи въпроси одобри с единодушие в Брюксел 18-месечната програма за председателството на Съвета на Европейския съюз на Триото Естония - България - Австрия.Припомняме, преговорите по програмата на трите страни, които ще председателстват Съвета на ЕС от 1 юли 2017 г. до 31 декември 2018 г., бяха финализирани на 31 май в София.Програмата на Триото предстои да бъде подписана от министър-председателите на трите държави на 23 юни 2017 г. в рамките на Европейския съвет.\"Благодаря за конструктивното сътрудничество на партньорите ни от Естония и Австрия, както и на Генералния секретариат на Съвета за подкрепата и приноса за програмата\", заяви министърът за Българското председателство на Съвета на ЕС 2018 г. Лиляна Павлова в изказването си пред Съвета по общи въпроси.Павлова обяви и основните приоритети: \"\", \"\", \"\", \"\", \"\".Павлова подчерта и конкретните приоритети на Българското председателство - сигурността и миграцията, бъдещето на кохезионната политика и бъдещото на дигиталния пазар. България ще се опита да постави и фокус върху Западните Балкани и европейската перспектива на гражданите от този район.Павлова допълни, че страната ни е готова да поеме председателството на Съвета на ЕС от Естония и да продължи да работи в близко сътрудничество с Триото.", "date": "2017-06-20", "title": "Одобриха програмата за председателството на Триото Естония-България-Австрия"}
{"url": "https://news.bg/world/zhan-mari-lyo-pen-marin-tryabva-da-podade-ostavka-kato-lider-na-natsionalniya-front.html", "text": "Основателят на партия \"Национален фронт\" и неин почетен председател Жан-Мари льо Пен смята, че Марин льо Пен трябва да си подаде оставката след неуспеха на президентските и парламентарни избори, информира телевизионният канал BFM-TV, цитиран от ТАСС.Жан-Мари льо Пен, който днес навършва 89 г., поясни, че \"Националният фронт\" е претърпял две големи поражения: на президентските избори и на вота за Национално събрание.В такъв случай в демократична страна е разумно да се подаде оставка, както направи лидерът на френските социалисти Жан-Кристоф Камбаделис, поясни той и подчерта, че дъщеря му Марин льо Пен трябва да си подаде оставката като лидер на \"Националния фронт\".Отношенията между семейство Льо Пен се влошиха, откакто Марин изхвърли баща си от партията през 2015 г. заради коментари за Холокоста.Марин льо Пен многократно подчерта, че баща й не е добре дошъл на срещите на партията.Евроскептичната партия спечели 8 места в 577-местния парламент.", "date": "2017-06-20", "title": "Жан-Мари льо Пен: Марин трябва да подаде оставка като лидер на „Националния фронт”"}
{"url": "https://news.bg/euronews/desetata-nay-gostopriemna-strana-sme-za-bezhantsi-v-es-prez-2016-g.html", "text": "България е десетата най-гостоприемна страна за бежанци в ЕС през 2016 г. Това става ясно от инфографика на Европейския парламент във връзка със Световния ден на бежанците. в ЕС и всяка страна членка от 2010 до 2016 г.Най-гостоприемни през изминалата година са били Германия, Италия, Франция, Гърция, Австрия, Великобритания, Унгария, Швеция и Холандия.Германия е на първо място - 745 155 искания за предоставяне на убежище. Далеч назад са Италия със 122 960 искания, 84 270 във Франция и 51 110 в Гърция.В България през миналата година е имало 19 420 искания за предоставяне на убежище. На дъното са Словакия (145 молби), Естония (175), Латвия, Литва, Словения, Португалия и Чехия.В последните години растящият брой хора, бягащи от война, преследване или бедност в собствената им страна, постави сериозни предизвикателства пред Европа. През 2016 г. над 360 000 души са пристигнали в ЕС през Средиземно море, като повече от 5 000 души са изчезнали или загинали в опитите си да намерят подслон на европейските брегове. Данните показват, че през 2016 г. броят на исканията за получаване на убежище в ЕС бележи известен спад спрямо върха от 2015 г., но въпреки това през последните години те са се увеличили многократно - от 259 400 през 2010 г. до 1 259 955 през 2016 г.В България този ръст е още по-голям - от 1 025 през 2010 г. до 20 365 през 2015 г и 19 420 през 2016 г. Общият брой на лицата, на които е даден статут на бежанец в България, също нараства - от 5 530 души през 2010 г. на 17 814 души през 2016 г.", "date": "2017-06-20", "title": "Десетата най-гостоприемна страна сме за бежанци в ЕС през 2016 г."}
{"url": "https://news.bg/crime/petar-nizamov-sadi-zhurnalisti.html", "text": "От Асоциацията на европейските журналисти-България обявиха, че следят с тревога делата, заведени срещу журналисти. Това става ден преди първото дело, заведено от Петър Низамов - Перата срещу бургаски медии.Припомняме, Петър Низамов стана известен при акцията, в която граждани \"арестуваха\" със свински опашки по границата мигранти, незаконно влезли в страната ни. Той е завел дела срещу журналисти, в чиито материали не е назован, но се разпознава в инициалите П.Н.В обръщението си от Асоциацията на европейските журналисти-България изразяват опасения за делата срещу бургаски медии, заведени от Петър Низамов, който настоява за финансови компенсации за публикации от 2012 година. Според него, тези публикации му приписват престъпление и го позорят.Първото от поне четири подобни дела е срещу сайта Бургаснюз и ще се гледа на 21 юни сряда от Бургаския районен съд.Исковата молба на Низамов е по повод публикация със заглавие: \"Биячите от \"Джубокс\" остават зад решетките\". Тя е от 13 март 2012 година. Въпреки че в статията не се споменават имена, Низамов явно се разпознава в посочените инициали на един от тримата задържани - П. Н.Исковите молби против останалите медии са за публикации по същия повод. Според редакциите източникът на информация са прессъобщения на Бургаския окръжен съд и на Пресцентъра на Министерството на вътрешните работи.При липсата на регулация по отношение на печатните и интернет медиите, в подобни случаи съдилищата нееднократно са прилагали по аналогия Закона за радио и телевизия. Чл. 17 (4) от този закон освобождава доставчиците на медийни услуги от отговорност за разгласени сведения, когато те са получени по официален ред, се казва в обръщението на Асоциацията на европейските журналисти.Ако не бъде приет този казус за по делата на Низамов, ще се създаде много опасен за свободата на словото прецедент. Журналистите не бива да плащат цената за това, че разгласяват сведения, подадени им от държавните институции, категорични са от Асоциацията.В исковата си молба Низамов засяга съществен проблем. Според него е неправомерно излагането на факти относно наличието на полицейска регистрация, която е предназначена единствено за вътрешноведомствено ползване в МВР и няма правна стойност.От асоциацията припомнят, че информация за \"криминално проявено\" лице се подава ежедневно към медиите от Пресцентъра на МВР.\"Словосъчетанието \"регистриран за убийство/ изнасилване/ тежка телесна повреда/ кражба и т.н.\" говори единствено за провала на правораздаването в България. Нормално е извършителите на тежки криминални престъпения да бъдат съдени по предвидения в закона ред. Връх на цинизма би било, ако се допусне медии и журналисти да носят отговорност заради неспособността на съдебната система да осигури справедливи наказания за престъпниците и спокойствие за обществото\", се казва в писмото от Асоциацията на европейските журналисти.", "date": "2017-06-20", "title": "Петър Низамов съди журналисти"}
{"url": "https://news.bg/politics/s-shest-imena-bsp-iska-istinsko-sastezanie-za-vss.html", "text": "БСП предлага своите шест за ВСС. Четирима съдии и двама прокурори излъчват червените. На брифинг на \"Позитано\" 20 лидерът Корнелия Нинова обяви, че са издигнати почтени хора. Номинираните не били страна в споровете в съдебната система.Нинова иска истинско състезание. Не сме влизали в договорки с останалите партии за тези имена, обяви соцлидерът. Кандидатите на червените са съдиите Марина Дойчинова, Даниела Марчева, Дияна Хитова, Драгомир Кояджиков, както и прокурорите Маринела Тотева, Светлана Бошнакова.Искаме да върнем нормалността в държавата, лаконична бе Нинова, попитана за скандала Цацаров-Панов. Не трябвало политиците да вземат страна. Органът, който трябвало да уреди проблемите в Темида е ВСС.Корнелия Нинова е разговаряла с Манол Генов. Той се отказва сам от имунитета си. Заставаме зад колегата си, подчерта соцлидерът. Още утре той щял да си даде депутатската защита.Разчитаме на обективно разследване, коментира червеният лидер. Тя се надява скоро да се изчисти името на Манол Генов.Припомняме, днес главният прокурор Сотир Цацаров внесе в Народното събрание искане за снемане имунитета на Манол Генов.Искането за Манол Генов се основава на доказателства от разследване на Окръжна прокуратура - Пловдив, изпратено по компетентност на Софийска градска прокуратура, за купуване на гласове.", "date": "2017-06-20", "title": "С шест имена БСП иска истинско състезание за ВСС"}
{"url": "https://news.bg/crime/24-godishen-poboynik-na-sad-v-shumen.html", "text": "Николай Н. е обвинен за побой над двама души през 2016 г. Причините за нападението - ксенофобия и хулиганство.Районната прокуратура е предала обвинение на съда, като предстои насрочване на датата за начало на делото.Случаите за които ще бъде съден Николай са от началото на януари 2016 г., когато в случаен магазин Николай ударил многократно Ст. Д., счупвайки му носа. Раненият паднал върху стъклена витрина, а Николай го изхвърлил извън сградата с удари. В края на същия месец двамата отново се засекли в града. Николай съборил жертвата си на земята с удар в главата, а двамата придружители на нападателя яростно ритали падналия мъж. След като се свестил, пострадалият потърсил помощ на телефон 112, но хулиганите си били тръгнали.През лятото на същата година подсъдимият нападнал разхождащ се мъж, който му предложил листовка за конгрес на \"Свидетели на Йехова\" - ритнал го в главата, а мъжът паднал неподвижен, облян в кръв. Николай успял да избяга преди да дойдат, притеклите се на помощ , полицаи.Делото по побоя предстои да бъде насрочено в Шуменския районен съд.", "date": "2017-06-20", "title": "24-годишен побойник на съд в Шумен"}
{"url": "https://news.bg/euronews/evrodeputat-ot-zelenite-prizova-migrantite-da-badat-izprateni-v-iztochna-evropa.html", "text": "Германският евродепутат Ска Келер, съпредседател на Зелените в Европейския парламент, предложи големи групи от бежанци и мигранти да бъдат принудително настанени в Източна Европа, включително цели села от Сирия.Келер изрази позицията си в интервю за вестник Neue Osnabrücker Zeitung.Според нея източноевропейците трябва да бъдат принудени да приемат цели общности от бежанци и мигранти. Тя дори предложи изпращане на цели сирийски села в Латвия.По думите й мигрантите се насочват към държави, в които вече има техни сънародници. Тя смята, че ако сирийците не искат да се установят индивидуално в Латвия, те тогава трябва да бъдат разселени на големи групи. Това, според Келер, ще помогне за интегрирането им.Тя също подчерта, че нежеланието на Унгария, Полша, Чехия и Словакия да приемат бежанци е в нарушение на \"законите на ЕС\". Келер призова за\"обща европейска система за даване на убежище\".", "date": "2017-06-20", "title": "Евродепутат от Зелените призова мигрантите да бъдат изпратени в Източна Европа"}
{"url": "https://news.bg/regions/namalyavame-emisiite-na-parnikovi-es-gazove-do-0-prez-2030.html", "text": "Министърът на околната среда и водите Нено Димов участва в редовното заседание на Съвета по околна среда в Люксембург. Съветът обсъди две законодателни предложения по приноса на секторите извън Европейската схема за търговия с емисии - част от общите усилия за намаляване на емисиите на ЕС с най-малко 40% до 2030 г.Проекторегламентите включват задължителните за държавите членки цели за годишните емисии на парникови газове за транспорта, сградния фонд, селското и горско стопанство, отпадъците и земеползването в периода 2021-2030 г. Определената за България цел е най-ниската - 0%.Министрите обсъдиха оттеглянето на САЩ от Споразумението от Париж, България изрази съжаление и заяви, че изпълнението на Споразумението следва да продължи. Страната ни потвърди ангажираността си и подчерта, че е необходим напредък в преговорите по разработването на технически правила за прилагане на разпоредбите на Споразумението от Париж. Основа на бъдещия процес следва да е взаимното доверие и насърчаването на ефективно изпълнение на ангажиментите, произтичащи от Споразумението.На заседанието беше обсъден и проект на Заключения на Съвета относно \"План за действие за природата, хората и икономиката\", който цели да подобри прилагането на екологичното законодателство на ЕС с по-широко участие на националните, регионалните и местните органи, както и на заинтересованите страни и гражданите. България подкрепи проекта.", "date": "2017-06-20", "title": "Намаляваме емисиите на парникови ЕС газове до 0% през 2030"}
{"url": "https://news.bg/world/evropeyski-sad-zakleymi-ruski-zakon-sreshtu-gey-propagandata.html", "text": "Законът срещу \"гей пропагандата\" на Русия е дискриминиращ и поощрява хомофобия.Това постанови Европейският съд по правата на човека, цитиран от БиБиСи.Съдиите в Страсбург отбелязаха, че Русия е дискриминирала трима активисти в защита правата на гейовете, които се противопоставят на закона.Законът е приет през 2013 г. и забранява насърчаване на хомосексуални отношения сред хората на под 18-годишна възраст.Съдът допълва, че законът \"подсилва опетняването и предразсъдъците, и насърчава хомофобия\".Групи в защита на гейовете осъждат закона.", "date": "2017-06-20", "title": "Европейски съд заклейми руски закон срещу \"гей пропагандата\""}
{"url": "https://news.bg/world/teheran-privika-shveytsarskiya-sharzhe-d-afer-sled-pozitsiya-na-sasht-che-iskat-smyana-na-rezhima.html", "text": "Иранското външно министерство привика швейцарския шарже д'афер, който се грижи за американските интереси, за да протестира срещу коментари на държавния секретар на САЩ Рекс Тилърсън, съобщава АФП.Тилърсън подкрепи \"мирен преход\" в Ислямската република. Администрацията на президента Доналд Тръмп зае по-твърда позиция спрямо Иран от поемането на властта през януари, но показанията на Тилърсън пред конгресна комисия миналата седмица изглежда са първото изразяване на подкрепа за промяна на правителството.\"\", каза говорителят на ведомството Бахрам Гасеми пред иранска медия.Иран също изпрати протестно писмо до генералния секретар на ООН Антониу Гутериш, отбелязва местната агенция ISNA.В сряда Тилърсън заяви пред Комисията за външни отношения към Камарата на представителите, че Иран се стреми към \"хегемония\" в Близкия изток за сметка на американския съюзник в лицето на Саудитска Арабия.\"\", изтъкна Тилърсън, без да пояснява за какви групи става въпрос.Държавният секретар допусна възможността Вашингтон да наложи санкции на цялата Революционна гвардия на Иран.САЩ нямат дипломатически отношения с Техеран от Ислямската революция през 1979 г. и за американските интереси се грижи Швейцария.", "date": "2017-06-20", "title": "Техеран привика швейцарския шарже д’афер след позиция на САЩ, че искат смяна на режима "}
{"url": "https://news.bg/regions/dupnitsa-si-ima-novi-talismani-triznatsi.html", "text": "Тризнаци зарадваха Дупница за първи път от 60 години.Двете момичета и едното момченце са кръстени Айс, Мей и Фюриън Капитански. Те са родени в Лондон, но са граждани на Дупница - вече имат връчени актове за раждане, съобщи БНР.Тризнаците са родени на 11 ноември миналата година - денят на \"Свети Мина\". Те ще бъдат кръстени на 2 юли в храма \"Свети Мина\" в Кюстендил.Общинската управа в Дупница обяви децата за талисмани на града. Техен баща е бившият треньор в \"Марек\" Иван Капитански.", "date": "2017-06-20", "title": "Дупница си има нови талисмани - тризнаци"}
{"url": "https://news.bg/world/voenniyat-ministar-na-frantsiya-silvi-gular-podade-ostavka.html", "text": "Военният министър на Франция Силви Гулар подаде оставка, съобщава АФП.Тя обяви, че не иска да бъде включвана в предстоящите рокади в кабинета заради течащото разследване срещу нея за злоупотреби в Европейския парламент.Гулар е член на центристката партия Modem, която е съюзник на \"Република, напред!\" на президента Еманюел Макрон. Но в момента е разследвана за начините, по които тя е наемала парламентарни сътрудници в Европейския парламент.\"\", аргументира се тя в съобщение.Припомняме, партията на Макрон спечели мнозинство на втория тур на парламентарните избори в неделя. Партията спечели 350 места в 577-местната долна камара.", "date": "2017-06-20", "title": "Военният министър на Франция Силви Гулар подаде оставка"}
{"url": "https://news.bg/regions/detsa-protestirat-sreshtu-voynata-po-patishtata.html", "text": "Деца от 4 села в община Велико Търново протестират срещу войната по пътищата, съобщи БНР. Детският протест се провежда при откриването на Лятната полицейска академия в общината.Предвижда се пътната безопасност и състоянието на пътната мрежа да бъде основна тема в академията, където през ваканцията ще се провеждат занимания предимно с деца и младежи. Ще има и занимания, целящи избягването на различни видове престъпления и ограничаване на агресията между подрастващите. Предвидени са и много спортни инициативи.Лятната полицейска академия за деца и младежи се провежда за седма поредна година в общината. Очаква се за откриването ѝ днес да се съберат над 400 подрастващи от 20 Центъра за работа с деца и младежи в региона.", "date": "2017-06-20", "title": "Деца протестират срещу войната по пътищата"}
{"url": "https://news.bg/world/ekstremisti-ubiha-8-ohraniteli-v-amerikanska-baza-v-afganistan.html", "text": "Екстремисти убиха 8 афганистански охранители в най-голямата американска база в Афганистан, обявиха властите, цитирани от световни агенции.На фона на атаката САЩ изглежда ще увеличат военното си присъствие в страната.Охранителите са били убити в засада до базата \"Баграм\" северно от Кабул, докато са пътували в конвой към жилищата си късно в понеделник, обяви управителят на района Абдул Кудуси.\"Всички те са местни жители, работещи като охранители в \"Баграм\", добави той, пояснявайки, че двама охранители са ранени.Никой не е поел отговорност за атаката, но през последно време талибаните засилиха нападенията.Вашингтон скоро се очаква да обяви, че ще увеличи военното присъствие в Афганистан. В момента САЩ имат около 8 400 войници и други 5000 от държави членки на НАТО.\"Баграм\" се намира на около 50 километра северно от Кабул.", "date": "2017-06-20", "title": "Екстремисти убиха 8 охранители в американска база в Афганистан"}
{"url": "https://news.bg/crime/tsatsarov-iska-imuniteta-na-dvama-deputati.html", "text": "Главният прокурор Сотир Цацаров внесе в Народното събрание искане за снемане имунитета на народните представители Манол Генов и Димитър Гамишев.Искането за Манол Генов се основава на доказателства от разследване на Окръжна прокуратура - Пловдив, изпратено по компетентност на Софийска градска прокуратура, за купуване на гласове.Законова пречка за наказателното преследване на Манол Генов е обстоятелството, че към настоящия момент същият е народен представител в 44-то Народно събрание и в това си качество се ползва с имунитет.След предложение от страна на наблюдаващите прокурори от СГП - СЗ \"Антикорупция\" главният прокурор е сезирал Народното събрание, тъй като съгласно чл. 70 ал. 1 от Конституцията в тези случаи Парламентът е органът, който може да даде разрешение за възбуждане и провеждане на наказателно преследване народния представител Манол Генов.Снемането на имунитета на народния представител Димитър Гамишев е във връзка с наказателно производство, образувано по внесен на 22 юни 2016 г. от Окръжна прокуратура Благоевград обвинителен акт срещу него в Окръжен съд - Благоевград. Блъснал и убил човек по непредпазливост с превишена скорост. Главният прокурор е поискал даване на разрешение за продължаване на наказателното производство срещу народния представител Димитър Гамишев.По отношение на Манол Генов, от събраните в хода на досъдебното производство доказателства се установява, че в периода 1 март - 30 март в Асеновград, при условията на продължавано престъпление с пет деяния, в съучастие като съизвършител с Николай Христев е организирал предлагането и даването на имотна облага - паричната сума от 25 лв. за глас на живущи в Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26 март.Събрани са доказателства и за това, че през месец март в Асеновград, обл. Пловдив, в съучастие с извършителя Константин Атанасов - главен архитект на Община Асеновград, като подбудител, умишлено го склонил да извърши престъпление, а именно да допусне осъществяването на противозаконна дейност - строителство, без изискуемото съгласуване на проектната документация за строителство, в поземлен имот в Асеновград, попадащ в защитена територия за опазване на културно наследство - охранителна зона на групов паметник на културата \"Метошка махала\".Димитър Гамишев е предаден на съд за това, че на 27 ноември 2014 г. в с. Копривлен, Благоевградска област, ул. \"Атанас Тешовски\", като правоспособен водач на МПС, при управление на собственото си моторно превозно средство - лек автомобил марка и модел \"Хюндай Санта Фе\", в населено място, със скорост от около 68 км/час в участъка на пътя на излизане от с. Копривлен в посока към с. Парил, е нарушил правилата за движение по пътищата, регламентирани в Закона за движение по пътищата /ЗДвП/.\"При избиране на скоростта на движение на водача на пътно превозно средство от категория \"В\" в населено място е забранено да превишава стойността на скоростта от 50 км/час\", в следствие на което по непредпазливост е блъснал пресичащия пътното платно от ляво на дясно по посока на движението му пешеходец И. Г. Ж. от с. Копривлен, като причинил смъртта му.Образувано е НОХД № 342/16 г. по описа на Окръжен съд - Благоевград.В осмото съдебно заседание, проведено на 15 май, защитникът на подсъдимия Гамишев представил удостоверение № 254-НС/09.05.2017 г. издадено от ЦИК въз основа на решение № 4743-НС/05.05.2017 г., от което е видно, че Димитър Гамишев е избран за народен представител в изборите за народни представители, проведени на 26 март.С определение от 15 май ОС - Благоевград е прекратил наказателното производство и го е изпратил на Софийски градски съд, тъй като се касае за престъпление от общ характер, извършено от лице с имунитет.В Софийски градски съд е образувано НОХД № 2270/2017 г. и с разпореждане на съда, от 30 май наказателното производство е спряно, тъй като Гамишев е придобил имунитет.", "date": "2017-06-20", "title": "Цацаров иска имунитета на двама депутати"}
{"url": "https://news.bg/regions/stolichnata-politsiya-izdirva-66-godishna-zhena.html", "text": "Столичното Шесто РУ издирва Таня Тодорова Никлева от София на 66 години.Тя е в неизвестност от 19 юни, когато към 7.00 часа е излязла от дома си в ж.к. \"Овча купел 2\".Жената е висока около 156-160 см, слаба с къса, побеляла коса и сини очи. Придвижва се с помощта на бастун. Била е облечена с черен панталон, червено сако и обута с тъмнокафяви мокасини.МВР се обръща към гражданите, които разполагат с информация за издирваната жена, да сигнализират на тел.: 112, 02/9821760, 9821755 или в най-близкото поделение на МВР.", "date": "2017-06-20", "title": "Столичната полиция издирва 66-годишна жена"}
{"url": "https://news.bg/world/65-ot-evropeytsite-iskat-tvarda-pozitsiya-spryamo-velikobritaniya.html", "text": "2/3 от европейците вярват, че ЕС трябва да заеме твърда позиция спрямо Великобритания за Брекзит. Това показва социологическо проучване на Chatham House-Kantar, цитирано от \"Гардиън\".65% от анкетираните в Белгия, Германия, Гърция, Испания, Франция, Италия, Австрия, Унгария и Полша заявяват, че ЕС, докато се опитва да поддържа добри отношения с Великобритания, не трябва да прави компромис по отношение на ценностите си.Проучването показва, че 18 на сто от анкетираните в деветте държави в сравнение с 49% във Великобритания вярват, че Европейската комисия трябва да държи Обединеното кралство възможно най-близо до ЕС за сметка на принципите на съюза по време на преговорите, започнали в понеделник.57% от респондентите заявяват още, че ЕС ще бъде отслабен от Брекзит, докато 46 на сто усещат, че излизането на Великобритания от съюза ще бъде лошо за общността. 70% от британците пък смятат, че ЕС ще пострада от напускането на Великобритания.58% от анкетираните вярват, че друга държава може да напусне ЕС в рамките на 10 г. Запитани кои са най-големите постижения на ЕС, 17% посочват свободното движение и работа в Европа и създаването на шенгенското пространство, следвани от европейския мир и еврото (13%) и единния пазар (8 на сто). 29% от британците обаче са на мнение, че ЕС няма голям принос в сравнение с 14% средно в останалите 9 държави.Във Великобритания гражданите са разделени по темата за миграцията - 35% са съгласни, че имиграцията е добро нещо за страната, докато 34% не са. В Испания 38 на сто от респондентите заявяват, че имиграцията е в полза за страната им в сравнение със 7% в Гърция и Унгария, където респективно 68% и 74% не са съгласни.Повече от половината от респондентите (53%) в десетте държави чувстват, че \"европейският начин на живот и този на мюсюлманите е несъвместим\". Това отношение е най-преобладаващо в Полша, където 2/3 са съгласни, Гърция (64%) и Австрия и Унгария (по 62%).Почти 2/3 от анкетираните в Австрия, Унгария и Белгия искат спиране на имиграцията от мюсюлмански държави. Франция, Белгия и Австрия като цяло подкрепят забрана за носене на ислямски одежди. Проучването разкрива още, че има силна опозиция за присъединяването на Турция към ЕС. 61% са против Турция да стане член на ЕС. Най-категорично е мнението в Австрия (82 на сто), Германия, Франция и Белгия (по 73%).В проучването са участвали повече от 1000 души във всяка от десетте държави, включително Великобритания. Сондажът е проведен по-рано тази година преди изборите в Холандия и Франция.Изследване от миналата седмица на Pew разкрива значително увеличение на подкрепата за ЕС от вота за Брекзит. 63 на сто от респондентите в 10-те държави имат позитивно виждане за блока.", "date": "2017-06-20", "title": "65% от европейците искат твърда позиция спрямо Великобритания"}
{"url": "https://news.bg/society/balgarite-mezhdu-26-45-g-nay-mnogo-darzhat-na-svobodata-na-slovoto.html", "text": "Привързаността към свободата на словото е най-висока при хората на възраст 26-45 г., чиито съзнателен и активен живот започва след промените. Това показва изследване на Института за политика и Института за изследване на населението и човека при БАН, ръководено от политическия психолог проф. Антоанета Христова.Хората над 56-годишна възраст и тези с най-нисък икономически статус, както и тези с ляво политическо самоопределение, са по-скептични, че свободата на изразяване е ценност.Най-ниска е стойността на изразяване и свободата на словото при 66-75-годишните. При хората над 75-годишна възраст оценката отново леко тръгва нагоре. Тенденцията е донякъде парадоксална, но и обяснима с цензурата, която българите от тези поколения помнят. Втората хипотеза е, че по-възрастните не приемат свободата на словото като безусловна.Свободата на изразяване е ценност не само за медиите, но и за огромна част от обществото у нас - близо 84%. В същото време обаче над 64% от българите разбират това достижение на демокрацията у нас и като право да се използва език на омразата.Изследването се фокусира и върху въпросите: \"Ценност ли е свободата на словото? Толерираме ли езика на омразата? За кого е важна свободата на изразяване?\".Най-толерантни към езика на омразата са най-младите на възраст между 18 и 25 г. Обратното - най-висок е делът на хората над 66 г., които не смятат, че пълната свобода на изразяване включва и езика на омразата.Проучването установи голяма поколенческа разлика между родители и деца: 66-75 годишните в най-голяма степен смятат, че днес всички могат да изразят мнение. В същото време младите - 18-35 годишните са убедени, че едни имат по-голяма свобода да говорят, а други - не. Това показва, че хората, живели с цензура, оценяват по-високо сегашното състояние на правото на свободно изразяване. Според техните деца то не е равно достъпно. Тенденцията е обяснима с еволюцията на разбирането за свободите, но и с дефицитите, в които различните поколения влагат различен смисъл.Още един парадокс - делът на крайно десните и крайно левите, които одобряват езика на омразата, е висок, но не е най-високият. Резултатите сочат, че като цяло нивото на приемане на езика на омразата е високо, а в дясната част от политическия спектър тя бележи пикови стойности.Хората с по-високо образование и по-добър икономически статус в по-висока степен ценят свободата на словото и приемат езика на омразата като част от нея. Може да се предположи, че те имат повече самоувереност в способността си да правят разлика между език на омраза и акт на омраза и имат потребност от критично и директно говорене, обобщават участвалите в изследването.Проучването е национално представително, проведено е с 1200 преки интервюта в 44 населени места сред пълнолетни българи на възраст над 18 г. Финансирано е със собствени средства, допълват авторите му.", "date": "2017-06-20", "title": "Българите между 26-45 г. най-много държат на свободата на словото"}
{"url": "https://news.bg/crime/provedoha-spetsaktsiya-s-mnozhestvo-obiski-za-narkotitsi-v-blagoevgradsko.html", "text": "Специализирана операция по противодействие на наркоразпространението е проведена на територията на Благоевградска област. Акцията е реализирана под надзора на Окръжна прокуратура, в нея са участвали служители на сектор \"Противодействие на криминалната престъпност\" и колегите им от РУ-Гоце Делчев.В хода на проведената през изминалото денонощие спецакция на територията, обслужвана от ОДМВР-Благоевград, са извършени множество лични обиски, претърсвания, изземвания и огледи. Иззети са близо 300 г марихуана.В района на автогарата в Гоце Делчев криминалистите предприели проверка на 21-годишния Д.А., у когото при обиска са намерени 9,6 грама канабис, а в носена от него чанта - още около 37,8 грама от същата дрога.При извършен личен обиск на 20-годишния П.М. от Гоце Делчев е намерена и иззета около 10,9 грама, а при последваща проверка в обитаваното от него жилище в града - около 1,56 грама канабис.Други 3 г канабис са иззети и при обиск на 20-годишния Д.В., местен жител. В хода на предприето претърсване в частен дом в Гоце Делчев, обитаван от 23-годишния Б.С. и в лек автомобил \"Киа Спортидж\", ползван от него, инспектиращите открили и иззели около 2,6 грама тревиста маса, реагираща положително на канабис. В процеса на работа, в местността \"Хаман баир\", те намерили близо 202,4 грама от същата дрога, укрити от задържания.Към 19 и 30 часа вчера в местност в района на Кресна, криминалисти от ОДМВР-Благоевград засекли и проверили трима мъже на възраст 27, 28 и 33 години. При обиска у единия от тях, 27-годишния А.А., иззели близо 16 грама канабис.Всички мъже са задържани в рамките на 24 часа, по случаите са образувани досъдебни производства, а работата по документирането им продължава под наблюдението на прокуратурата.", "date": "2017-06-20", "title": "Проведоха спецакция с множество обиски за наркотици в Благоевградско"}
{"url": "https://news.bg/health/lekarite-se-boryat-za-zhivota-na-16-godishen-prebit-ot-brat-si.html", "text": "16-годишно момче от Бургас е прието в болница с тежка черепно-мозъчна травма след побой, нанесен от брат му, съобщи \"Черноморски фар\". Пребиването е станало по време на семеен скандал в бургаския ромски квартал \"Победа\" в понеделник вечерта .Пострадалият е настанен в реанимацията на местната болница, където лекарите се борят за живота му. Той е приет с видими подутини и отоци в областта на главата.Задържан е 24-годишният М.А, който е криминално проявен. Взета му е кръвна проба за анализ. Тя показала, че младият мъж бил пиян с 1,30 промила алкохол в кръвта и под въздействие на наркотици. Полевият тест отчел наличие на метамфетамин в кръвта му.Побойникът е задържан за срок от 24 часа. Предстои да му бъде повдигнато обвинение. Полицията е образувала досъдебно производство.", "date": "2017-06-20", "title": "Лекарите се борят за живота на 16-годишен, пребит от брат си"}
{"url": "https://news.bg/society/iliyana-jotova-ogradite-izmestiha-choveshkite-tragedii.html", "text": "\"Европейските и национални политики платиха данък на популизма.\" Така вицепрезидентът Илияна Йотова обобщи институционалната реакция на бежанската криза. Поводът бе организирания от Върховния комисариат на ООН за бежанците и Българския червен кръст медиен форум: \"Когато обществото срещна бежанците\". Инициативата е във връзка с 20-и юни Световен ден на бежанците.Йотова изтъкна, че най-сериозната заплаха е във факта, че привикнахме с нормалността да чуваме всеки ден за загинали хора. \"Зад статистиката изчезна персоналният разказ\", посочи Йотова и продължи с констатацията за това, как разказът за човешките трагедии е бил изместен от разказа за оградите.Йотова припомни, че тази ограда не е била построена, за да бъде препятствие за хората, които бягат от войната, а съоръжение, с което те да бъдат насочвани - да преминават легално. По думите ѝ у нас тази тема изцяло девалвира.Тя констатира още, че в нашите медии почти не се говори за голямата роля на гражданския сектор за справяне с кризата. По думите ѝ няма разследвания за трафикантските и каналджийски мрежи, а България е сред първите пет с добре развита каналджийска мрежа за трафик.Йотова подчерта и че често бежанците се възприемат или като жертви или като заплаха за европейците. Тя подчерта, че разликата между \"ние\" и \"те\" става все по-голяма.Вицепрезидентът обърна внимание на факта, че обществото възприема темата за миграцията и бежанската криза чрез медиите. Според нея медиите са формирали до голяма степен общественото мнение за бежанската криза и са предопределили политическите решения.Според Йотова трагедията от 18 април 2015 г. в Лампедуза е поставила началото на бежанската криза. \"Тази трагедия преобърна общественото мнение\", подчерта тя и добави, че картината на тъжните и покрусени хора е била сменена с \"барабанен огън за мерки срещу каналджийството\".След това медиите са чакали бързи и смели решения от страна на институциите, но такива мерки не са последвали, обясни Йотова. \"Тъй като нямаха положителни новини, медиите изместиха акцентите\".По думите ѝ основен акцент са били колко хора пристигат, как пристигат, а новините придобили \"характер на комюникета\". Така се стигнало до заглавия от типа: \"Великото преселение на народите\", \"огромни потоци вълни от бежанци\". Вицепрезидентът изтъкна, че смъртта на 3-годишния Айлан е станала причина за редица репортажи, които настояваха, заклеймяваха и даваха предложения за различни политики. Според вицепрезидента след този момент Европа се е разделила на страни, които искат и спазват принципа на солидарност и други, които затварят границите си. \"Европа се е затвори и все повече заприлича на една крепост\", констатира тя.Вицепрезидентът отбеляза, че според проучване 70% от публикациите в медиите за бежанците, са посветени на темата сигурност. Според нея медиите без да съзнават характера на своите публикации са създали страхове у хората.Йотова бе категорична, че от медиите са изчезнали темите, свързани с правата на хората, както и с интеграцията им.Матайс льо Рут, ръководител на представителството на Върховния комисариат на ООН за бежанците (ВКБООН) заяви, че днес не можем да празнуваме факта, че 65,5 млн. души са изместени от своите родни места, една трета от тях са деца. Една четвърт от тях са само от Сирия. На всеки три секунди един човек е принуден да напусне, половината от всички бежанци са деца.Той подчерта, че в Световния ден на бежанците честваме тяхната устойчивост, тяхната хуманност, както и нашата. \"Светът се нуждае от кураж, а не от страх\", посочи Рут и настоя, че светът има нужда от хуманно управлявани граници, а не барикадирани такива, от протегната ръка към бежанците. \"Не винете бежанците, проблемът е войната\", заяви Рут.", "date": "2017-06-20", "title": "Илияна Йотова: Оградите изместиха човешките трагедии"}
{"url": "https://news.bg/world/otkriha-orazhiya-v-doma-na-napadatelya-ot-shanz-elize.html", "text": "Разследващи са открили скривалище с оръжия в дома на загиналия мъж, който се вряза в полицейски микробус на \"Шанз Елизе\" в Париж, съобщи източник от разследването, цитиран от АФП.По-рано днес стана ясно, че френските власти са задържали четирима роднини и близки на ислямския екстремист, който вряза управлявания от него автомобил в микробус на жандармерията в центъра на Париж.Адам Дзазири, 31-годишният, който е в списък с радикални ислямисти, е притежавал най-малко 8 оръжия, включително два пистолета и автомат като \"Калашников\", поясни източникът.", "date": "2017-06-20", "title": "Откриха оръжия в дома на нападателя от „Шанз Елизе”"}
{"url": "https://news.bg/energy/svoboden-energien-pazar-obeshtavat-sled-5-godini.html", "text": "След пет години България ще има напълно либерализиран енергиен пазар. Това стана ясно по време на дискусия, посветена на енергетиката и климатичните промени. На нея присъстваше и председателят на Комисията за енергийно и водно регулиране (КЕВР) Иван Иванов.На първо място е необходимо Народното събрание да гласува съществени промени в Закона за енергетиката, смяна на статута на единствения купувач, в лицето на обществения доставчик НЕК.До края на 2018-а година е достатъчен период небитовите потребители на регулиран пазар да излязат на свободния пазар. В петгодишният период, до края на 2021-ва година, се очаква да бъде либерализиран пазарът и за всички битови потребители.На форума бе споменато, че е необходима и нова енергийна стратегия, както и смяна на статута на обществения доставчик.", "date": "2017-06-20", "title": "Свободен енергиен пазар обещават след 5 години "}
{"url": "https://news.bg/world/otvlyakoha-dvama-holandski-zhurnalisti-v-kolumbiya.html", "text": "Двама холандски журналисти са отвлечени в Колумбия в район близо до венецуелската граница. Дерк Болт и Еугенио Фолендър изчезнаха през уикенда в Кататумбо, регион, в който оперират няколко въоръжени групи, включително левите ELN (Национална освободителна армия), съобщава Ройтерс.Те са в района, за да търсят майка на колумбийско дете, осиновено в Холандия преди няколко години. Колумбийските власти поискаха \"незабавното освобождаване на двамата мъже\". Миналата година в същата област от ELN е отвлечен испанско-колумбийският журналист Салуд Eрнадез Мора, както и двама колумбийски журналисти, отразяващи историята му - Диего Д'Паблос и Карлос Мело.Колумбийската армия съобщава, че е изпратила спец части в региона, за да търсят холандците. Отвлечените работят за холандската телевизионна програма Spoorloos, която проследява изгубени роднини. Дерк Болт е водещ, а Еугенио Фолендър е оператор.Попитан за отвличането на холандските журналисти, говорителя на ELN коментира \"Няма какво да кажа.\" ELN е втората по големина лява партизанска група в Колумбия, след ФАРК.ФАРК подписаха мирно споразумение с правителството през ноември миналата година и вече се разоръжават и се подготвят за цивилния живот.ELN от своя страна започна само мирни преговори през февруари тази година.Групата настоя за двустранно прекратяване на огъня, но правителството заявява, че това зависи от прекратяване на отвличанията от страна на ELN - нещо, което все още не е станало. Но по време на преговорите са извършени военни операции срещу бунтовническата група, както и ответни атаки срещу силите за сигурност от страна на ELN.", "date": "2017-06-20", "title": "Отвлякоха двама холандски журналисти в Колумбия"}
{"url": "https://news.bg/crime/mayka-na-6-detsa-prebi-sotsialen-rabotnik.html", "text": "25-годишна жена, майка на 6 деца, преби социален работник в Бургас. Това стана причина за вълна на недоволство сред социалните работници в града.Жената е била пребита, защото казала на 25-годишната майка, че трябва да върне 250 лв., които е получила като социални помощи.Жената е с изместване на челюстта и синини по тялото, съобщи bTV.Нападателката е от ромски произход. Тя е задържана за срок до 24 часа.Последното дете на 25-годишната майка е новородено и е дадено в дом. Нито едно от другите 5 деца на нападателката не посещава училище, което е и причината социалните помощи към тях да бъдат спрени.Ситуацията стана причина за масово недоволство между социалните работници в Бургас, които редовно се оплакват от насилие срещу тях. По думите им това не е изолиран инцидент, те били заплашвани с парчета стъкла, брадви и безброй вербални заплахи.", "date": "2017-06-20", "title": "Майка на 6 деца преби социален работник"}
{"url": "https://news.bg/regions/divi-praseta-napadat-kyustendilskite-chereshi.html", "text": "Диви прасета нападат черешовите масиви в Кюстендилско, съобщи БНТ. До момента са засегнали около 30 декара черешови насаждения в селата Слокощица, Граница и Берсин.Нашествието на диви прасета допълнително обезпокоява местните стопани. Припомняме, заради ниските температури през месец април, черешовата реколта в Кюстендилско беше почти унищожена.Проблемът с дивите прасета се наблюдава за първи път в село Граница. По думите на местните жителите те едва са приключили борбата с различните насекоми и вредители по дръвчетата, а сега трябва да се борят и се нашествието на диви прасета.Според земеделския производители Олег Иванов прасетата всяка нощ нападат черешовите масиви и унищожават по около 5 броя дръвчета. Неканените посетители нападали всичко, което можели да докачат от черешите.В този период на годината е забранено дивите прасета да бъдат отстрелвани, което прави борбата на земеделците още по-трудна.Все още не е ясно каква точна е причината за нашествието на дивите прасета. Предполага се, че става въпрос за увеличаване на популацията на глиганите в Осоговската планина, която е в близост до насаждения на стопаните.", "date": "2017-06-20", "title": "Диви прасета нападат кюстендилските череши"}
{"url": "https://news.bg/world/nasa-otkri-219-novi-ekzoplaneti-s-teleskopa-kepler.html", "text": "Телескопът на NASA \"Кеплер\" е открил 219 нови екзопланети, съобщи американската космическа агенция.Сред тях има 10 планети, които са близки по размери до Земята и се намират в т. нар. \"обитаема зона\" около звездите им, която е годна за живот. Това означава, че на повърхността им може да има вода в течно състояние - ключов елемент за живота.По време на мисията си \"Кеплер\" е наблюдавал общо 4034 обекта, категоризирани като кандидат-планети, като 2335 от тях са потвърдени чрез последващи проучвания.С десетте новооткрити потенциално обитаеми екзопланети космическите тела от този вид стават близо 50, като данните за над 30 от тях са потвърдени.Изследователите отбелязват, че над 80 на сто от всички кандидат-планети и потвърдени екзопланети са открити от \"Кеплер\".", "date": "2017-06-20", "title": "NASA откри 219 нови екзопланети с телескопа „Кеплер”"}
{"url": "https://news.bg/world/zapochva-masirana-ofanziva-v-maraui-priklyuchva-predi-kraya-na-ramazan.html", "text": "Филипински самолети са бомбардирали позиции на бунтовници, подпомагайки пехотата, която поднови натиска срещу ислямистки бойци, затворени в южния филипински град Марауи. Военен говорител съобщава, че целта е да се приключи с битките преди фестивала Eid през почивните дни, съобщава Ройтерс.Офанзивата се появи на фона на притесненията, че армия на бунтовниците може да пристигне след Eid al-Fitr, което отбелязва края на мюсюлманския свещен месец Рамадан.Рано тази сутрин сблъсъците са интензивни, тъй като силите за сигурност тласкат ислямистките бойци, затворени в търговския район на Марауи, на юг към езерото в края на града. Самолетите кръжат над града, има автоматична стрелба, която се чува покрай взривове от бомби и артилерия. Бронирани автомобили стрелят и настъпват, а ислямистите реагират със спорадична стрелба и гранати.Военните съобщават, че са убити 257 бойци, 62 войници и 26 цивилни. Стотици хора се крият в мазета в града.Борбата в Марауи е в петата си седмица, като официалния брой на загиналите е близо 350 души. Бягащи жители заявяват, че са видели много тела в останките от домове, унищожени при бомбардировки.\"Целта ни е да изчистим Марауи до края на Рамазана\", заяви военният говорител и бригаден генерал Рестимуто Падила пред армейски и полицейски командири, които се срещнаха в близкия град Кагаян де Оро, за да преосмислят стратегията и операциите срещу ислямистите. \"Не можем категорично да кажем кога можем да свършим това, защото се борим от врата до врата и има капани, които представляват опасност за нашите войски\", допълва той.Завладяването на Марауи разтревожи страните от Югоизточна Азия, които се опасяват, че ДАЕШ (\"Ислямска държава\") се опитват да създадат крепост в южните Филипини, която да застраши целия регион. Падила заявява също, че военните имат за цел да предотвратят ескалацията на конфликта след края на Рамазана. \"Отблизо наблюдаваме определени групи и се надяваме, че няма да се присъединят към борбата\", коментира той.Някои мюсюлмански жители на Марауи заявяват, че други групи могат да се присъединят към битките след Рамазан. \"Като предани мюсюлмани, на нас ни е забранено да се бием по време на Рамазана, така че след това може да има нови групи\", коментира Файсал Амир, който е останал в града въпреки битката.Военен в близост до фронтовата линия съобщава, че войниците маркират къщи и сгради, които са били изчистени. \"Ние все още трябва да изчистим повече от 1000 сгради\", добавяйки, че пехотата остава в \"изчистените\" райони, за да предотврати повторно завземане на територии от страна на ислямистите.", "date": "2017-06-20", "title": "Започва масирана офанзива в Марауи - приключва преди края на Рамазан"}
{"url": "https://news.bg/tourism/slanchev-bryag-se-e-prevarnal-v-sodom-i-gomor-otseche-simeonov.html", "text": "\"Заведенията в Слънчев бряг правят курорта на Содом и Гомор.\" Това отсече заместник министър-председателят по икономическата и демографската политика Валери Симеонов пред bTV. \"Там се вижда как се движат силно опиянени и дрогирани младежи, които падат, блъскат се, крещят, клатят се. Това е недопустимо.\"Според него Слънчев бряг е национален курорт и всеки почиващ там има право на спокойствие след 12 часа. \"През последните години курортът се превърна в място за алкохолен туризъм. За 12 години има ръст от 80% на туристите, а приходите - 0%. Заради свалянето на нивото падат и приходите\", обясни Симеонов и допълни, че трябва и да се мисли за увеличаването доходите на бизнеса в района.\"Ясно ми е, че няма как за един сезон да превърнем Слънчев бряг от алкохолен курорт в спокойно място\", призна той.Според него алкохолният туризъм се спира лесно, . По думите му алкохолът по курортите е ужасен - чист спирт, който се разрежда с какво ли не. Този алкохол се предлагал в \"долнопробните заведения и преместваемите обекти. Това са заведенията, които изяждат хляба на всички, които инвестират от години\".Валери Симеонов обясни и по-подробно мерките, които ще се предприемат, за да се ограничи алкохолният туризъм, а от там и шумът.\"Алкохолният туризъм се спира със спирането на нелегалните барове с фалшив алкохол.\" По думите на Симеонов в курорта има стотици, хиляди хора, които инвестират в бизнеса си непрекъснато, но нямали възвращаемост, защото туристите ходили по евтините заведения и барове.Вече има . \"Телефонът е за шум, но получаваме и други сигнали\" , обясни той и добави, че срещу шума от баровете не се води ефикасна борба. \"Има много сериозни проблеми с нормативната база. Нямаме време да я променяме сега, но за това ще приложим други мерки. Със съдействието на 10 министерства и много агенции сме подписали споразумение за организирането на комплексни групи за проверка, които ще проверяват шумните заведения. Ще се измерва шумът, схемите за евакулации, температурите в хладилниците, договорите на персонала... Има 1 000 начини да се затвори едно заведение\", отсече вицепремиерът.Той съобщи и че вече в Слънчев бряг се затварят обекти - най-вече такива със статут на преместваеми обекти. \"Това не може да са преместваеми обекти. Имат бетон и са по един декар. Те ощетяват бюджета на общината и държавата. Община Несебър не осъществява добър контрол, за това организирам група за контрол, водя ги там и виждам как пишат\", категорично заяви Симеонов.", "date": "2017-06-20", "title": "В Слънчев бряг Симеонов вижда Содом и Гомор"}
{"url": "https://news.bg/world/zadarzhaha-chetirima-rodnini-i-blizki-na-atentatora-ot-parizh.html", "text": "Френските власти задържаха четирима роднини и близки на ислямския екстремист, който вряза управлявания от него автомобил в микробус на жандармерията на \"Шанз Елизе\" в Париж, съобщава \"Дойче веле\".Нападателят загина при атаката. Няма други пострадали хора.Полицията задържа бившата жена, бащата, брата и снахата на извършителя на атаката.Според правосъдни източници роднините са отведени в ареста след разпит в семейното жилище.Адам Д. шофира Рено \"Меган\" с бял цвят. Той блъсна автомобила в микробус на жандармерията на \"Шанз Елизе\" малко преди 16,00 часа вчера. Френското вътрешно министерство обяви, че нападението е умишлено и в автомобила е имало експлозиви. 31-годишният парижанин е бил в списък с имената на терористи.", "date": "2017-06-20", "title": "Задържаха четирима роднини и близки на атентатора от Париж"}
{"url": "https://news.bg/politics/simeonov-zaplashi-elena-joncheva-da-ochakva-interesen-dialog-s-institutsiite.html", "text": "Заместник министър-председателят по икономическата и демографската политика Валери Симеонов уведоми червения депутат Елена Йончева да очаква \"интересен диалог с институциите\" относно разкритията за оградата по българо-турската граница.\"Извършва се организирана  спрямо някои хора\", обясни Симеонов пред bTV във връзка със сигналите на Елена Йончева за корупционни схеми при изграждането на възпрепятстващото съоръжение по границата ни с Турция.Симеонов е категоричен, че такива схеми няма. По думите му има 2-3 километра от оградата, които се изграждат в момента.Припомняме, на 2 юни, петък, червеният депутат Елена Йончева посочи, че има корупционна схема със строителството на възпрепятстващото съоръжение по българо-турската граница.Става въпрос за 21 км от участъка на оградата по българо-турската граница в Хасковска област, от река Тунджа до река Марица. В този район оградата е едноредова, а в проекта е било предвидено изготвянето на двуредова ограда.Йончева изрази съмнения за тежка корупционна схема, както и за търговия с националната сигурност. В отговор вътрешният министър Валентин Радев посочи, че ще отиде на .На 7 юни, сряда, Йончева заяви и че . По думите ѝ техническите средства за наблюдение в пограничните райони от КПП \"Капитан Андреево\" до КПП \"Лесово\" не работят заради изтекъл договор за поддръжка, което прави границата ни неохраняема.Тогава, в отговор на сигналите на червените депутати, Симеонов обясни, че в края на 2015 г. оградата е трябвало да бъде спешно завършена, поради което било наредено едноредовото ѝ изграждане, което да спре \"пълчищата\" от мигранти. Симеонов заяви и че България трябва да се гордее с най-стабилната ограда в целия ЕС, която спокойно може да бъде наречена Великата българска стена.На 15 юни, четвъртък, Валери Симеонов инспектира границата ни с Турция с военен хеликоптер.Тогава проверката по границата показа, че по границата ни с Турция, а по съоръжението нямало и достатъчно камери. По думите на Симеонов всички българи наистина трябва да се гордеят със оградата по границата. Според него не трябва да се говори пренебрежително за едно такова съоръжение, което би трябвало да предизвиква гордост у българите и което е символ на националната ни сигурност.В допълнение Симеонов посочи, че България е на първо място по защита на мигранти.Относно огледа на оградата с хеликоптер заместник премиерът обясни, че е поканил големите опоненти от БСП, ДПС и други, да извършат проверката съвместно, но те не изявили желание.В този контекст Симеонов добави, че огледът с хеликоптер е бил обсъден в Министерския съвет. Огледът е извършен с хеликоптер на Министерството на отбраната. Разходите по огледа възлизали на 14 хил. лв.Симеонов добави и че той лично е дарил 14 хил. лв. на Министерството на орбатана, за да не се спекулирало, че за огледа е била използвана държавна собственост, \"въпреки че това беше държавна проверка\", заключи той.", "date": "2017-06-20", "title": "Симеонов заплаши Елена Йончева да очаква интересен диалог с институциите"}
{"url": "https://news.bg/education/srednata-prepodavatelska-zaplata-vav-vuz-e-pod-1000-leva.html", "text": "Расте броят на наетите във висшите училища. Към 2017 те са 22 826. Само за сравнение към декември 2016 те са 12 899. Това стана ясно на дискусия в КНСБ, посветена на висшето образование.В голяма част от ВУЗ-овете размерът на основната заплата е по-скоро придобивка за престиж, второстепенен или дори третостепенен доход. Най-високата заплата в бранша е в Икономическия университет във Варна към 2061 лева. Най-ниската е 860 лева. В четири университета средната преподавателска заплата е под 1000 лева.Съотношението на преподавателски към непреподавателски състав през тази година е 57% към 43%. Отчита се положителна корелация между броя на студентите и броя на преподавателите. Размерът на заплатата теоретично се явява важен мотивиращ или демотивиращ фактор за качественото изпълнение на работата в университета.Около 2/3 от университетите плащат бонус за докторска степен към 262,50 лева. Някои ВУЗ-ове плащат и повече за учените си и придобитите научни степени. Малко, но добре платени преподаватели, които обучават обаче много студенти има в УНСС, ПУ, ЮЗУ, ИУ-Варна. Много студенти,много преподаватели, но ниско платени има в СУ,ТУ-София.Медицинските университети отчитат малко студенти, обучавани от малко, но високо платени преподаватели. Седем са водещите университета- ПУ, УНСС, Стопанска академия Димитър Ценов-Свищов, ИУ-Варна, Аграрен университет-Пловдив, МУ-Варна, НХА. Седем са и изоставащите ВУЗ-а: Тракийски университет-Стара Загора, УНИБИТ, Минно-геоложки университет \" Св. Иван Рилски, ХТМУ, УАСГ, Висше строително училище \" Любен Каравелов\"-София, Висше транспортно училище \" Тодор Каблешков\"- София.", "date": "2017-06-20", "title": "Средната преподавателска заплата във ВУЗ е под 1000 лева"}
{"url": "https://news.bg/crime/ban-ne-potvarzhdava-che-na-videoto-se-vizhda-akusherkata-kovacheva.html", "text": "БАН не разполага с подходящ специалист в областта на физическата антропология, който да установи дали акушерката Емилия Ковачева е лицето на кадрите, запечатали ударите върху малката Никол.Това стана ясно от постъпилото до съда писмо от председателя на БАН. В писмото се посочва още, че по този въпрос съдът може да се обърне към Катедрата по обща патология към Медицинския университет. Чудо е, че Никол е жива. Това обяви пред жирналисти доц. д-р Нели Жекова от Клиниката по неонатология в \"Майчин дом\". На поредното заседание по делото срещу акушерката Емилия Ковачева бе представена допълнителна съдебно-медицинска експертиза, касаеща състоянието на детето. По нея са работили общо петима експерти. Доц. Жекова посочи, че новороденото е получило тежка черепно-мозъчна травма. Касаело се за счупване на една от черепните кости и голям кръвоизлив.\"Чудо е, че е жива\", каза експертът. \"Става въпрос за удар с твърд предмет\", подчерта тя. По думите й, е възможно да е имало повече удари, но единият от тях е \"разбил черепната кост на детето\". 20% от пациентите с такива травми могат да развият посттравматична епилепсия, подчерта доц. Жекова. Възможни са и други последствия- да се развие нарушение на паметта и на концентрацията.Обиколката на главата на малката Никол била 34 см при раждането, а е нараснала на 37 см, което говори за голям подкожен хематом, изтъкнаха в съдебната зала експертите. Според експертите травмата на Никол е получена в малките часове на 18 април. След тази дата детето е било в увредено общо състояние.Адвокатът на подсъдимата акушерка- Владислав Янев, зададе въпрос относно отразените в документи 6 броя хранения на детето. Вещите лица посочиха, че \"храненето няма нищо общо с установената черепно-мозъчна травма\". \"Няма учебник, в който да пише, че след като се удари, трябва да спре да се храни\", изтъкнаха експертите.Над два часа експертите отговарят на въпроси относно изготвеното си становище. Бащата на малката Никол- Румен Димитров се ядоса. \"В момента съм много афектиран\", каза Димитров. Съдия Владимир Астарджиев му препоръча да излезе от залата, за да се успокои. В крайна сметка съдът прие допълнителната петорна съдбно-медицинска експертиза.Днес се провежда поредното заседание по делото за побоя над малката Никол в родилното отделение на \"Софиямед\". На миналото съдебно заседание родителите на бебето, което беше на границата между смъртта и живота в продължение на дни, .В съда са постъпили също тетрадка за визитациите и приемен журнал, касаещи отделението по неонатология в болница \"Софиямед\".Адвокатът на акушерката - Владислав Янев, пожела да се запознае с тях. Съдът счете, че искането му е основателно и следва страните, както и вещите лица, да се запознаят със съдържанието.За тази цел съдия Владимир Астарджиев даде 30-минутна почивка, след което делото продължи. В началото на заседанието адвокат Владислав Янев поиска журналистите да не присъстват в залата. Възраженията му бяха свързани с начина, по който медиите отразяват процеса, но съдията отхвърли искането като неоснователно.", "date": "2017-06-20", "title": "БАН не потвърждава, че на видеото се вижда акушерката Ковачева"}
{"url": "https://news.bg/regions/dete-pochina-sled-kato-padna-prez-prozorets-ot-petiya-etazh.html", "text": "Дете на една година и седем месеца почина, след като падна от петия етаж на жилищен блок в Стара Загора, съобщи Нова телевизия.Детенцето отворило комарника и паднало през прозореца.Инцидентът е станал вчера, 19 юни. Изяснено е, че в стаята е имало две деца - близнаци - момиче и момче. Момиченцето търсело майка си, която простирала. Тогава детето отворило комарника на прозореца и полетяло надолу.Момиченцето е закарано в Спешен център с множество наранявания. Въпреки усилията на докторите, детето е починало.", "date": "2017-06-20", "title": "Дете почина, след като падна през прозорец от петия етаж"}
{"url": "https://news.bg/world/avstraliya-spira-vazdushnite-si-udari-v-siriya-zaradi-sasht-i-rusiya.html", "text": "Австралия заявява, че спира въздушните удари в Сирия след свалянето на сирийски военен самолет от САЩ в неделя и последвалата заплаха на Русия срещу водените от САЩ коалиционни самолети, съобщава Ройтерс.\"Като предохранителна мярка, австралийските отбранителни сили (ADF) временно прекратяват въздушни удари и операции в Сирия\", заявява в изявление министерството на отбраната на Австралия.Русия заяви вчера, че ще третира военновъздушните сили водени от САЩ, които летят на запад от река Ефрат в Сирия, като потенциални цели и ще ги проследява с ракетни системи и военни самолети, но в коментарите няма определение, дали ще бъдат сваляни.Русия изясни, че променя военната си позиция в отговор на свалянето на сирийски военен самолет от САЩ в неделя, за което Дамаск коментира, че е първият такъв инцидент от началото на конфликта в страната през 2011 г.\"Персоналът на ADF наблюдава внимателно въздушната ситуация в Сирия и решението за възобновяване на въздушните операции в Сирия ще бъде взето своевременно\", коментира министерството на отбраната на Австралия, като добави, че операциите в Ирак ще продължат като част от коалицията.\"Защитата на австралийските отбранителни сили редовно се преглежда в отговор на редица потенциални заплахи\", допълва министерството.", "date": "2017-06-20", "title": "Австралия спира въздушните си удари в Сирия заради САЩ и Русия"}
{"url": "https://news.bg/crime/sluzhitelite-na-mvr-zapochvali-sas-zaplata-ot-650-lv.html", "text": "Началната заплата на един полицай започвала от 650-660 лв. Това посочи заместник-председателят на УС на Синдикалната федерация на служителите в МВР (СФСМВР) Илия Кузманов пред Нова телевизия във връзка с планирания протест на полицаите навръх професионалния им празник - 5 юли.Причината за недоволството на служителите на МВР е, че министърът на вътрешните работи , че заплатите в системата на МВР няма да се увеличават.Кузманов допълни, че в протеста няма да се включат само полицаи, а и служители на пожарна безопасност, логисти, както и други, получаващи възнаграждение за работата си в системата на МВР.По думите на Кузманов чистачите и операторите, работещи в системата на МВР, взимат по 50 лева над минималната заплата. Според него минималната работна заплата е доближила стартовата в МВР, което говори за спад в качеството на хората, желаещи да започнат работа там.Заместник-председателят на УС на СФСМВР допълни, че дори и да се увеличат заплатите, това нямало да компенсира стреса и риска, на който са изложени служителите. \"\", обясни той. Според него е време да се спрат провокациите като отменянето на социалния пакет и отпуските на полицаите.Кузманов намира проблема в непоследователната позиция на Министерството на вътрешните работи и липсата на комуникация.\"Реалистично искаме между 15 и 25% увеличение. Готови сме на разговори и компромиси\", добави той и сподели, че синдикатите са готови за преговорен процес. Според него обаче министърът на вътрешните работи Валентин Радев трябва първо да разговаря със протестиращите, а не с финансовия министър.В заключение Кузманов сподели, че все пак има индикации да се отговори на техния призив. \"Очакваме министър Радев да се прибере от чужбина и да се проведе срещата.\"Припомняме, вчера, 19 юни, Управителният съвет на Синдикалната федерация на служителите от МВР покани министър Валентин Радев на преговори. Към момента, очакванията са, че едва ли ще е още тази седмица.", "date": "2017-06-20", "title": "Служителите на МВР започвали със заплата от 650 лв. "}
{"url": "https://news.bg/regions/proektat-za-yazovir-yadenitsa-e-pusnat-za-obshtestveno-obsazhdane.html", "text": "Започват обществените обсъждания в Белово и Велинград по проекта за изграждане на язовир \"Яденица\".С проектът за язовира \"Яденица\" се предвижда да се повиши капацитета на работата на ПАВЕЦ \"Чаира\", която е най-голямата балансираща енергийна мощност в Югоизточна Европа, съобщи БНР.Докладът за оценка на въздействието върху околната среда на язовир \"Яденица\", както и предложенията към него са пуснати за обществено обсъждане в общините Белово, Велинград и в кметствата в района. Докладът може да се намери и на интернет страницата на Министерството на околната среда и водите.", "date": "2017-06-20", "title": "Проектът за язовир \"Яденица\" е пуснат за обществено обсъждане"}
{"url": "https://news.bg/politics/izslushvat-mariya-gabriel-v-ep.html", "text": "Днес българската кандидатка за еврокомисар Мария Габриел ще бъде изслушана в Европейския парламент между 16.00 и 19.00 ч. българско време.Припомняме, тя беше номинирана от председателя на Европейската комисия за комисар с ресор цифрова икономика и цифрово общество.Мария Габриел ще яви пред няколко парламентарни комисии, които ще оценят способността й да заема тази позиция.Евродепутатите ще гласуват в пленарната зала през юли дали тя да бъде утвърдена на поста.Изслушването ще бъде водено от комисиите по промишленост, изследвания и енергетика (ITRE) и култура и образование (CULT). Още две комисии са асоциирани към дискусията - по вътрешен пазар и по правни въпроси и граждански свободи.В сряда, 21 юни, координаторите на комисиите ITRE и CULT ще обсъдят резултата от изслушването, за да могат техните председатели, съответно Йежи Бузек и Петра Камереверт, да информират председателя на ЕП за тяхното решение.Припомняме, до номинирането на Мария Габриел за еврокомисар се стигна след оттеглянето на Кристалина Георгиева, която беше еврокомисар по бюджета и заместник-председател на Европейската комисия.В края на октомври 2016 г. беше съобщено, че тя напуска поста си, за да стане изпълнителен директор на Световната банка от януари 2017 г.Мария Габриел беше номинирана от българското правителство едва преди месец заради призивите на опозицията в предишния парламент да не се определя кандидат за еврокомисар преди предсрочните парламентарни избори.Тя е депутат в ЕП от 2009 г., преди това е била преподавател в Академията за политически науки в Бордо.", "date": "2017-06-20", "title": "Изслушват Мария Габриел в ЕП"}
{"url": "https://news.bg/politics/krasen-kralev-uchastva-v-petata-evropeyska-vecher-na-sporta-v-bryuksel.html", "text": "Министърът на младежта и спорта Красен Кралев участва в Петата Европейска вечер на спорта в Брюксел, съобщиха от министерството.Приветствие към присъстващите отправиха президентът на Европейския олимпийски комитет Янеш Косиянчич и президентът на Международния олимпийски комитет Томас Бах.Европейската вечер на спорта премина под формата на дискусия, в която участва европейският комисар по образованието, културата, младежта и спорта Тибор Наврачич.Красен Кралев и еврокомисар Наврачич обсъдиха политиките в сферата на младежта и спорта в страните-членки на ЕС. Тибор Наврачич изрази добрите си впечатления от визитата си в българската морска столица Варна през миналата седмица. Той заяви своята подкрепа за министър Кралев и за развитието на българския спорт.", "date": "2017-06-20", "title": "Красен Кралев участва в Петата Европейска вечер на спорта в Брюксел"}
{"url": "https://news.bg/world/ubiystvena-zhega-v-yugozapadnite-amerikanski-shtati.html", "text": "Убийствени жеги принудиха властите в райони на САЩ да отменят полети и лекари да призоват хората да бъдат внимателни. Гореща вълна с температура до 49 градуса по Целзий връхлетя част от югозападните американски щати, съобщава АП.В Аризона са отчетени най-високи температури, но вълната е усетена също в Невада и Калифорния. Прогнозата за днес в Лас Вегас е 47 градуса по Целзий. Предупреждения за жеги има почти в цяла Калифорния.Националната метеорологична служба прогнозира 49 градуса по Целзий и по-висока температура във Финикс - нещо невиждано за последните повече от 20 години в пустинния град.Когато температурите се покачат, полетите също са засегнати. American Airlines отмени близо 40 полета за днес във Финикс заради жегата. Компанията също позволи на пасажерите в града да променят полетите си след сряда без допълнителна такса.Говорител на превозвача поясни, че малки регионални самолети не могат да летят при температура над 47 градуса по Целзий. По-големите самолети на Boeing и Airbus могат да летят при по-висока температура, но компаниите трябва внимателно да следят масата на самолетите по време на жегата, особено при излитане при подобни екстремни условия.Във Финикс и Лас Вегас често термометърът достига до 43 градуса по Целзий, но рядко надвишава 46 градуса.", "date": "2017-06-20", "title": "Убийствена жега в югозападните американски щати"}
{"url": "https://news.bg/press/borisov-otkaza-sreshta-s-ruski-deputat-zaradi-prenebrezhitelno-izkazvane-kam-balgariya-radev-pokani-putin-u-nas-zoran-zaev-na-poseshtenie-v-sofiya.html", "text": "Новият скандал с официален руски представител, позволил си пренебрежително отношение към България е сред актуалните теми на вестниците във вторник.\"Пpемиеpът Бойко Боpиcов е откaзал cpещата, която тpябваше да пpоведе днеc c шаxматиcта и депyтат от pycкaта Дyма Анатолий Каpпов, научи \"24 часа\". Споpед източникa ни пpичина за pешението на бългаpcкия пpемиеp е изявлението на Каpпов по bТV, че в Рycия cе знаело, че киpилицата идва от Византия. В Рycия знаем, че киpилицата идва от Византия. Това обяви в интеpвю за пpедавенето \"Тази cyтpин\" шаxматиcтът и депyтат от pycкaта Дyма Анатолий Каpпов по повод cкaндала около изкaзването на pycкия пpезидент Владимиp Пyтин, който обяви на 24 май, че cлавянcкaта пиcменоcт идва от мaĸедонcките земи. Каpпов yточни, че гpаниците на дъpжавите cа били cъвcем pазлични, когато азбyкaта е cъздадена. Сpещата на Боpиcов c Каpпов е тpябвало да cе пpоведе в 11.30 в Миниcтеpcкия cъвет, но cлед изявленията на шаxматиcта, пpемиеpът взел pешение да откaже pазговоpа...\" - в. \"24 часа\".\"Премиерът Бойко Борисов е отменил планираната за 11:30 днес среща с бившия световен шампион по шахмат и настоящ депутат от \"Единна Русия\" Анатолий Карпов. Официално съобщение за причината няма, но източници от ГЕРБ твърдят, че срещата не е проведена заради неприемливо изказване на Карпов по-рано тази сутрин пред бТВ. В интервю за \"Тази сутрин\" Анатолий Карпов каза, че кирилицата е дошла в Русия от Византия. Темата бе повдигната след изказването на Владимир Путин от 24 май, че \"славянската писменост е дошла от македонските земи\". \"Днес се срещам с министър-председателя. И с главния прокурор\", каза сутринта Карпов по бТВ. Преди това Карпов обясни, че е на посещение в България по покана на \"Атака\". И допълни, че е обиколил половин България, като е бил за пръв път на Шипка, във Велико Търново и Свищов. Карпов обаче отрече поводът на визитата му да е подготовка на посещение на руския президент Владимир Путин по повод 140 години от Освобождението на България, които се навършват догодина. И уточни, че все още няма никакви покани от България към Русия по повод тези чествания. \"В Русия кирилицата е дошла, както ние смятаме от Византия. А Византия е свързана с България. По времето на Византия България е била на високо равнище на развитие. Кирил и Методий разбираме, че са българи. Но България беше по-голяма държава. По онова време България е била много по-голяма. Сега България е по-малка, Македония съществува отделно\", каза Карпов. След това Карпов изигра демонстративан партия шах във Висшия съдебен съвет...\" - в. \"Сега\".На фона на незатихналия скандал всекидневниците съобщават за проведен телефонен разговор между президента Радев и руския държавен глава Владмиир Путин, при който Радев го е поканил да посети България през идната година.\"Румен Радев официално покани Владимир Путин да посети България и той прие Двамата са разговаряли 20 минути по телефона по инициативата на българската страна Държавният глава Румен Радев поздрави в телефонен разговор президента на Руската Федерация Владимир Путин и руския народ по повод отбелязването на Деня на Русия - 12 юни. По време на двадесетминутния разговор, който се проведе по инициатива на българския президент, беше отбелязана дълбоката историческа и духовна връзка между българския и руския народ, съобщи президентският прессекретариат...\" - в. \"Сега\".\"Президентите на България и Русия Румен Радев и Владимир Путин са провели телефонен разговор днес по инициатива на българския държавен глава, съобщи пресслужбата на руския президент към 20 часа българско време. От \"Дондуков\" 2 информираха за разговора половин час преди полунощ, като от съобщението се разбира, че Путин е приел покана от президента за официално посещение в България през 2018 г. В разговора е потвърден взаимния интерес от развитието на сътрудничеството между двете страни в различни сфери, включително енергетиката. Обсъдена е подготовката на съвместни мероприятия, свързани с отбелязването на важни годишнини като 25-годишнината от подписването на Договора за приятелски отношения и сътрудничество (4 август 2017 г.) и 140-годишнината от Освобождението на България, посочват от Кремъл. От администрацията на българския държавен глава съобщиха, че разговорът по повод Деня на Русия (12 юни) е продължил 20 минути и в него Радев е поканил Путин да посети страната. \"По повод навършването на 140 години от края на Руско-турската война от 1877-1878 г. и Освобождението на България, българският държавен глава отправи покана към своя руски колега да направи официално посещение в страната ни през 2018 г. Президентът Путин благодари за поканата и я прие, като точната дата на визитата предстои да бъде уточнена\", се казва в съобщението от \"Дондуков\" 2. Пръв за възможността Путин да бъде на официално посещение в България именно около годишнината от Освобождението заговори президентът 2002-2012 г, Георги Първанов, който още през февруари посочи датата като подходяща настоящият държавен глава да покани Путин. Дни по-късно Румен Радев се срещна с посланика на Русия Анатолий Макаров и двамата обявиха активизиране на диалога София-Москва. Скоро след това Радев каза, че двамата с Путин ще бъдат патрони на тържествата за 140-тата годишнина от Освобождението...\" - в. \"Дневник\".Посещението на премиера на Македония Зоран Заев у нас и двустранните отношения също са сред актуалните теми.\"Премиерът Бойко Борисов ще се срещне с министър-председателя на Република Македония Зоран Заев, който е на официално посещение в България. Двамата ще разговарят в Министерския съвет на 20 юни. Предвидени са среща на четири очи и пленарни разговори между двете делегации, в които са включени вицепремиерът и министър на външните работи Екатерина Захариева, министрите на културата и на транспорта, информационните технологии и съобщенията Боил Банов и Ивайло Московски, както и посланик Иван Петков, от българска страна, и вицепремиерът по европейските въпроси Буяр Османи, министърът на външните работи Никола Димитров, министърът на транспорта и комуникациите Горан Сугарески, министърът на културата Роберт Алагьозовски и посланик Марян Гьорчев - от македонска страна. В рамките на посещението министър-председателят Зоран Заев ще бъде приет от президента Румен Радев и от председателя на Народното събрание Димитър Главчев. В Македония предстоящата визита беше определена като \"опит за влизане в НАТО и ЕС през София\". Засилената активност на премиера Заев в европейската централа в Брюксел и в съседните държави цели подобряване на сътрудничеството и подкрепа за евроатлантическата интеграция на Македония, коментира македонският \"Вечер\". Изданието цитира Борисов, който е заявил, че е \"убедил канцлера Меркел и останалите лидери, че на новото правителство в Македония трябва да се даде шанс.\" - в. \"Стандарт\".\"Македония има действително голям съюзник и приятел в лицето на България. Това заяви министър-председателят Бойко Борисов в първото си интервю пред македонска медия, предаде БГНЕС. Пред известния журналист Жана Божиновска българският премиер заявява, че колегата му Зоран Заев е добре дошъл в София, а от македонския народ по-близък нямаме. Ние имаме една хубава българска поговорка: \"Помогни си сам, за да ти помогне и Господ\". Най-важното, което вие направихте е, че излязохте най-сетне от тази тежка политическа криза - криза, която тревожеше всички. Тежко време за Македония, бой в парламента, кръв, напрежение. И когато нападнаха парламента, тогава ми се обади и президентът Иванов, и г-н Заев, и г-н Груевски. На всеки един съм казал, че ние наблюдаваме с тревога това, което се случва там и истински се надяваме политическата класа в Македония да се вземе в ръце и по демократичен начин да се управлява - така, както в целия Европейски съюз. Така че, ако Македония си свърши нейната работа, ако политическият елит в Македония е на висотата на очакванията и на македонския народ, и на съседите, и на световната общност, аз не виждам никакъв проблем. Винаги сме твърдели в България, че присъединяването към ЕС на целите Балкани, присъединяването на всички балкански държави към НАТО е нещо, което ще успокои региона, заявява Бойко Борисов. В интервюто премиерът отбелязва, че все още голямото европейско семейство не е запълнено. В същото време като страна на Балканите, България има действително голяма нужда от стабилност, спокойствие, инвестиции, свързаност, инфраструктурни проекти, защото сме десетилетия назад. Така че г-н Заев е добре дошъл. Това, което ще чуе от нас, е че ние сме готови да подкрепяме, да помагаме, това, което се поиска. Защото пък в Библията е казано, че няма по-лошо от непоискано добро. Така че много внимателно следим ситуацията, има няколко критични теми. Надявам се вие да ги решите и в наше лице действително имате голям съюзник, голям приятел. Но всичко си зависи от вас, казва Борисов...\" - в. \"Труд\".\"Борисов преди срещата със Заев: Само приемането на всички в ЕС и НАТО ще усмири Балканите Нямаме по-близък народ от македонците, които са наши братя и сестри, а страната, заедно с всички други от Западните Балкани, трябва да стане част от НАТО, за да се \"усмири\" регионът. Това са част от изводите на премиера Бойко Борисов в интервю, дадено за македонското електронно издание МКД. Борисов също така дава препоръки как трябва да се решат спорните въпроси между София и Скопие, но и как Македония да подходи към бъдещото си членство в Европейския съюз. Интервюто е публикувано ден преди посещението на македонския му колега Зоран Заев в София... Попитан дали ще върне посещението в Скопие, Борисов казва, че \"за да посетиш някого, трябва да някой да те покани.\" Но после добавя: \"Между България и Македония на месец-два трябва да има срещи на всички нива. Това е ЕС, свързаност. Затова го очаквам с нетърпение - едно е човек да е в опозиция, а друго - на власт.\"... С всеки от лидерите, с които съм работил в Македония, съм имал разбирателство в определен момент, дори с Груевски \"до даден етап\", твърди Борисов и е уверен, че \"също ще има със Заев\". Попитан за репликата на Заев към него, когато пострада при безредиците в парламента (\"Добре съм, братко!\"), той обясни: \"Аз така му писах, македонския народ го смятам за братя и сестри. По-близък народ нямаме. Това не е куртоазия. Така ги чувствам работите.\"... Борисов беше по-внимателен в оценката си за бившия македонски премиер Никола Груевски, отколкото на среща на ГЕРБ миналата година, когато обяви, че \"и добър ден\" не иска да му казва. \"Има моменти, когато съм бил може би по-емоционален и съм се възмутил от това, което се случва в Македония... Но с Груевски сме заедно в ЕНД. За много неща обаче, които излязоха в медиите, не съм съгласен.\"... Попитан за изоставената идея за общи чествания на някои празници, премиерът казва: \"Толкова празници има, които можем да празнуваме... Никой не може да ме убеди, че Кирил и Методий не са наши създатели на азбуката. Заев ще каже друго. Но ако започнем да спорим, нито аз ще отстъпя, нито той ще отстъпи, пак няма да има път между Скопие и София и ще се пътува пет часа. А това е по-важното и по-значимото. Затова казвам, политиците трябва да мислят за обикновения човек, който очаква от нас да се разберем и ние сме подготвени да се разберем... Затова академиите трябва да разговарят да измислят, да ни освобозят телен да направим онова, което народът иска. Ако има магистрала до Скопие, в събота и неделя българите ще ходят до Охрид. Ще е лесно.\" \"Имам принцип историята да им я оставим на историците, те да спорят, те да доказват кое е първо и кое е второ. За нас е важно между София и Скопие и Благоевград да направим инфраструктурни проекти, да имаме магистрала, жп линия и тази инфраструктура да пресича Балканите във всички посоки,\" обяснява Борисов, но отказва да коментира договора за добросъседство преди посещението на Заев. Попитан защо е нужен договорът, той казва, че България и Македония са не близки, а \"най-близки\", \"но трябва да се регулират някои процеси, които са останали спорни.\"... Той увери, че разширяването на ЕС към Западните Балкани ще е приоритет за България, \"но условието е политическите елити и кандидатите да изпълнят критериите. И колкото по-малко се меси човек и дава съвети, толкова по-добре. Те знаят какво трябва да правят.\" \"От вас зависи\" членството на Македония в НАТО, каза още Борисов. Страната \"не е рискова и ако иска, много лесно може да ѝ се помогне.\"...\" - в. \"Дневник\".Общата сигурност с партньорите ни от ЕС и НАТО също е във фокуса на всекидневниците.\"Замеcтник миниcтъp-пpедcедателят и миниcтъp на външните pаботи Екaтеpина Заxаpиева взе yчаcтие в Съвет \"Външни pаботи\" в Люкcембypг, cъобщава пpеccлyжбата на МВнР. Заcеданието започна c минyта мълчание в памет на жеpтвите на гоpcките пожаpи в Поpтyгалия и на пожара в жилищния блок в Лондон, както и в памет на жеpтвите на теpоpиcтичните атaки във Великобpитания и Мали. Въpxовният пpедcтавител по външната политикa на ЕС Федеpикa Могеpини пpедcтави пъpвия годишен доклад за изпълнението на Глобалната cтpатегия на ЕС. Миниcтpите пpиветcтваxа поcтигнатия напpедък и потвъpдиxа нeобxодимоcтта от по-нататъшно задълбочаване на cътpyдничеcтвото в облаcтта на cигypноcтта и отбpаната в отговоp на пpедизвикaтелcтвата за миpа и cигypноcтта. Подчеpтана бе важноcтта и на pаботата за изгpаждане на ycтойчивоcтта на паpтньоpите, боpбата c xибpидните заплаxи, моpcкaта cигypноcт и cтpатегичеcкaта комyникaция...\" - в. \"24 часа\".\"Първите дипломати на ЕС обсъдиха със заместник-генералния секретар на НАТО Роуз Гьотемюлер изпълнението на приетите в резултат на Съвместната декларация от Варшава 42 мерки за засилване на сътрудничеството между ЕС и НАТО. Оценявайки положително постигнатия напредък, бе посочена необходимостта от задълбочаване на взаимодействието, включително във възможни нови сфери на сътрудничество, като например борбата с тероризма. Общо бе мнението, че задълбочаването на сътрудничеството в сигурността и отбраната в рамките на ЕС засилва европейския стълб в НАТО и ще допринесе за засилване на способностите на Северноатлантическия алианс. Министър Захариева приветства постигнатия напредък в сътрудничеството между ЕС и НАТО като изведе на преден план противодействието на хибридните и кибер заплахи, обмена на информация и ситуационната осведоменост, сигурността на границите, нелегалната миграция и енергийната сигурност. Подчерта важността на разширяване на взаимодействието в нови сфери на сътрудничество, като например борбата с тероризма...\" - в. \"Стандарт\".\"Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна с конгресмен Робърт Питингер, който е председател на Работната група по тероризъм и неконвенционална война в Конгреса на САЩ Робърт Питингер. По време на срещата Цветанов запозна конгресмен Питингер с политическите процеси в България и на Балканите, както и с взаимодействието и трансконтиненталното сътрудничество на страната ни с европейските и американските партньори в областта на сигурността. В разговора беше обсъдена и възможността през 2018 или 2019 година България да бъде домакин на подобна интерпарламентарна среща, посветена на проблемите на сигурността. При откриването на 8-я Парламентарен форум за разузнаване и сигурност, председателят на парламента на Латвия Инара Мюрнис заяви, че киберсигурността и противодействието на пропагандата и фалшивите новини от Кремъл са сред приоритетите на латвийските власти през последните години. Според Мюрнис европейските страни партньорите от САЩ трябва да обединят усилията си, за да изградят ефективни методи за справяне с международния тероризъм и финансирането на екстремистите. Председателят на Комисия за национална сигурност в парламента на Латвия Солвита Аболтина подчерта, че историята на Балтийските държави трябва да държи Европа в постоянно внимание. В определени моменти фалшивите новини заплашват националните и демократични устои, нарушават начина ни на живот, застрашават правовия ред в страните ни и ние сме длъжни да гарантираме сигурността си, категорична бе Аболтина. В комбинация с нарастващия екстремизъм и тероризъм в международен план, Европа и САЩ сме принудени да увеличаваме разходите си за сигурност и мога да заявя, че много скоро Латвия вече ще заделя 2% от БВП за сигурност и отбрана. Посланикът на САЩ в Латвия Н. Пр. Нанси Петит даде за пример, че само последната година щетите от кибератаки се изчисляват на над 400 млрд долара и подчерта, че изключителната важност на координацията и законодателното сътрудничество в областта на сигурността на транснационално ниво. Основният инициатор на парламентарния форум от американска страна - конгресмен Робърт Питингер - заяви, че е подобни срещи са важни за обмяната на опит и за сближаването на законодателните мерки между националните парламенти от ЕС и САЩ. Това е една добра инициатива за градене на доверие, сътрудничество и общи усилия за противодействие на трансконтиненталния тероризъм, кибератаките и всички посегателства срещу демократичните процеси в нашите общества, категоричен беше още Питингер. Заедно с председателя на вътрешната комисията Цветан Цветанов, във форума от българска страна участват още председателят на Комисията за контрол над службите Димитър Лазаров и народните представители Валентин Касабов, Мустафа Карадайъ и Филип Попов.\" - в. \"Труд\".", "date": "2017-06-20", "title": "Борисов отказа среща с руски депутат заради пренебрежително изказване към България, Радев покани Путин у нас, Зоран Заев на посещение в София..."}
{"url": "https://news.bg/world/pochina-23-godishniyat-student-izpadnal-v-koma-v-severnokoreyski-zatvor.html", "text": "Почина 23-годишният американски студент Ото Уормбиър, който беше държан 17 месеца в севернокорейски затвор, съобщи CNN.Той беше върнат в САЩ на 13 юни, в състояние на кома, и беше приет за лечение в болница в Синсинати. Пораженията върху здравето му бяха твърде тежки и лекарите не успяха да се преборят за живота му.Ото Уормбиър е починал, заобиколен от семейството си, в 14:20 ч. местно време.Младежът, който е пристигнал в Северна Корея през декември 2016 г. като турист, беше арестуван заради скъсан агитационен плакат. Той е искал да го вземе със себе си като сувенир без да подозира как ще бъде прието това от властите. Впоследствие беше осъден на 15 години затвор за \"държавно престъпление\".След като семейството на Ото Уормбиър съобщи за смъртта му, президентът Доналд Тръмп осъди жестокостта на севернокорейския режим.", "date": "2017-06-20", "title": "Почина 23-годишният студент, изпаднал в кома в севернокорейски затвор"}
{"url": "https://news.bg/int-politics/velikobritaniya-i-es-sa-optimisti-za-kompromis-po-brekzit.html", "text": "При първия кръг от преговорите за Брекзит, който се проведе на 19 юни, беше изработен график за по-нататъшните разговори и основните теми, които предстои да бъдат обсъдени, предадоха информационните агенции.Преговарящите от двете страни изразиха оптимизъм за постигането на разумен компромис.\"Справедливо споразумение е възможно и това е много по-добре от липса на споразумение\", заяви Мишел Барние, който оглавява преговорната група на ЕС.След продължилите седем часа преговори британският министър по Брекзит Дейвид Дейвис обобщи, че между страните има много допирни точки.Първите две теми в дневния ред са правата на гражданите на ЕС във Великобритания и изпълнението на финансовите ангажименти на Лондон към общността, поети по време на членството.Ще бъде обсъдена и границата между Ирландия и Северна Ирландия. По думите на преговарящите, този въпрос е от особена важност, но е и изключително сложен.След като бъде постигнат значим напредък по тези три теми - очаква се това да стане към септември, ще се дискутират бъдещите взаимоотношения между Лондон и Брюксел и създаването на зони за свободна търговия.Първоначалното британско предложение беше всички теми да се обсъждат едновременно.Планира се преговорите да завършат до 31 март 2019 г. Ако това не стане, излизането на Великобритания ще стане без да е подписан двустранен договор и без правна рамка на преходния период.Наблюдателите посочват, че при такъв вариант последиците за икономиката и гражданите на ЕС и Великобритания ще бъдат непредсказуеми.", "date": "2017-06-20", "title": "Великобритания и ЕС са оптимисти за компромис по Брекзит"}
{"url": "https://news.bg/bulgaria/teo-ushev-chalgata-se-e-prenesla-v-popmuzikata-i-natsionalnite-medii.html", "text": "Очевидно, чалгата се е пренесла в българската попмузика, националните медии, училищата, детските градини, алармира талантливият българин Тео Ушев, който беше номиниран за \"Оскар\" за филма си \"Сляпата Вайша\".В профила си във Фейсбук той споделя, че е изживял културен шок, гледайки шоуто за наградите на БГ Радио.\"Културният ми шок от наградите на БГРадио не беше само от просташките, сексистки и откровено дебилни текстове на новоизлюпените квартални \"звезди\", а от факта, че невръстни деца знаеха текстовете наизуст, пееха с идолите си, подрусвайки се, имитирайки ги, под одобрителните погледи на майките си. Агенция за защита на децата? СЕМ? Образователно министерство? Очевидно, чалгата се е пренесла в БГ попмузиката, националните медии, училищата, детските градини... Повсеместно, масово и необратимо. Това, което Хисарският поп, пиленцата и тигрите започнаха, ще довършат Криско, Дриско&Co.\" - пише Тео Ушев.", "date": "2017-06-20", "title": "Тео Ушев: Чалгата се е пренесла в попмузиката и националните медии"}
{"url": "https://news.bg/int-politics/spaysar-sasht-si-zapazvat-pravoto-na-samozashtita-v-siriya.html", "text": "САЩ си запазват правото на самозащита в Сирия, заяви говорителят на Белия дом Шон Спайсър, цитиран от Би Би Си.Изявлението беше направено в отговор на заплаха от страна на Русия да сваля американски самолети, след като американски пилот свали сирийски самолет при самоотбрана.\"Разбира се, ще правим всичко възможно, за да защитим интересите си. Винаги ще имаме право на самоотбрана.\" - коментира Спайсър по време на брифинг.Той добави, че предвожданата от САЩ международна коалиция в Сирия ще работи за възстановяване на координацията с руската военна авиация, която беше създадена с цел предотвратяване на инциденти във въздуха.\"Много е важно да поддържаме отворени каналите за връзка, за да избегнем евентуални конфликти.\" - подчерта говорителят на Белия дом.По-рано Русия заяви, че прекратява сътрудничеството си със САЩ в небето на Сирия заради сваления над Рака самолет на сирийските правителствени сили.Американската страна посочи, че самолетът от армията на Башар Асад е бомбардирал позиции на умерената опозиция.Въпреки многократните си декларации за миролюбиви намерения, Москва категорично се противопоставя на предупрежденията от страна на международната общност за извършвания от сирийските власти геноцид срещу народа на страната. До момента Русия налага вето на всички резолюции в Съвета за сигурност на ООН, осъждащи режима на Асад. ", "date": "2017-06-20", "title": "Спайсър: САЩ си запазват правото на самозащита в Сирия"}
{"url": "https://news.bg/regions/gorski-hvanaha-kamion-s-nezakonna-darvesina-v-pazardzhik.html", "text": "Инспектори от Регионалната дирекция по горите в Пазарджик задържаха автомобил, натоварен с незаконна строителна дървесина. В камиона имало общо 23 броя трупи - 18 броя и 5 броя бял бор с общ обем 10,50 кубични метра. Дървесината нямала превозен билет и марка, както и документи, доказващи законния ѝ произход.Камионът е засечен от инспекторите около 21 часа на 19 юни. В хода на рутинна проверка в землището на град Сърница, в района на Държавно горско стопанство - Селище, горските видели натоварения камион в близост до асфалтов път. Той бил без регистрационни номера.По случая са уведомени органите на МВР, образувано е бързо производство. Превозното средство и незаконната дървесина за задържани.Акцията е част от масираните проверки за незаконен добив и преработка на дървесина на територията на цялата страна.", "date": "2017-06-20", "title": "Горски хванаха камион с незаконна дървесина в Пазарджик"}
{"url": "https://news.bg/world/siriyskata-armiya-zasipva-grad-daraa-s-bombi.html", "text": "Сирийският град Дараа е подложен на тежки бомбардировки, след като обявеното от правителство спиране на огъня изтече.Това съобщи свидетел в града и Сирийският център за наблюдение на човешките права, информира Ройтерс.Агенцията не може да се свърже със сирийската армия за коментар.Градът е разположен на сирийско-йорданската граница. Американски и руски представители провеждат разговори за създаване на \"зони за деескалация\" в Югозападна Сирия, която включва и Дараа.", "date": "2017-06-20", "title": "Сирийската армия засипва град Дараа с бомби"}
{"url": "https://news.bg/regions/potushen-e-pozhar-v-tets-republika-v-pernik.html", "text": "Пожар е избухнал в ТЕЦ \"Република\" в Перник. Пожарната потвърждава и допълва, че огънят е тръгнал от захранващи кабели.Изпратените на място екипи са потушили пожара.Приоритет е централата да не спира работа и към момента няма опасност това да се случи.Няма опасност и за населението.", "date": "2017-06-20", "title": "Потушен е пожар в ТЕЦ \"Република\" в Перник"}
{"url": "https://news.bg/regions/spasiha-postradal-shtarkel-na-am-trakiya.html", "text": "Екоинспектори от Пазарджик и служители на \"Пътната полиция\" спасиха ранен щъркел, който бил заседнал между мантинелите на 89-и километър на АМ \"Тракия\", съобщи БНР.Необичайната акция се провела, след като щъркелът бил ранен от преминаващ ТИР. Според очевидци вследствие на удара птицата заседнала между двете мантинели.Шофьори подали сигнал на телефон 112, а екипи на пазарджишката екоинспекция и служители на \"Пътна полиция\" се отправили към мястото.За да могат да спасят красивото животинче, се наложило полицаите да регулират движението по АМ \"Тракия\".Оказало се, че щъркелът е с счупено крило и не може да лети. Птицата е откарана за лечение в спасителния център за диви животни в Стара Загора.", "date": "2017-06-20", "title": "Спасиха пострадал щъркел на АМ \"Тракия\""}
{"url": "https://news.bg/crime/interpol-harvatiya-tarsi-sadeystvie-za-samolichnostta-na-dvama-mazhe.html", "text": "В ГД \"Национална полиция\" е получено съобщение от Интерпол-Хърватия във връзка с предприето разследване на убийство, извършено на 3 май 2015г. Като извършители са заподозрени двама мъже с неустановена националност.С цел установяване на самоличността им, от хърватската полиция предоставят на европейските страни-членки на Интерпол снимка от камерат на единия заподозрян и фоторобот на другия.За мъжа от фоторобота се знае, че е на възраст между 30 и 40 години, висок 180 см., с нормално телосложение, светла кожа, кестенява коса, без бакенбарди, ниско чело, кафяви очи, кафяви вежди, гладко чело и кожа на лицето, правилен нос, среден размер на очите.Мъжът от снимката от камера е на същата възраст - между 30 и 40 години, висок 175 см., със средно телосложение, червеникави вежди и мустаци, високо чело, гладка кожа на лицето, голям нос, среден размер на очите.Ако някой разпознава мъжете от приложените материали, може да съобщи информация на телефоните за контакт с ГД \"Национална полиция\" - 982 89 98 и 982 85 13.", "date": "2017-06-20", "title": "Интерпол-Хърватия търси съдействие за самоличността на двама мъже"}
{"url": "https://news.bg/finance/proveryavame-kolko-ot-honorarite-ni-sa-registrirani-v-nap.html", "text": "В Националната агенция по приходите откриха нова електронна услуга -  \"Справка за изплатени доходи (различни от трудови) на физически лица\". Тя е достъпна, както с Персонален идентификационен код (ПИК), така и с електронен подпис, информират от приходната агенция.Новата услуга дава възможност на физическите лица да проверяват дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари.Е-услугата предоставя информация също за вида и размера на изплатения доход, както и за удържания данък. Така с помощта на е-справката физическите лица ще могат коректно да отразяват изплатените им доходи в годишната си данъчна декларация.От НАП обръщат внимание, че ако потребителите на услугата установят, че са допуснали грешка във вече подадената декларация за облагане на доходите от 2016 г., те имат възможност да я поправят. Това става с подаването на еднократна коригираща декларация в срок до 30 септември 2017 г.Новата услуга на НАП засилва гражданския контрол по спазването на установените от данъчните закони задължения, уверяват от НАП.", "date": "2017-06-20", "title": "Проверяваме колко от хонорарите ни са регистрирани в НАП"}
{"url": "https://news.bg/crime/lozan-panov-se-otkazva-ot-nso.html", "text": "Председателят на Върховния касационен съд /ВКС/ Лозан Панов няма да използва повече колата, която се предоставя от Национална служба за охрана /НСО/.Причината е, че той вече не е убеден в сигурността, която тя му предоставя.Това стана ясно от негово изказване пред журналисти във Висшия съдебен съвет.Лозан Панов още не е уведомил за решението директора на НСО, но предстои да направи това.Припомняме, вчера  с развитите болтове на колата, дадена му от НСО, тъй като не са намерени доказателства за умишлено увреждане., който е от службата за охрана, при пътуване извън София на 1 юни. Първи за това съобщи лично Лозан Панов след срещата си с президента Румен Радев.По думите на Панов странна е констатацията на прокуратурата, че специализираният транспорт на НСО предлага луксозна кола, на която може при интензивно движение болтовете, придържащи гумите, да се саморазвият. \"Това означава, че няма сигурност при осигуряване на специализирания транспорт на НСО. Това, което мога да направя е да се откажа от използването на автомобила на НСО\", коментира Панов.", "date": "2017-06-20", "title": "Лозан Панов се отказва от НСО"}
{"url": "https://news.bg/world/merkel-gotova-da-razgleda-predlozheniyata-na-makron-za-reformirane-na-evrozonata.html", "text": "Германският канцлер Ангела Меркел заяви, че е готова да разгледа новите предложения на френския президент Еманюел Макрон за реформиране на еврозоната, информира АФП.По време на форум с бизнес лидери в Берлин Меркел призна, че все още има какво да се желае по отношение на икономическата съгласуваност на страните членки на еврозоната.Ангела Меркел, която ще се бори за четвърти мандат на парламентарните избори през септември, поясни, че Германия ще бъде открита за създаване на \"икономическо правителство\" за събиране на \"най-добрите практики\" за насърчаване на работни места и растеж сред 19-те страни членки.\"\", добави тя.Канцлерът поясни, че може да бъде обсъден и евробюджет, ако е ясно, че наистина е подсилена структурата на икономиката. Така Меркел подкрепя още едно предложение на френския лидер.Макрон се обяви за реформиране на еврозоната. Сред предложенията са създаване на отделен бюджет на еврозоната, специален парламент и откриване на пост на финансов министър.На съвместна пресконференция с Макрон преди няколко седмици Меркел подкрепи призива на френския лидер за \"историческо преустройство\" на ЕС, изразявайки подкрепата си за възможна промяна в ключовите договори.", "date": "2017-06-20", "title": "Меркел готова да разгледа предложенията на Макрон за реформиране на еврозоната"}
{"url": "https://news.bg/society/pazitelite-na-bedechka-nyama-da-dopusnat-novi-sgradi-v-parka.html", "text": "Пазителите на парка \"Бедечка\" в Стара Загора настояват за максималното възможно запазване на парка.Припомняме, според резултатите от местния референдум, който се проведе на 18 юни, неделя, близо 20 хиляди старозагорци са отговорили с \"ДА\". Това прави 85% от хората, упражнили правото си глас на допитването.Във връзка с това организацията \"Запазете Бедечка\" припомня думите на кмета на Стара Загора Живко Тодоров, които заяви, че каквато и да бъде активността на референдума, важен е неговият резултат.Защитниците на парка не могат да си обяснят и това, че в  се е споменало за изграждане на две нови сгради в парка. Те припомнят, че има категорична строителна забрана в парка, а основание за издаването на нови разрешителни няма.Организацията \"Запазете Бедечка\" настоява Община Стара Загора да започне прозрачно разследване на решенията по казуса назад в годините, както и разследване на реституцията за всеки един имот.Активистите настояват и собствениците на терени в парка да получат равностойни замени и по никакъв начин не бъдат ощетявани. \"Те не са врагове на обществения интерес\", посочват от \"Запазете Бедечка\".", "date": "2017-06-20", "title": "Пазителите на \"Бедечка\" няма да допуснат нови сгради в парка"}
{"url": "https://news.bg/energy/petkova-obsadi-s-rosatom-realizatsiyata-na-oborudvaneto-na-aets-belene.html", "text": "В рамките на деветия Международен форум \"Атомекспо\" българският енергиен министър Теменужка Петкова се срещна с генералния директор на държавната корпорация за атомна енергия \"Росатом\" г-н Алексей Ликхачов. Традиционно форумът се провежда в руската столица Москва. По време на разговора бе отбелязано ползотворното сътрудничество между двете страни през годините в сферата на ядрената енергетика.\"След като миналата година с общи усилия разрешихме казуса след постановеното арбитражно решение за АЕЦ \"Белене\", следващата важна стъпка пред нас е свързана с възможността за реализация на произведеното за проекта оборудване\", подчерта министър Петкова. \"Страната ни следва да се съобрази и с произтичащите от парижкото споразумение изисквания за намаляване на вредните емисии. Въпреки, че ще настояваме пред ЕК за дерогация, ще се наложи да преосмислим енергийната си стратегия\", каза още тя.По думите й основната цел на правителството в енергийната сфера е гарантиране на енергийната сигурност. Пред г-н Ликхачов Петкова изложи плановете на българската страна да отдели пасивите и активите по проекта \"Белене\" в отделна проекта компания, която да бъде предложена за приватизация. По думите й, освен с изградена площадка, част от съпътстващата инфраструктура и произведеното оборудване за АЕЦ \"Белене\", България разполага и с технически отлично подготвени експерти.В случай, че в рамките на подобна процедура не бъде намерен стратегически инвеститор, разглеждаме и възможността част от оборудването за \"Белене\" да се реализира на площадката на 7-ми блок на АЕЦ \"Козлодуй\", каза още Петкова. От страна на \"Росатом\" бе проявен интерес да участват в евентуална реализация на проекта като строител.В рамките на форума министър Петкова се срещна и с генералния директор на \"Русатом сервиз\" и ръководител на проекта за удължаване живота на 5-ти и 6-ти блок на АЕЦ \"Козлодуй\" Евгений Салков. Двамата припомниха успешното приключване на дейностите по модернизация на 5-ти блок на АЕЦ \"Козлодуй\". Министър Петкова изрази увереност, че съвместната работа между експертите на АЕЦ \"Козлодуй\" и на \"Росатом\" ще завърши успешно и по отношение на дейностите за удължаване живота на 6-ти блок на българската атомна централа. Дейностите се изпълняват в заложените срокове и обеми, категорична бе Петкова.", "date": "2017-06-20", "title": "Петкова обсъди с \"Росатом\" реализацията на оборудването на АЕЦ \"Белене\""}
{"url": "https://news.bg/world/nay-malko-10-dushi-zaginaha-pri-napadenie-na-ash-shabab-v-mogadishu.html", "text": "Най-малко 10 души загинаха при нападение с кола бомба пред правителствена сграда в сомалийската столица Могадишу, съобщиха от правителството, цитирани от Ройтерс.Отговорност за атаката пое \"Аш Шабаб\" - ислямистка групировка, която често извършва терористични атаки в контролирани от федералното правителство райони. Съюзената с \"Ал Кайда\" организация иска да изтласка мироопазващите сили от Африканския съюз и да свали подкрепяното от Запада правителство, а също така да наложи крайна форма на исляма.Повече от 10 души загинаха, а други 20 са ранени, каза говорител на кмета на столицата. Той добави, че има унищожена правителствена сграда и повече от 10 автомобила.Миналата седмица при нападение на групировката с кола бомба в хотел и до ресторант в столицата загинаха най-малко 19 души.", "date": "2017-06-20", "title": "Най-малко 10 души загинаха при нападение на \"Аш Шабаб\" в Могадишу"}
{"url": "https://news.bg/crime/deputatat-ot-gerb-dimitar-gamishev-se-otkazva-dobrovolno-ot-imuniteta-si.html", "text": "Народният представител от ГЕРБ Димитър Гамишев доброволно ще се откаже от имунитета си, който днес беше поискан от главния прокурор Сотир Цацаров.Гамишев ще внесе в сряда заявление до ръководството на Народното събрание, с което изразява съгласието си да бъде снет депутатския му имунитет.Глвният прокурор Сотир Цацаров внесе искане за сваляне на имунитета на депутата от ГЕРБ Димитър Гамишев заради неприключило съдебно производство във връзка с ПТП със загинал пешеходец.През 2016 г. Окръжната прокуратура- Благоевград го е предала на съд за ПТП. Пътният инцидент се е случил на 27 ноември 2014 г., като Гамишев превишил максимално допустимата скорост в населено място. Той се е движил с около 68 км/ч, обяви говорителят на главния прокурор- Румяна Арнаудова. Гамишев е причинил смърт на пресичащ пешеходец.След като е придобил имунитет, производството е било спряно. Сега главният прокурор иска от НС даване на разрешение за снемане на имунитета на депутата, за да продължи съдебното производство.", "date": "2017-06-20", "title": "Депутатът от ГЕРБ Димитър Гамишев се отказва доброволно от имунитета си"}
{"url": "https://news.bg/world/rusiya-ne-mozhe-da-potvardi-dali-e-likvidirala-bagdadi.html", "text": "Русия обяви, че не може да потвърди дали лидерът на ДАЕШ (\"Ислямска държава\") Абу Бакр ал Багдади е бил убит по време на въздушен удар в Сирия миналия месец.Това заяви заместник-министърът на външните работи на Русия Генадий Гатилов пред Интерфакс, цитиран от Ройтерс.В петък Москва обяви, че руските сили може би са убили лидера на ДАЕШ, но Вашингтон подчерта, че не може да потвърди информацията. Западни и иракски представители изразиха скептицизъм.", "date": "2017-06-20", "title": "Русия не може да потвърди дали е ликвидирала Багдади"}
{"url": "https://news.bg/world/zapochna-stroitelstvoto-na-parvoto-evreysko-selishte-na-zapadniya-bryag-ot-25-g.html", "text": "На Западния бряг започна строителството на първото ново еврейско селище за последните 25 г., съобщава ДПА.Израелският премиер Бенямин Нетаняху определи като \"чест\" възможността да изгради селище в окупираните територии.Разширяването на еврейските селища на Западния бряг - територия, която Израел окупира по време на конфликта през 1967 г., е един от основните спорни въпроси в израелско-палестинския конфликт. Около 600 000 евреи живеят на Западния бряг и в Източен Йерусалим.Според израелската неправителствена организация Peace Now това е първото ново еврейско селище от 25 г., каза Нетаняху, използвайки библейското име на Западния бряг.В новото селище ще бъдат заселени жители от Амона на Западния бряг след събарянето му през февруари. Планът беше осъден в Израел и чужбина. ООН изрази разочарование си от решението.", "date": "2017-06-20", "title": "Започна строителството на първото еврейско селище на Западния бряг от 25 г. "}
{"url": "https://news.bg/politics/bsp-v-gotovnost-da-remontira-arhitekturnata-tsennost-buzludzha.html", "text": "БСП в готовност да ремонтира \"\" Бузлуджа. Това стана ясно от думите на лидера Корнелия Нинова. Червените са в готовност да обезопасят мястото, ще покрият покрива.Ще спрем разрухата, увери Корнелия Нинова. Вече се обсъжда реставрацията и възстановяването на паметника. В четвъртък ще има среща при регионалния министър за прехвърляне собствеността на Бузлуджа. Обсъждат се варианти за финансиране ремонта на паметника.Ще се инициират дарителски кампании. Различни били идейните проекти как да се развива паметника в бъдеще. Нинова не коментира защо предишното партийно ръководство  досега.Припомняме, през 2011 г. Първото правителство на  безвъзмездно паметника на Бузлуджа на БСП. Години по-късно от Левицата не бяха поели отговорност за монумента.", "date": "2017-06-20", "title": "БСП в готовност да ремонтира \"архитектурната ценност\" Бузлуджа"}
{"url": "https://news.bg/politics/borisov-i-zaev-zatvaryat-stranitsata-na-natsionalizma-otvaryat-obshtata-istoriya.html", "text": "Историческо помиряване между Македония и България - ще си делим историята. Новият македонски премиер Зоран Заев излезе с ключови послания от София. Радвам се, че Македония има такъв приятел като премиера Бойко Борисов, обяви на брифинг той.Нашето приятелство е искрено, изтъкна Заев. Това е исторически момент за мен и моята страна, обяви премиерът на Македония. Той поиска от нас помощ и подкрепа за перспективата на Македония за ЕС и НАТО.За нас няма алтернатива освен пълноправно членство на Македония в ЕС и НАТО, подчерта премиерът. Заев е категоричен, че историята може да ни сближи, не да ни разделя. Затваряме страницата на национализма, увери той. Отворихме нови надежди и перспективи за приятелството на нашите две страни, изтъкна Зоран Заев.В началото на август двете страни искат да подпишат договора за добросъседство. За целта Бойко Борисов ще посети Македония и двамата ще се поклонят пред нашата обща история. Разбрали се да бъде кръстена по една улица на президенти от двете държави - в Скопие на Жельо Желев, в София на Борис Трайковски.Зоран Заев ни похвали като първенци при усвояването на еврофондовете. Имаме желание да отворим преговорите за членство в ЕС, подчерта той. Искаме да станем член на НАТО, каза премиерът на Македония. Бойко Борисов на свой ред поздрави македонския си колега, че след тежката ситуация в Македония има спокойствие. Бъдещето на Македония минавало през вътрешно политическа стабилност. Пред двете държави, според него, има огромен шанс да вървят напред.По думите на Борисов той ще се бори за магистрала Скопие - София. Дестабилизация на Македония води до нестабилност на нашите граници, смята българският премиер. Ние сме за членството на Македония в ЕС и НАТО, увери Бойко Борисов .Той призова двете държави да не да разделени.Борисов е убеден, че двата народа могат да празнуват заедно деня на Кирил и Методий. Защо трябва да сме разделени, недоумява премиерът. Той ще върне жеста и заедно с македонския народ ще чества илинденското въстание. Добрите отношения между двете държави били от полза и са двете държави. Съветът, който е дал на Заев е, че Македония трябва да си свърши сама нещата и помощта щяла да дойде. Ще се определи и общата ни история, като помощ за това ще дават историците. По-близък народ от вас нямаме, обясни българският премиер на македонската страна.За общата история той е категоричен, че няма да се откажем от нашите герои.Двамата премиери се шегуват с побоя, който претърпя в македонския парламент. Зоран Заев простил, а Бойко Борисов обясни, че така изглеждали по юнаци. Българският премиер прати поздрави на македонската опозиция и по Зоран Заев изпрати поздрав и до Корнелия Нинова, лидерът на българската опозиция.", "date": "2017-06-20", "title": "Борисов и Заев затварят страницата на национализма, отварят общата история"}
{"url": "https://news.bg/crime/uslovna-prisada-za-43-godishen-bludstval-s-dete.html", "text": "Условна присъда получи 43-годишен мъж за извършено полово сношение с малолетно момче в Девин, съобщиха от прокуратурата.Осъден е Георги Г., на 43 г., за това, че в периода от 1 декември 2016 г. до 31 декември 2016 г., при условията на продължавано престъпление е извършил полово сношение и действия на полово удовлетворение с лице от същия пол, ненавършило 14-годишна възраст. Районен съд-Девин е наложил на Георги Д. наказание лишаване от свобода за срок от една година и четири месеца условно с три години изпитателен срок.Георги Г. е признат за виновен за това, че три пъти, на неустановени дати през декември 2016 г., извършил полови сношения, в нетрезво състояние, с 13-годишно момче в жилище, където живеел. Двамата се познавали отпреди.По делото са били назначени и извършени експертизи, разпитани свидетели и др. Георги Г. се е признал за виновен. Присъдата на Районен съд-Девин е влязла в сила.", "date": "2017-06-20", "title": "Условна присъда за 43-годишен, блудствал с дете"}
{"url": "https://news.bg/economics/liniyata-sofiya-skopie-e-prioritet-za-otnosheniyata-ni-s-makedoniya.html", "text": "Изграждането на жп линията София - Скопие остава приоритет в двустранните отношения между България и Македония. Около това мнение се обединиха по време на днешната си среща министърът на транспорта, информационните технологии и съобщенията Ивайло Московски и министърът на транспорта и комуникациите на Македония Горан Сугарески.Транспортната връзка между Югозападните Балкани и коридор Ориент/Източно-Средиземноморски е от съществено значение за свободното преминаване на пътници и товари и за двете страни.Реализацията на проекта е свързана с осигуряването на финансиране за изграждането на линията на македонска територия, модернизацията на съществуващото трасе София-Гюешево, както и строителството на липсващия участък от 2.5 км от гара Гюешево до македонска граница.Министър Московски заяви, че очаква гаранции от македонска страна за изграждане на трасето на тяхна територия.Ивайло Московски подчерта, че за програмния период 2014-2020 г. по ОП \"Транспорт и транспортна инфраструктура\" са осигурени средства за цялостната подготовка на проекта за модернизация на жп линията София-Перник-Радомир-Гюешево.Ако има пари, строителството на железопътния участък може да стартира през 2020 г., допълни още министър Московски. Двамата министри се обединиха около тезата, че бюджетите на двете държави трудно могат да поемат цялата финансова тежест и е необходимо със съвместни усилия да се търсят външни инвестиции.По време на срещата македонският министър Горан Сугарески информира за напредъка на проекта за изграждането на нова железопътна линия от Крива Паланка до границата с България. Тя е част от Общоевропейския коридор VIII, от Радомир до Беляковци. България ще помага с експертна помощ. Проектът ще се изпълнява в близост до границата с България и в неговия обхват попада трансграничният тунел \"Деве Баир\".Преди двустранната си среща двамата министри участваха в пленарното заседание между двете делегации, водени от премиерите Бойко Борисов и Зоран Заев.", "date": "2017-06-20", "title": "Линията София-Скопие е приоритет за отношенията ни с Македония"}
{"url": "https://news.bg/world/sasht-sanktsioniraha-desetki-rusnatsi-i-organizatsii.html", "text": "38 физически и юридически лица са включени в списък със санкционирани хора и компании на Министерството на финансите на САЩ, се казва в съобщение на сайта на ведомството, цитирано от ТАСС и РИА \"Новости\".Санкциите са наложени във връзка с конфликта в Украйна.В списъка са включени имената на 19 души от Русия и Донбас, включително и заместник-министъра на икономическото развитие на Русия Сергей Назаров. Припомняме, миналата седмица САЩ наложиха нови санкции на Москва във връзка със ситуацията в Украйна. ", "date": "2017-06-20", "title": "САЩ санкционираха десетки руснаци и организации"}
{"url": "https://news.bg/bulgaria/sas-7-7-mln-sms-a-za-dobroto-dms-otbelyazva-10-godini-u-nas.html", "text": "Дарителската платформа в България навършва 10 години и може да се похвали със 7,5 милиона изпратени и получени SMS за благотворителни каузи.През последното десетилетие са изпратени близо 7,5 мил SMS на Единния дарителски номер в България за над 700 кампании в подкрепа на различни каузи. DMS е замислен като система, улесняваща дарителите и даваща шанс на благородните каузи. През май 2007 г. тя стартира с 4 кампании, а днес активните кампании са над 90.По повод 10-годишнината организаторите Фондация BCause и Български дарителски форум, заедно с партньорите си - Telenor, VIVACOM, Mtel, ОББ, Epay и Тераком, публично отчетоха постиженията и развитието на платформата DMS.\"За първи път говорим за DMS, без да искаме подкрепа, а само за да кажем \"благодаря\" - обърна се към журналистите и партньорите на DMS Красимира Величкова, Директор на Български дарителски форум - благодаря на всички партньори, защото това е едно огромно усилие на много хора, компании и организации да съществува система, към която да има доверие. DMS е модел какво може да бъде нашето общество - когато има доверие, когато има ясни правила и механизми, прозрачност и отчетност, тогава нещата могат да се случват\".Общата сума събрана само през 2016 г. чрез DMS платформата възлиза на почти 1 мил. лв, а онлайн даряването става все по-популярно. През последната година са направени онлайн дарения за обща сума от 26 386 лв.Все още дарителите, избрали DMS, даряват приоритетно за деца и възрастни, които се нуждаят от лечение, но с времето нараства и броят на редовните дарители за каузи на организации. Пик на дарителските SMS-и се наблюдава най-вече при силно емоционални кампании за лечение на деца и млади хора или при хуманитарни бедствия и кризи, които мобилизират силна дарителска подкрепа, но това са само някои от многото благотворителни инициативи, с който платформата работи.За някои каузи и хора DMS често е единствено решение. В последните 10 години DMS е разпознаваем механизъм за даряване и се ползва с доверието на индивидуалните дарители в България, защото осигурява лесен начин за даряване и лесен достъп на кампаниите при прозрачни процедури, навременна подкрепа и най-важно - мобилизираната енергия на хиляди хора.", "date": "2017-06-20", "title": "Със 7.7 млн. SMS-а за доброто DMS отбелязва 10 години у нас"}
