{"url": "https://news.bg/world/18-islyamisti-sa-ubiti-v-somaliya.html", "text": "Най-малко 18 ислямисти са убити в Сомалия, съобщава Ройтерс.Това е станало при операция на армията в северната провинция Пунтланд. Освен това правителствените сили са конфискували оръжие, муниции и медикаменти на бунтовниците.От години Сомалия е разкъсвана от гражданска война. Аш Шабаб, свързаната с Ал Кайда организация, иска да наложи строгия ислямски закон - шериат в страната.", "date": "2017.07.09", "title": "18 ислямисти са убити в Сомалия"}
{"url": "https://news.bg/bulgaria/prodalzhava-izpolzvaneto-na-suho-mlyako-i-kontsentrati-v-sireneto-i-kashkavala.html", "text": "Близо 4 хиляди тона сухо мляко и 5600 тона млечен концентрат са използвани от българските предприятия при производството на сирене и кашкавал през 2016 г.Това става ясно от окончателните данни от изследване, което е направено от Министерството на земеделието, цитирано от БНР.За миналата година в мандрите са постъпили 544 милиона литра мляко за преработка.93 на сто от преработеното мляко е краве, останалите 7% процента се поделят от овче, козе и биволско мляко.Преработвателните предприятия са пуснали на пазара 134 хиляди тона кисело мляко, 53 хиляди тона сирене и 20 хиляди тона кашкавал.Най-сериозен ръст се отчита по отношение на овчето сирене и кашкавала от овче мляко. Производството е скочило с 60% за година.Радиото отбелязва, позовавайки се на данните, че продължава тенденцията за влагане на сухо мляко и млечни концентрати, въпреки че има увеличение на произведеното сурово мляко.През 2016 година в българските мандри са влезли за преработка близо 40 милиона литра сурово мляко от страни членки на ЕС.", "date": "2017.07.09", "title": "Продължава използването на сухо мляко и концентрати в сиренето и кашкавала"}
{"url": "https://news.bg/world/brekzit-mozhe-nikoga-da-ne-se-sluchi-vyarva-britanski-top-politik.html", "text": "Брекзит може никога да не се случи.Това обяви ветеранът в британската политика Винсънт Кейбъл от либералдемократите, цитиран от Ройтерс.Графикът за напускането на ЕС може никога да не се случи, защото основните политически партии са твърде много разединени по въпроса, смята той.Консервативната партия на премиера Тереза Мей не успя да спечели мнозинство на предсрочните избори миналия месец и това хвърля съмнение върху възможностите й да извади страната от съюза.\"\", каза Кейбъл пред БиБиСи.\"\", добави той.Кейбъл заема поста министър на бизнеса между 2010 и 2015 г., когато либералдемократите бяха малкият партньор в коалиционно правителство, водено от консерваторите.В момента той е единствения кандидат за лидер на либералдемократите.Партията изгуби влиянието си от 2015 г. Тя държи едва 12 места в 650-местния парламент.В предизборната си кампания тази година тя предложи провеждане на втори референдум за напускане на ЕС щом бъде сключено окончателно споразумение между Брюксел и Лондон.Според Кейбъл това е позитивен начин за Брекзит.", "date": "2017.07.09", "title": "Брекзит може никога да не се случи, вярва британски топ политик"}
{"url": "https://news.bg/int-politics/sanktsiite-sreshtu-rusiya-ostavat-dokato-problemite-v-siriya-i-ukrayna-ne-se-razreshat-otseche-tramp.html", "text": "Американският президент Доналд Тръмп обяви в профила си в \"Туитър\", че срещата на върха на Г-20 в Хамбург била голям успех за САЩ.По думите му, той обяснил пред колегите си, че САЩ трябвало да поправят многото лоши търговски споразумения, които били сключили.\"Ще го сторим!\", зарече се той.Той коментира още, че силно е притиснал на два пъти руския си колега Владимир Путин относно руската намеса в американските президентски избори.\"Той категорично отрече това (намесата на Русия, б. р.)\", изтъкна той и допълни, че той вече си бил дал мнението по темата, а именно - че освен Русия и много други държави са се били месили. Тръмп припомня на публиката си, че са се договорили с руския си колега за прекратяване на огъня в части от Сирия, като отбелязва, че това щяло да спаси човешки животи.И в тази връзка посочва: \"Сега е време да вървим напред и да работим конструктивно с Русия!\"Американският държавен глава също така изтъква, че са обсъдили с Путин създаването на непробиваемо звено за киберсигурност, което да предотвратява хакерските атаки срещу изборния процес, както и \"много други лоши неща\".Тръмп уточнява, че санкциите, наложени от САЩ и Запада срещу Русия, не са били обсъждани по време на срещата му Путин. В тази връзка той подчертава, че \"нищо няма да бъде сторено, докато не бъдат разрешени проблемите в Сирия и Украйна!\"Той отново се заяде с медиите, които според него разпространяват фалшиви новини за него, както и с предшественика си Барак Обама, като запита защо той не е сторил нищо за предотвратяването на намесата в американските избори, след като е имал информация преди изборите.", "date": "2017.07.09", "title": "Санкциите срещу Русия остават, докато проблемите в Сирия и Украйна не се разрешат, отсече Тръмп"}
{"url": "https://news.bg/world/irak-obyavi-osvobozhdenieto-na-mosul.html", "text": "Премиерът на Ирак Хайдер ал Абади обяви \"освобождението\" на Мосул, съобщава АФП.Той пристигна в града, за да поздрави иракските сили за победата им срещу ДАЕШ (\"Ислямска държава\").Абади похвали войниците за \"голямата победа\" срещу терористичната организация.\"Главнокомандващият\", се казва в съобщение на прессекретарята на премиера.От 2014 г. Мосул беше столица на халифата на ДАЕШ в Ирак.Преди 8 месеца иракските сили, милиции и водената от САЩ коалиция започнаха настъпление за освобождаването на града.Групировката превзе града през юни 2014 г. Операцията по връщането на Мосул от иракските сили започна през октомври 2016 г. Източната част на града беше освободена в края на януари, а месец по-късно започна операцията и за превземането на Западен Мосул.", "date": "2017.07.09", "title": "Ирак обяви освобождението на Мосул"}
{"url": "https://news.bg/world/v-kyoln-se-provezhda-nay-golemiyat-gey-parad-v-evropa.html", "text": "Стотици се събраха в началото на най-големия гей парад в Европа, който се провежда в германския град Кьолн, съобщава ДПА.Парадът \"Кристофър стрийт дей\" е най-голямата демонстрация в Европа за равноправие и социална приемственост на ЛГБТ общността.Само преди десетина дни Германия узакони еднополовите бракове.\", каза говорител на организатора на събитието. Очаква се около 950 000 души да се съберат на прайда.Мотото на тазгодишното събитие е \"Никога отново\" - в памет на преследваните гейове и лесбийки по време на нацисткия режим.", "date": "2017.07.09", "title": "В Кьолн се провежда най-големият гей парад в Европа"}
{"url": "https://news.bg/world/mask-publikuva-snimki-s-nay-noviya-avtomobil-na-tesla.html", "text": "Съонователят и изпълнителен директор на \"Тесла\" Илън Мъск публикува в \"Туитър\" първите снимки с най-новия електрически автомобил на компанията - Model 3, съобщава БиБиСи.Мъск публикува снимките с първия Model 3 в събота.Те са направени пред фабриката на производителя в Калифорния.Model 3 е първият модел масово производство на компанията и първите 30 собственици ще седнат на шофьорското място на 28 юли.След това моделът ще бъде пуснат на пазара на базовата цена от 35 000 долара - наполовина по-евтин от другите модели.Очаква се през август готови да са още 100 автомобила, а през септември - 1 500. До декември месец по 20 000 автомобила ще слизат от поточната линия, обещава Мъск.Какво знаем вече за Model 3?Автомобилът ще е със стартова цена 35 000 долара, докато Model S се продава за поне 80 000 долара в САЩ;Седанът ще има 5 места и 400 литра багажник;Model 3 ще развива от 0 до 100 км/ч за 5.6 секунди;И ще може да изминава над 340 километра с едно зареждане (или около двойно повече в сравнение с електрическите автомобили с подобна цена);А по-скъпите версии ще са още по-бързи и ще изминават още повече разстояние с един заряд;Ще има осем камери, един радар и 12 ултразвукови сензори, както и нов суперкомпютър от Nvidia, който ще поддържа втората генерация на автономната система;Telsa обещава, че Model 3 ще има петзвездна безопасност;Както и Model S, новият автомобил може да бъде поръчан със стъклен покрив и 19-инчови джанти;15-инчовият екран вече ще е хоризонтален;", "date": "2017.07.09", "title": "Мъск публикува снимки с най-новия автомобил на \"Тесла\""}
{"url": "https://news.bg/world/myusyulmanski-lideri-organiziraha-miting-v-berlin-sreshtu-terorizma.html", "text": "Около 30 мюсюлмански лидери от Европа се събраха на демонстрация срещу терора в Берлин, информира АФП.Митингът се проведе на мястото, където беше извършена терористична атака с камион през декември 2016 г.Събитието, което привлече няколкостотин души, е част от \"Марша на мюсюлманите срещу тероризма\" на имами, които бяха докарани с автобус от Париж в събота.Събитието се провежда на площад Breitscheidplatz, където тунизиец атакува пешеходци с откраднат камион на коледен базар. При атаката загинаха 12 души.Мюсюлманските лидери се помолиха за жертвите. Към демонстрацията се присъединиха местни мюсюлмански, християнски и еврейски представители.Според тях със събитието се цели изпращане на \"послание за братство срещу тероризма\".Общо около 60 имами ще се присъединят към тур в европейски градове, включително в Брюксел, Тулуза и Ница, където бяха извършени терористични атаки, преди да се върнат в Париж в петък.", "date": "2017.07.09", "title": "Мюсюлмански лидери организираха митинг в Берлин срещу тероризма"}
{"url": "https://news.bg/world/kraynodesni-ungartsi-sazdadoha-novo-antiliberalno-i-rasistko-dvizhenie.html", "text": "Стотици унгарски крайнодесни се събраха в квартал на Будапеща в събота, за да създадат ново политическо движение. Те се надяват да участват на парламентарните избори следващата година, съобщава Ройтерс.Основната опозиционна партия в страната \"Йоббик\" се отдалечи от крайнодесните си корени и зае по-центристка позиция. Така тя оставя място за нови крайнодесни инициативи.Три групи проведоха митинг в квартал Vecses под мотото \"Разгръщане на флага на крайнодясното\". Въпреки че присъствието беше ограничено само до лидерите, новото движение планира да участва на изборите през 2018 г.Движението се нарича \"Сила и решимост\". То изглежда далеч по-радикално от всяка политическа организация, която се е опитвала да заеме сериозна политическа роля в страната от падането на комунизма. Движението открито използва расистка риторика срещу либерализма и имиграцията.Балаш Ласло, един от неговите лидери, каза на учредителното събрание пред аудитория, съставена основно от мускулести, татуирани мъже, че Европа е демонстрирала неразумна толерантност пред опасностите, произтичащи от нейните съществуващи малцинства и от притока на още милиони хора.", "date": "2017.07.09", "title": "Крайнодесни унгарци създадоха ново антилиберално и расистко движение"}
{"url": "https://news.bg/world/v-germaniya-besni-na-merkel-zaradi-nasilieto-v-hamburg.html", "text": "Германци изразиха гнева си във връзка с възникналото насилие по време на Г-20 в Хамбург, повдигайки неудобни въпроси на канцлера Ангела Меркел по-малко от три месеца преди парламентарните избори, съобщава Ройтерс.Около 20 000 полицаи срещнаха сериозни проблеми при сдържането на няколкостотин анархисти, които изгориха автомобили, разграбиха магазини и нанесоха сериозни материални щети в града с коктейли \"Молотов\" и камъни по време на Г-20 на 7 и 8 юли. Десетки хиляди участваха в мирни демонстрации.476 полицаи са получили различни наранявания по време на демонстрациите - от прорезни рани до изгаряния. Днес полицията обяви, че са задържани 225 души.Германските вестници отделиха далеч повече място за снимки, на които полицейски водни оръдия са насочени към анархисти с качулки и други протестиращи, отколкото на резултатите от форума на 20-те най-големи икономики в света.\"Срам за Германия\", пише вестник \"Тагешпигел\".\"\", пише колумнистът на вестника Герд Новаковски.\"Билд ам зонтаг\" публикува снимки с маскирани анархисти и политици на главната си страница със заглавие \"Престъпници и губещи\". Във вестника политолог описва сцените като \"оргия на насилие\".Международните медии се фокусираха повече върху първата среща на американския президент Доналд Тръмп с руския държавен глава Владимир Путин на Г-20, както и върху позицията на Тръмп за климата и търговията, която се различаваше от на останалите лидери.Социологическо проучване на Emnid показва, че 59% от германците вярват, че сблъсъците са накърнили имиджа на страната им.Меркел беше принудена да защитава избора си срещата да се проведе в Хамбург, заявявайки, че други градове като Лондон също са организирали подобни събития. Обаче в Хамбург има силна радикално лява традиция.Германският канцлер искаше да покаже на партньорите си от Г-20, най-вече на Владимир Путин и Реджеп Ердоган, че в страната й се спазва свободата на словото.Стратегията е с обратен ефект, смятат някои коментатори.Едвам си поемам въздух от гняв, защото канцлерът Меркел и кметът на Хамбург Олаф Шолц банално определиха бруталните безредици като \"неприемливи\", пише коментатор за \"Билд ам зонтаг\".Меркел обеща компенсация за жителите на града.Междувременно организаторите на протестите в Хамбург обявиха, че нямат вина за възникналото насилие и вандализъм по време на анти-Г-20 демонстрациите в германския град, информира ДПА.", "date": "2017.07.09", "title": "В Германия бесни на Меркел заради насилието в Хамбург"}
{"url": "https://news.bg/bulgaria/makedoniya-i-balgariya-s-konstruktivni-razgovori-za-dogovora-za-priyatelstvo.html", "text": "Македония и България проведоха двудневни консултации по проекта на Договора за приятелство, добросъседство и сътрудничество между двете държави, съобщиха от правителството.Двете делегации на държавите са били водени от външните министри Екатерина Захариева и Никола Димитров.Разговорите, които се проведоха в България, преминаха в конструктивна атмосфера. Постигната бе база за компромис. Следващата крачка е пристъпване към консултации и вътрешносъгласувателни процедури, се казва още в съобщението.Очаква се договорът да бъде подписан на 2 август.", "date": "2017.07.09", "title": "Македония и България с конструктивни разговори за договора за приятелство"}
{"url": "https://news.bg/crime/novo-razvitie-za-referenduma-v-yambol.html", "text": "Искането на инициативния комитет в Ямбол за свикването на местен референдум срещу бежанците получи ново развитие.Делото е върнато за ново разглеждане в ямболския съд. За това съобщиха от инициативния комитет.До това се стигна след като Върховният административен съд (ВАС) отмени решение на Административния съд в Ямбол, с което остави без разглеждане жалба на инициативен комитет срещу отказа на ямболския общински съвет да проведе местен референдум за допускане на бежанци в общината.Инициативният комитет внесе в края на февруари събраните подписи в петте общини на област Ямбол за провеждане на местен референдум срещу настаняването на мигранти в региона. Според организаторите на проявата около 19 000 граждани на областта са се подписали под искането за допитване или десет процента от хората с избирателни права с постоянен адрес в съответната община, каквото е изискването по закона за референдумите.Според ямболските съдии инициативният комитет не е легитимен, тъй като не всички негови членове имали постоянен адрес в общината. В закона за референдумите обаче е посочено, че членовете на комитета трябва единствено да са граждани на страната с избирателни права.", "date": "2017.07.09", "title": "Ново развитие за референдума в Ямбол"}
{"url": "https://news.bg/bulgaria/asenovgrad-protestira-za-poredna-vecher.html", "text": "Асеновград протестира за поредна вечер. В града има засилено полицейско присъствие, съобщава БНТ. На място отново са изпратени много полицаи и жандармерия, както и водно оръдие.Няколкостотин души са се събрали на площада пред паметника на Цар Иван Асен II.С викове \"Българи, юнаци\" и развети български знамена премина протестното шествие в Асеновград. За разлика от миналата неделя ексцесии нямаше.Протестиращите срещу циганските своеволия бяха около 5000 души, а маршрутът на протестното шествие бе от сборния пункт при паметника на цар Иван Асен II към центъра на града.Протестното шествие срещу циганските своеволия в Асеновград премина през центъра на града, първо се установи пред кръговото движение пред паметника на Александър Стамболийски, а след това протестиращите отидоха пред общината.Те скандираха \"Сърце и душа за България\" и играха хоро под звуците на гайда в непосредствена близост до кордона от жандармеристи.Различни сдружения бяха излъчили свои представители на протеста.Исканията на протестиращите не са се променили - повече полиция, която да обикаля в града и селата в района, както и справедливи присъди за извършителите на побоя.В понеделник протестиращите ще заминат за София, където ще се срещнат с представители от правителството, като е вероятно да се срещнат и с вицепремиера Валери Симеонов.Организаторите на протеста гарантират, че няма да се стигне до ескалация на напрежението както миналата неделя.10 000 души подкрепят протестната подписка. Те подкрепят също и 27-годишният жител от Смолян, който също бе нападнат.До недоволството се стигна след 26 юни, когато жители на ромския квартал нападнаха състезатели по гребане по време на тренировки.", "date": "2017.07.09", "title": "Асеновград протестира за поредна вечер"}
{"url": "https://news.bg/world/makkeyn-zdravnata-reforma-na-republikantsite-pred-proval.html", "text": "Опитът на Републиканската партия да промени здравната реформа на Обама е изправен пред провал.Това заяви сенаторът Джон Маккейн пред Си Би Ес.Законопроектът на Сената, който е изправен пред обединена демократична опозиция, бе допълнително застрашен по време на миналата седмица, през която няколко сенатори - републиканци трябваше да се върнат в своите щати и да се изправят срещу избирателите, които силно се противопоставиха на законопроекта. Сенаторите се завръщат във Вашингтон в понеделник.Законопроектът на Сената запазва голяма част от Obamacare незасегнат, но отнема голяма част от финансирането му. Той отменя повечето данъци на Obamacare, ревизира данъчните кредити на закона и приключва разширяването на Medicaid.Републиканският сенатор Тед Круз заяви в неделя, че неуспехът \"не е опция\" и каза, че усилията на Сената трябва да се съсредоточат върху намаляването на премиите.Поправката на Тед Круз би позволило на застрахователите да предложат планове, които не отговарят на мандата на Obamacare, че те налагат на болните и здрави хора едни и същи цени.Републиканската партия се надява да бъдат приети измененията в здравната реформа на Обама преди Конгресът да излезе в лятна отпуска от 29 юли.", "date": "2017.07.09", "title": "Маккейн: Здравната реформа на републиканците пред провал"}
{"url": "https://news.bg/bulgaria/protest-i-v-byala-sreshtu-tsigani-biyachi.html", "text": "Жители на Бяла излязоха на протест заради пребито момче, съобщи БНТ.18-годишен младеж от града е в кома след удар по главата. Бил е ранен при сбиване с група роми, прибирайки се от дискотека. 32-годишният мъж, който го е ударил, е задържан за 72 часа и му е повдигнато обвинение за нанасяне на средна телесна повреда.Заместник-кметът на Бяла Евгени Димов каза за БНТ, че местната власт взема мерки да няма напрежение. Миналата година роми са били глобени заради силния шум по време на сватба и след това вече не е имало оплаквания, а преди 10-тина дни кметът Димитър Славов е издал превантивна заповед да се спазва обществения ред в община Бяла.От своя страна протестиращите обявиха, че ще излизат всяка вечер, докато агресията над българското население не спре.Александър и негови приятели се прибирали от дискотеката през нощта срещу събота. Били пресрещнати от група роми. Един от тях му поискал цигара и след като не получил, двете групи се сбили, при което младежът е ударен с бутилка по главата. Той е настанен в Интензивното отделение на русенската болница с опасност за живота.Близките на пострадалия Александър отправиха призив за помощ, защото той няма платени здравни осигуровки.", "date": "2017.07.09", "title": "Протест и в Бяла срещу цигани биячи"}
{"url": "https://news.bg/world/operiraha-po-speshnost-prebitiya-mazh-v-smolyan.html", "text": "27-годишният Георги Кадиев, който беше пребит в Смолян, е опериран по спешност тази нощ, съобщи БНТ.Младият мъж е имал хематом в мозъка. Георги Кадиев е настанен в клиниката по неврология в пловдивската болница \"Свети Георги\".Състоянието му остава тежко, но показателите му след операцията са стабилни. Той е с фрактура на черепа и с второ счупване на базата на черепа. До него неотлъчно е майка му Мария.Роднини вече организираха кампания \"Ние сме Смолян\" за събиране на средства, тъй като мъжът не е здравно осигурен. Той дължи 1200 лева за лечението си.Скандалът в Смолян е криминален случай, а не на етническа основа, обявиха от полицията.", "date": "2017.07.09", "title": "Оперираха по спешност пребития мъж в Смолян"}
{"url": "https://news.bg/world/dazhd-navodni-rok-festival-v-rusiya.html", "text": "Дъжд наводни рок фестивал в Русия. Това принуди властите да мобилизират около 50 единици военна техника и трактори за измъкването на закъсалите автомобили.Руският град Твер беше домакин на рок фестивал \"Нашествие\", но проливните дъждове превърнаха в кално тресавище мястото.Властите посочват, че близо 9000 коли са затънали в калта.", "date": "2017.07.09", "title": "Дъжд наводни рок фестивал в Русия"}
{"url": "https://news.bg/world/450-kilometroviyat-marsh-na-opozitsiyata-v-turtsiya-zavarshva-s-miting-v-istanbul.html", "text": "Валията на Истанбул Васип Шахин заяви, че 15 000 полицаи са мобилизирани за опазването на реда по време голямата демонстрация на Републиканската народна партия в квартал \"Малтепе\", съобщават турски медии.Пред журналисти на летище \"Ататюрк\" в Истанбул Шахин изрази надежда протестът да завърши без проблеми.Най-голямата демонстрация на опозицията за последните години ще започне в 18,00 часа местно време след приключването на 450-километровия марш от Анкара до Истанбул.Лидерът на Републиканската народна партия (РНП) Кемал Кълъчдароглу заяви преди няколко дни, че са внесли жалба в европейски съд заради резултата от референдума през април, който увеличава правомощията на президента Реджеп Ердоган.68-годишният политик инициира марш от Анкара до Истанбул на 15 юни, след като заместникът му в партията Енис Бербероглу беше осъден на 25 г. затвор за шпионаж. Той е първият депутат от партията, който е вкаран в затвора след неуспешния опит за преврат през юли 2016 г.\"Походът на справедливостта\" ще приключи днес с митинг в азиатската част на Истанбул. Президентът Реджеп Ердоган, наричан от Кълъчдароглу \"диктатор\", обвини основната опозиционна партия, че \"заговорничи с терористичните организации\", опитвайки се да дискредитира мирния марш.Основният лозунг на марша е \"права, закони и справедливост\".", "date": "2017.07.09", "title": "450-километровият марш на опозицията в Турция завършва с митинг в Истанбул"}
{"url": "https://news.bg/bulgaria/ek-planira-dostapni-elektronni-zdravni-dosieta-v-es-razkri-mariya-gabriel.html", "text": "Достъпни електронни здравни досиета в рамките на ЕС. Това планира ЕК в близките две години.Това обясни новият ни еврокомисар Мария Габриел пред Нова тв.Тя иска достъп до информация и прозрачност в здравеопазването в общността. В момента преживяваме технологична революция, убедена е тя.Габриел иска да запази човешкото в дигиталния свят. ЕК гарантира личните данни на всеки, според нея. България има своя глас на пълноправна членка, доволна е тя. Получаваме ресора на бъдещето, отчете още Мария Габриел.До 2020 година 90% от работните места ще изискват минимални дигитални познания. От всеки един опит можем да извлечем полезното, по думите й. Тя чувства отговорност да награди постигнатото от предишните ни еврокомисари.Винаги съм търсила отвореност към другия, подчерта Мария Габриел.Най-големият ми капитал е връзката с хората, похвали се тя. Еврокомисарят ни няма да изостави младежката безработица и социалното изключване.", "date": "2017.07.09", "title": "ЕК планира достъпни електронни здравни досиета в ЕС, разкри Мария Габриел"}
{"url": "https://news.bg/world/tilarsan-rusiya-tryabva-da-napravi-parvite-krachki-za-krizata-v-ukrayna.html", "text": "Президентът на Украйна Петро Порошенко обяви, че визитата на държавния секретар на САЩ Рекс Тилърсън в Киев е силна демонстрация на подкрепа от страна на Вашингтон, информира Ройтерс.Той също приветства назначението на Кърт Волкър като специален представител за минския мирен процес, заявявайки, че опитът на Волкър като дипломат от кариерата ще помогне за пълното изпълнение на споразуменията от Минск.Порошенко добави, че Волкър, придружаващ Тилърсън в Киев, ще остане в украинската столица за няколко дни, за да ускори координацията между Украйна и САЩ.Тилърсън изтъкна от своя страна, че Русия трябва да направи първите крачки за намаляване на насилието в Източна Украйна, допълвайки, че основната и първа цел на Вашингтон е възстановяване териториалната цялост на Украйна.Държавният секретар каза още, че САЩ ще проучат начини за промяна на статуквото по отношение на украинската криза.По думите му руската намеса на американските президентски избори през 2016 г. все още е пречка за по-добри отношения с Москва.Междувременно говорителят на Кремъл Дмитрий Песков заяви, че се организира телефонен разговор между лидерите на Русия, Украйна, Франция и Германия. Те ще обсъдят кризата в Украйна.Песков поясни, че все още не е уточнена дата на разговора.По-рано днес Доналд Тръмп коментира разговора си с Владимир Путин в кулоарите на Г-20 в Хамбург в петък. Той каза, че санкциите срещу Русия ще останат в сила, докато не бъдат разрешени кризите в Сирия и Украйна.", "date": "2017.07.09", "title": "Тилърсън: Русия трябва да направи първите крачки за кризата в Украйна"}
{"url": "https://news.bg/politics/otnosheniyata-mezhdu-rumen-radev-i-bsp-ohladneli-razkri-lambo.html", "text": "С президента Румен Радев не се чуваме, явно нямаме нужда сега един от друг.Това разкри социалистът Стефан Данаилов - Ламбо пред БиТиВи. Той оглавяваше инициативния комитет за издигането на кандидатурата на Радев за президент.Данаилов изрази огорчението си, че преди е помагал и на други кандидатури, но досега не се е случвало \"да се забравим в първите 20 дни\".Не съм суетен да чакам благодарности, той просто е такъв характер, добави актьорът.По думите му, на \"Позитано\" 20 има недоволни, че президентът се е \"еманципирал\" от левицата.\"То е добре да се еманципираш, но докъде. Някои негови ходове не бяха много правилни. С кабинета служебния не беше правилен хода, не всички бяха успешни. Но той има свои съветници\", подчерта Стефан Данаилов.Не съм такъв да кажа, че са приключили нещата, нямаме просто сега нужда един от друг, каза Данаилов и добави, че хората искат Радев, но \"той колко иска не знам\".", "date": "2017.07.09", "title": "Отношенията между Румен Радев и БСП охладнели, разкри Ламбо"}
{"url": "https://news.bg/crime/40-godishna-zhena-zagina-sled-chelen-sblasak-na-pat-kray-lovech.html", "text": "40-годишна жена е починала след катастрофа край Ловеч, съобщава БНР.Жената е починала в болницата в Ловеч, още 7 души са настанени там с различни наранявания, но без опасност за живота.  Тежката катастрофа е станала снощи на пътя между ловешките села Александрово и Чавдарци.Челно са се сблъскали два леки автомобила, като пострадалите са общо 11, сред тях и 9-годишно дете, което е с по-леки наранявания.", "date": "2017.07.09", "title": "40-годишна жена загина след челен сблъсък на път край Ловеч"}
{"url": "https://news.bg/world/290-zadarzhani-i-213-politsai-raneni-pri-nasilieto-v-hamburg.html", "text": "290 са задържаните по време на трите дни на размирици в Хамбург, където се проведе двудневната среща на върха на Г-20, информира ТАСС.По-рано беше съобщено за над 200 задържани.213 служители на реда са ранени, но не е ясно колко са пострадалите сред протестиралите, според информация на АФП.Въпреки че срещата завърши вчера следобед, през последната нощ също имаше сблъсъци.Междувременно ДПА съобщава, че германският президент Франк-Валтер Щайнмайер е пристигнал в града, за да разговаря с местните власти и да се срещне с ранените при насилието през последните дни.Очаква се кметът на града Олаф Шолц да придружава държавния глава.Насилието започна още в четвъртък - ден преди Г-20, с демонстрацията \"Добре дошли в ада\" и ескалира в петък вечерта, когато анархисти нанесоха щети върху много сгради.Германският канцлер Ангела Меркел осъди насилието.", "date": "2017.07.09", "title": "290 задържани и 213 полицаи ранени при насилието в Хамбург"}
{"url": "https://news.bg/bulgaria/mineralnite-soleni-bani-v-provadiya-v-razruha-nuzhni-sa-4-mln-za-remont.html", "text": "Минералните солени бани в Провадия тънат в тотална разруха, става ясно от репортаж на БиТиВи.Уникалните бани са изградени през 1960-те години, но от 20 години не функционират. Единственият техен аналог в света е прочутият курорт \"Карлови Вари\" в Чехия, но според мнозина специалисти водата в Провадия е с много по-добри показатели. Те имат чудотворно действие заради лековитата вода, която идва от минералните и солените извори в района.\"Здравният ефект от баните беше така - на третия ден ставите им се раздвижваха. И там след 15-20 дни вече се изправяха - които идваха с патерици, хвърляха патериците\", комeнтира Пенко Димитров.Преди 1989 г. Провадия целогодишно е курортен град. В баните работят повече от 100 служители, които лекуват годишно по 6000 души от страната и чужбина.Около 4 млн. лева са нужни за възстановяване на баните. От областната управа във Варна обещаха, че те ще заработят отново, но тепърва ще се търсят пари и ще се планира как да стане това.Ако минералните бани бъдат възстановени, това ще отвори десетки нови работни места в града, където безработицата надвишава 14%.", "date": "2017.07.09", "title": "Минералните солени бани в Провадия в разруха, нужни са 4 млн. за ремонт"}
{"url": "https://news.bg/int-politics/gorbachov-oprilichi-sreshtata-mezhdu-putin-i-tramp-sas-sreshtata-si-s-reygan.html", "text": "Последният ръководител на Съветския съюз Михаил Горбачов сравни срещата на руския президент Владимир Путин с американския му колега Доналд Тръмп със своята среща с Роналд Рейгън, съобщава ТАСС.\"Спомням си, че няколко дни след като започнахме диалога за разоръжаването с Роналд Рейгън, ми съобщиха, че американски военни кораби са навлезли в Черно море и се приближават до териториалните води на СССР. Попитаха ме какво да правим, а аз веднага разбрах, че това е провокация - някой в Пентагона не иска този диалог\", разказва Горбачов пред италианска медия.Според бившия съветски ръководител ръкуването на Путин и Тръмп по време на срещата на върха на Г-20 в Хамбург е положителен сигнал.\"Не трябва да се пропуска тази възможност. Тази среща е много важна, тя може да стане отправна точка за постигане на резултати, които сега ни се струват недостижими\", коментира Горбачов.", "date": "2017.07.09", "title": "Горбачов оприличи срещата между Путин и Тръмп със срещата си с Рейгън"}
{"url": "https://news.bg/world/parizh-vreme-e-es-da-nakara-amerikanskite-kompanii-da-plashtat-spravedliv-dyal-ot-danatsite.html", "text": "Европа трябва да притисне американските компании да плащат справедливия си данъчен дял. Това призова френският министър на финансите Бруно льо Мер, цитиран от Ройтерс.Време е Европейският съюз да накара мултинационалните компании, такива като американските гиганти Amazon, Facebook и Google, да плащат справедлив дял от данъците, изтъкна той.Мер говори на конференция в южния френски град Екс ан Прованс, където много френски и международни директори на компании се събират всяка година.", "date": "2017.07.09", "title": "Париж: Време е ЕС да накара американските компании да плащат справедлив дял от данъците"}
{"url": "https://news.bg/world/uragan-se-nasochva-kam-meksiko.html", "text": "Ураган се движи към Мексико, съобщава АП.Националният център на САЩ за ураганите скоростта на съпътстващите ветрове е била до 185 км/час.Ураганът Юджийн е достигнал трета категория от петстепенната скала на Сафир-Симпсън.Той остава на стотици километри от бреговете на Мексико, предаде АП.", "date": "2017.07.09", "title": "Ураган се насочва към Мексико"}
{"url": "https://news.bg/crime/zapochva-premahvaneto-na-znatsite-preduprezhdavashti-za-kameri-na-patya.html", "text": "Премахването на пътните знаци, предупреждаващи за камери на пътя, започва от днес.Целта на занятието, което беше предприето по личното настояване на премиера на страната, е шофьорите да бъдат превъзпитани и да не намаляват скоростта само за пред камерите.За срок от един месец ще се отнема книжката на собственик, който допуска или предоставя управлението на моторно превозно средство на човек, употребил алкохол над 0,5 промила или наркотици.За нарушения, заснети с видеокамера, за които не се отнемат контролни точки или право на управление на автомобил, ще се издават електронни фишове.За срок между 6 месеца и година ще се прекратява регистрацията на автомобил, чийто собственик го е предоставил на водач без книжка.За период от 6 месеца до една година ще се прекратява регистрацията на пътно превозно средство, ако неговият собственик го управлява, без да притежава шофьорска книжка или е употребил алкохол с концентрация в кръвта над 0,5 промила или наркотици.", "date": "2017.07.09", "title": "Започва премахването на знаците, предупреждаващи за камери на пътя"}
{"url": "https://news.bg/int-politics/sinat-i-zetyat-na-tramp-se-sreshtali-sas-svarzan-s-kremal-advokat.html", "text": "Най-големият син на американския президент Доналд Тръмп, зет му и тогавашният шеф на предизборния му щаб са се срещнали с руски адвокат, малко след като Тръмп спечели номинацията на Републиканската партия за президент, като това изглежда е най-ранната частна среща между ключови приближени на президента и руския адвокат, съобщава \"Асошиейтед прес\".Представители на Доналд Тръмп младши и Джаред Къшнър са потвърдили за срещата, която се е състояла през юни 2016 г. пред агенцията, след като в. \"Ню Йорк таймс\" съобщи вчера, че двамата са се видели с руския адвокат Наталия Веселницкая в \"Тръмп тауър\" в Ню Йорк. Тогавашният шеф на предизборния щаб Пол Манафорт също е присъствал, става ясно от изявлението на Доналд Тръмп младши.Той определил срещата като \"кратка встъпителна среща\", по време на която тримата са обсъждали вече закрита програма, която е позволявала на американски граждани да осиновяват руски деца. Русия прекрати осиновяването в отговор на американските санкции, наложени срещу страната след смъртта през 2009 г. на хвърления в затвора адвокат Сергей Магнитски, който говори за корупционен скандал. По думите на Тръмп младши, той е поканил другите двама американци, защото бил помолен да присъстват от негов познат, чието име не се споменава в изявлението, като не му било казано предварително с кого ще се срещне.\"Това не беше въпрос от кампанията по това време и нямаше последващи действия\", уточнил той.Адвокатът на Къшнър посочил, че клиентът му вече е разкрил за срещата, както се изисква от него като член на администрацията - да съобщава за срещите си с чуждестранни агенти.За разлика от Къшнър, Тръмп младши не е част от администрацията и не е задължен да разкрива контактите си с чужденци. Според \"Ню Йорк таймс\" Пол Манафорт е разкрил за срещата пред разследващата комисия на Конгреса на САЩ, която го е разпитала за чуждестранните му контакти.", "date": "2017.07.09", "title": "Синът и зетят на Тръмп се срещали със свързан с Кремъл адвокат"}
{"url": "https://news.bg/world/shestima-sarbi-sa-zadarzhani-v-gartsiya-prebili-amerikanets-do-smart.html", "text": "Сърбия съобщи, че шестима сръбски граждани са задържани в Гърция във връзка с разследването на смъртта на 22-годишен американец от Тексас на остров Закинтос, съобщава АП.Вчера беше съобщено, че американец е пребит до смърт на гръцкия остров.Външното министерство на Сърбия отбеляза, че задържаните са сърби и те ще се явят пред съдия.Семейството на Бакъри Хендерсън от Остин, Тексас, го идентифицира. Семейството поясни, че той е бил в Гърция за фото сесия, с която щял да започне собствена линия дрехи. Той е завършил бизнес в Университета Аризона през май.Гръцката полиция информира, че жертвата е бита до смърт в петък сутринта в бар в Лагана. Не са ясни мотивите за извършеното престъпление.Полицията поясни в петък, че 34-годишен грък и 32-годишен британец от сръбски произход са задържани.", "date": "2017.07.09", "title": "Шестима сърби са задържани в Гърция, пребили американец до смърт"}
{"url": "https://news.bg/world/vleze-v-sila-sdelkata-mezhdu-sasht-i-rusiya-za-spirane-na-oganya-v-yugozapadna-siriya.html", "text": "Сключеното в петък споразумение между Русия и САЩ за спиране на огъня в Югозападна Сирия влезе в сила днес по обяд, съобщават РТ, АП и БиБиСи.В сделката участва и Йордания. Тя има за цел спиране на боевете и доставяне на хуманитарна помощ в югозападната част на Сирия. Спирането на огъня влезе в сила по обяд дамаско време (09,00 часа по Гринуич).Сирийските правителствени сили и бунтовническите групи спират боевете в провинциите Дараа, Суейда и Кунейтра, според Интерфакс.Коментирайки въпроса, руският външен министър Сергей Лавров обяви, че руски, американски и йордански експерти са работили върху детайлите по спирането на огъня. Министърът добави, че САЩ и Русия ще носят отговорност примирието да се спазва от всички враждуващи страни.Лавров поясни, че спирането на огъня е с цел доставяне на хуманитарна помощ и уреждане на контакти с опозиционни групи. Център за мониторинг в Аман, йорданската столица, ще съблюдава изпълнението на споразумението.Президентът Владимир Путин, който обсъди въпроса с американския си колега Доналд Тръмп на Г-20 в Хамбург, нарече споразумението \"пробив до известна степен\", пояснявайки, че споразумението е станало възможно заради \"по-прагматичната позиция\" на Вашингтон в работата си Русия.Това е първата инициатива на администрацията на Тръмп в сътрудничество с Русия за разрешаване на кризата в Сирия.От началото на 6-годишната война подобни инициативи не са продължавали дълго време.", "date": "2017.07.09", "title": "Влезе в сила сделката между САЩ и Русия за спиране на огъня в Югозападна Сирия"}
{"url": "https://news.bg/world/beliyat-dom-obarka-kitay-s-tayvan.html", "text": "Белият дом направи сериозен гаф в събота, обърквайки Китай с Тайван - чувствителен въпрос за Пекин, съобщава ДПА.Американският лидер Доналд Тръмп и китайският президент Си Дзинпин проведоха среща в кулоарите на Г-20 в Хамбург. Белият дом публикува съобщение с коментара на Тръмп след срещата им.Но в изпратения до журналистите документ Си се посочва като президент на \"Република Китай\", което се отнася до Тайван, тъй като официалното име на Китай е Китайска народна република.Пекин разглежда Тайван - има отделно правителство от 1949 г., когато китайски националисти се прехвърлят на острова, след като губят гражданската война срещу комунистите, като отцепила се провинция.Политиката \"Един Китай\" изисква другите държави да не признават и да не поддържат официални дипломатически контакти с Тайван.Миналия месец Панама, един от малкото останали съюзници на Тайван, прекъсна отношенията с Тайпе.Тръмп си навлече гнева на Пекин, тъй като след победата на президентските избори през ноември американският лидер проведе телефонен разговор с президента на Тайван, въпреки че САЩ са прекъснали отношенията си с острова от 1979 г.", "date": "2017.07.09", "title": "Белият дом обърка Китай с Тайван"}
{"url": "https://news.bg/int-politics/sarbite-zapochnali-da-se-uvazhavat-blagodarenie-na-putin-obyavi-emir-kusturitsa.html", "text": "Известният сръбски режисьор Емир Кустурица обяви, че с идването на Владимир Путин на власт в Русия, сърбите са започнали да изпитват уважение към себе си.\"Това е един добър човек. С идването му на власт сръбската нация започна да чувства уважение към себе си. Днес западняците го представят (Путин, б. р.) като дявол. Лъжа! Това е честен човек\", коментирал Кустурица в интервю за френския вестник \"Журнал дю диманш\".Същевременно Кустурица се е изказал доста остро за президента на САЩ Доналд Тръмп, а също така разкритикувал външната политика на Франция.\"Тръмп е некомпетентен, той събира глупости, провокира конспирации и настройва страните една срещу друга\", подчерта сръбският режисьор.Според него Франция също \"не е невинна\".", "date": "2017.07.09", "title": "Сърбите започнали да се уважават благодарение на Путин, обяви Емир Кустурица"}
{"url": "https://news.bg/crime/shofyor-se-zabi-v-kraypaten-stalb-v-stara-zagora-zagina-na-myasto.html", "text": "36-годишен мъж е загинал при тежка катастрофа, съобщават от пресцентъра на МВР.Трагедията се е разиграла минути след полунощ.Мъжът е шофирал автомобила си \"Опел Тигра\" по бул. \"Св. Патриарх Евтимий\", в посока юг, по платно с реверсивно движение.По първоначални данни, поради несъобразена скорост шофьорът внезапно изгубил контрол над автомобила, който се е завъртял странично, излязъл от платното и се е ударил с лявата си странична част в електрически стълб.От удара мъжът е загинал на място.", "date": "2017.07.09", "title": "Шофьор се заби в крайпътен стълб в Стара Загора, загина на място"}
{"url": "https://news.bg/world/18-zaginali-pri-navodneniya-v-yaponiya.html", "text": "Броят на загиналите при проливните дъждове и възникналите наводнения в южната част на Япония достигна 18 души, съобщиха властите, цитирани от световни агенции.Спасителни екипи продължават да издирват оцелели.Най-засегнат е остров Кюшу - най-южната част на четирите основни японски острова. След проливните дъждове реките са излезли от коритото си и са залели пътища, къщи и училища.Хиляди са евакуирани и са подслонени в импровизирани убежища в училищни салони и държавни сгради, но много остават в безизходица.Около 500 души са в капан, информира обществената медия NHK.Официални представители в префектурите Фукуока и Оита заявиха, че e потвърдена смъртта на общо 18 души, докато 27 са изчезнали.Петима души са в критично състояние. Правителството се опитва да установи дали нараняванията с в резултат на неблагоприятните метеорологични условия.", "date": "2017.07.09", "title": "18 загинали при наводнения в Япония"}
{"url": "https://news.bg/world/albantsi-se-opitvat-da-se-sdobiyat-s-balgarski-pasporti.html", "text": "Требища в Североизточна Албания изглежда като призрачно село. Жителите на селото се опитват да се сдобият с български паспорти, за да си отворят вратата към ЕС. Това пише Франс прес в репортаж.Арман Кадриу е с албанско име, но 12-годишното момче твърди, че се смята за българин.\"\", каза той, облян в пот, докато рита топка на прашен път в селото в района Голо бърдо.\"\", добави той, сменяйки на български, за да каже \"довиждане\".България и Албания нямат обща граница. Албания не е член на ЕС. В страната се разглежда закон за малцинствата, но българите не са сред признатите етнически малцинства за разлика от гърците, македонците, сърбите и черногорците.Но според Държавната агенция за българите в чужбина (ДАБЧ), която помага при издаването на български паспорти, от V век на територията на днешна Албания има български семейства и техните потомци са част от българската диаспора.Няма конкретна статистика, но български организации в Албания са изчислили, че в държавата има около 100 000 потомци.Европейският парламент изглежда е съгласен: през февруари законодателният орган помоли Тирана да признае правата на хората с български етнос в Преспа, Голо бърдо и Гора, да бъдат защитени от закона и да бъдат пазени на практика.Препоръката \"дава нова надежда. Всеки ден най-малко 7 или 8 души питат как да се сдобият с българско гражданство\", каза Хаджи Пирущи.Той е председател на асоциацията \"Просперитет на Голо бърдо\", която издава сертификати за български произход на албанци и е призната от правителството в София.Местният жител Тахир Мучина разкри, че в селото са живеели около 6 000 души, но повече от 2 500 са напуснали преди 4-5 години, след като са разбрали, че имат възможност да се облагодетелстват от българските паспорти.В Албания средната заплата е около 340 евро. Въпреки че България е най-бедната страна в ЕС, жителите на селцето виждат страната към трамплин към Германия, Англия и други \"обетовани земи\".", "date": "2017.07.09", "title": "Албанци се опитват да се сдобият с български паспорти"}
{"url": "https://news.bg/crime/sistemata-na-mvr-ne-e-razdelena-uveri-shefat-na-politsiyata.html", "text": "Допълнителни полицейски сили от София и страната са командировани в Асеновград заради очаквания тази вечер голям протест. Това обяви шефът на полицията Христо Терзийски пред БНР. \"Те и самите граждани вече разбраха, че никой няма полза от провокации и сблъсъци между различни етноси с полицията, а в по-дългосрочен план, колегите от пловдивската дирекция са предприели мерки, текат конкурси за допълнително назначаване на служители\", посочи Терзийски. По повод полицейските протести той отбеляза, че системата на МВР не е разделена, като според него част от исканията на протестиращите наистина са основателни, имайки предвид проблема с униформите на полицаите. На въпрос за наличието на униформи, продавани в интернет Терзийски не отрече, че полицаи ходят на работа със закупени със собствени средства униформи, които наподобяват истинските.По думите му, недокомплектът е над 4 хиляди души, от тях над 2 500 са с полицейски провомощия. Не бил малък и недокомплектът в пожарната.Инспекторите от детските педагогически стаи ще съдействат на служителите на образователното и социалното министерство, но не полицаите ще са водещи, заяви Терзийски относно идеята от есента всички деца да бъдат в класните стаи и да няма отсъстващи деца от малцинствата, дори ако се наложи полицейска намеса.", "date": "2017.07.09", "title": "Системата на МВР не е разделена, увери шефът на полицията"}
{"url": "https://news.bg/politics/erdogan-pokani-borisov-na-svetovniya-petrolen-kongres-v-istanbul.html", "text": " Министър-председателят Бойко Борисов ще участва в 22-ия Световен петролен конгрес в Истанбул утре (10 юли).Българският премиер ще присъства на събитието по покана на турския президент Реджеп Тайип Ердоган, уточниха от правителствената пресслужба.На форума, който тази година е под мотото \"Мостове към нашето енергийно бъдеще\" ще присъстват над 5000 делегати от цял свят.По време на събитиетто ще бъдат обсъдени всички аспекти на петролната индустрия, включително нейното социално, икономическо и екологично въздействие.Световният петролен конгрес се организира от Световния петролен съвет, който е неправителствена организация към ООН. Тя цели да насърчава устойчивото използване и управление на световните петролни ресурси в полза на всички.", "date": "2017.07.09", "title": "Ердоган покани Борисов на Световния петролен конгрес в Истанбул"}
{"url": "https://news.bg/int-politics/chetirima-raneni-pri-ataka-v-oslo.html", "text": "Най-малко четирима души са били ранени при нападение в норвежката столица Осло, предадоха световните информационни агенции. Въоръжен мъж е нахлул рано тази сутрин в нощен клуб и е открил огън по посетителите. По-късно той е бил арестуван от полицията, която проверява дали е действал сам. Съобщава се, че задържаният е млад мъж на около 20 години и е познат на органите на реда. Пострадалите не са с опасност за живота. ", "date": "2017.07.09", "title": "Четирима ранени при атака в Осло "}
{"url": "https://news.bg/society/167-g-ot-rozhdenieto-na-ivan-vazov.html", "text": "Днес (9 юли) се навършват 167 години от рождението на големия български писател, поет и общественик Иван Вазов.В родния му град Сопот, където днес е кулминацията на тържествата по повода, довечера ще бъде открит мемориален комплекс \"Аз съм българче\".Професор Симеон Янев е носител на Вазовата награда за литература за тази година.За първи път се присъжда и Вазова литературна награда за дете с ярки писателски заложби. Отличието е за 14-годишната Йоана Николова от София, автор на фентъзи роман.Иван Минчов Вазов е роден на 9 юли (27 юни по Юлианския календар) 1850 г.. Произхожда от семейство на средно заможен търговец, в което на почит са строгият ред и патриархалността, уважение към религиозните и битовите традиции, към просветителските и патриотични настроения. Брат е на военните дейци Георги Вазов и Владимир Вазов, както и на общественика и политик Борис Вазов.Поетическата дейност на младия Вазов е покровителствана от майка му Съба Вазова, но буди недоволството на баща му, решил да направи от сина си търговец. С тази цел през 1870 г. Вазов е изпратен в Румъния да практикува при своя чичо, търговец в Олтеница. Там обаче Вазов остава верен на призванието си - научава румънски език, запознава се с румънската поезия и пише стихове в патриотично-просветителски дух, които печата в \"Периодическо списание\", списание \"Читалище\", вестник \"Отечество\", вестник \"Свобода\" и др.Една нощ бяга в Браила, живее 2-3 месеца сред хъшовете в кръчмата на Нено Тодоров - Странджата. Животът сред българските емигранти, срещите с Христо Ботев в Браила и Галац оказват въздействие върху младия поет, у когото се пробуждат патриотът и гражданинът.В периода 1872-1873 г. учителства в Мустафа паша (днес Свиленград), работи като преводач на строежа на железопътната линия София-Кюстендил, усъвършенства френския език, учи немски език, опознава бита на българския селянин. През 1875 г. се завръща в родния си град и става член на възобновения Сопотски революционен комитет.След началото на Априлското въстание през 1876 г. Вазов заминава за Румъния и става секретар на Българското централно благотворително общество в Букурещ. При много трудни условия подготвя първите си стихосбирки \"Пряпорец и гусла\" (с псевдоним Пейчин) и \"Тъгите на България\".През Руско-турската война от 1877-1878 г.,  на която откликва със стихосбирката \"Избавление\", Вазов е писар в Свищов при губернатора Найден Геров, откъдето е командирован до 6 март 1879 г. в Русе.В Берковица той е назначен за председател на Окръжния съд (18 март 1879 - септември 1880 г.). Случай от съдебната му практика в града го вдъхновява за написването на поемата \"Грамада\".От 6 октомври 1880 г. Вазов се установява в Пловдив, столицата на Източна Румелия. Дейно участва в обществения и културен живот на областта като депутат в Областното събрание от Народната партия, редактор, публицист и критик, културен деец и писател.През 1881-1885 г., заедно със своя приятел и съратник от този период Константин Величков, Вазов участва в редактирането на вестник \"Народний глас\", от чиито страници води борба срещу суспендирането на Конституцията от княз Александър Батенберг. През 1884 - 1885 г. е подпредседател на Областното събрание.Пловдивският период е извънредно благоприятен за творческото развитие на Вазов. Произведенията му от това време създават основата на българската следосвобожденска литература в почти всички литературни жанрове, очертавайки и редица от класическите ѝ върхове - цикълът от 12 оди \"Епопея на забравените\", стихотворенията \"При Рилския манастир\", \"Българският език\", \"Към свободата\", \"Не се гаси туй, що не гасне\", \"Новото гробище над Сливница\", повестите \"Немили-недраги\", \"Чичовци\", разказа \"Иде ли?\" и др.След провала на проруския преврат през 1886 г. Вазов, който е активен русофил, заминава през Цариград за Одеса. Там той пише романа \"Под игото\", публикуван след завръщането му в България в \"Сборник за народни умотворения, наука и книжнина\".През 1889 г. Иван Вазов се връща в България и се установява в София. През 1890 г. основава списание \"Денница\", което излиза 2 години. По това време издава най-силните си критично-реалистични разкази, събрани в \"Драски и шарки\". През 1895 г. тържествено е чествана 25-годишната му литературна дейност. Романът \"Нова земя\" е посрещнат от критиката толкова отрицателно, че огорченият автор стига до мисълта да се откаже от писане.След възстановяването на Народната партия Вазов се включва активно в нейната дейност и е избран за народен представител през 1894 и 1896 г. През 1897 - 1899 г. той е министър на народното просвещение в третото правителство на Константин Стоилов. След това се оттегля от активния политически живот, но през 1911 г. отново е депутат в V Велико Народно събрание.На Балканските войни през 1912 - 1918 г. откликва с 3 стихосбирки - поетична хроника на събитията. Вазов е между тези, които се противопоставят на въвличането на България в Първата световна война на страната на Тройния съюз, но когато това става, възпява в стиховете си победите на българските войски.Втората национална катастрофа приема мъчително, с чувството, че е дочакал разгрома на своя свят, но не изгубва вярата си в бъдещето на България.През 1920 г. тържествено е отпразнуван 70-годишният юбилей на Вазов, отдавна вече спонтанно обявен за народен поет.Успял да види всенародната любов и признателност, през 1921 г. умира от разрив на сърцето в София. ", "date": "2017.07.09", "title": "167 г. от рождението на Иван Вазов"}
{"url": "https://news.bg/politics/bsp-ni-spasila-ot-blafovete-za-ktb.html", "text": "Левицата провалила блъфовете с КТБ. Тази позиция изрази социалистът Румен Гечев пред БиТиВи.Той обясни, че втората стенограма, публикувана от президентството, показвала намерението да се създаде специален закон за КТБ. Планирало се чрез този специален закон да се платят депозитите на вложителите на банката в пълен размер, дори над държавно гарантираните до 100 000 евро.БСП провали този сценарий, доволен е Румен Гечев. Червените помогнали да не се плати 3,5 милиарда лева от българския народ за фалита на КТБ.Гечев е доволен, че червените се оказали прави, че без такъв специален закон няма да се срути банковата система. Нищо не се случи с банковата система, отчете червеният депутат.", "date": "2017.07.09", "title": "БСП ни спасила от блъфовете за КТБ"}
{"url": "https://news.bg/politics/politicheska-impotentnost-provali-integratsiyata-na-tsiganite-izrigna-dzhambazki.html", "text": "Моделът на интеграция у нас е провал. Тази позиция изрази пред Нова телевизия евродепутатът Ангел Джамбазки.Според него това не е работещ модел. \"За да има интеграция, тези хора трябва да имат желание да се впишат\", смята националистът.По думите му, интеграцията не се случи. Гетото създава такова напрежение, коментира той случая в Асеновград.Той подчерта, че има много цигани, които са вписани в обществото. Където има гета, толкова повече битови инциденти ще има според него.Става въпрос за политическа импотентност, така Джамбазки си обяснява провалената интеграция.Той е категоричен, че трябва да се премахнат незаконните постройки в гетата.Тези хора трябва да поемат живота си в ръце, иска евродепутатът. Не трябва да има гета, настоява той. Циганите трябва да живеят сред останалата част от обществото.\"Не трябва да се правим, че няма такъв проблем\", предупреди Ангел Джамбазки.За битите дъщери на заместник главния мюфтия Бирали Бирали той е категоричен, че Бирали е нагнетявал напрежение срещу българите.Джамбазки не му вярва. Затова и е подал сигнала срещу него до главния прокурор. Докато мюфтийството е на издръжка на Ердоган, тези няма какво да говорят, категоричен е евродепутатът.", "date": "2017.07.09", "title": "Политическа импотентност провали интеграцията на циганите, изригна Джамбазки"}
{"url": "https://news.bg/press/borisov-dogovorat-s-makedoniya-beshe-podrobno-obsaden-na-zasedanie-na-ns-50-balgari-dnevno-mrat-ot-mrasniya-vazduh.html", "text": "Договорът. \"Сега\":Борисов: Договорът с Македония беше подробно обсъден на заседание на НСВ интерес на България е Република Македония да бъде стабилна, единна и независима държава с ясна евроатлантическа перспектива, което минава през сближаването на двете страни и отказ от антибългарската реторика, продължаваща през последните десетилетия. Това изтъква министър-председателят Бойко Борисов в отговор на писмо на председателя на НС на БСП Корнелия Нинова относно очаквания Договор за приятелство, сътрудничество и добросъседство с Република Македония, съобщава пресслужбата на правителството.Протест. \"Труд\":Приятели на пребития Георги Кадиев излязоха на протест в СмолянПриятели на жестоко пребития Георги Кадиев от Смолян излязоха на мълчалив протест тази вечер, съобщи БТВ. Около 100 души излязоха за да подкрепят пострадалия младеж, който в момента е в тежко състояние в болница.Сбиването между Кадиев и двете момчета е станало в петък заради момиче. Според прокурорите от Смолян първо Георги е предизвикал скандал и е посегнал на другото момче. Той е бил и пиян.По-късно неговият опонент се връща заедно с приятел с дървени колове и пребиват Кадиев. Очевидци на инцидента викат линейка.Заплаха. \"Монитор\":50 българи дневно мрат от мръсния въздух18 хиляди на година, или средно по 50 българи на ден умират заради мръсния въздух. Това обяви пред bTV д-р Александър Симидчиев от новото белодробно отделение на болница \"Лозенец\" в София.\"Това е епидемия, за която малко се говори у нас\", твърди лекарят. Той уточни, че данните са от Световната здравна организация.В България смъртността от замърсяването на въздуха е 3 пъти над средното европейско ниво. Това сочи най-новият доклад на СЗО. Информацията в него почти повтаря тази от миналата година. С една разлика - през 2016 г. България е била на трето място по смъртност от замърсен въздух, а тази година вече е на второ.Според д-р Симидчиев всички трябва да се обединим в борбата срещу замърсяването на въздуха - чрез поставяне на катализатори на колите, отказа от отопление на твърдо гориво, почистването на градовете от праха по улиците.Пребитата акушерка. \"Сега\":Д-р Албена Гагова след побоя: Искам да си върна животаНадявам се да преодолея психическата травма, искам да си върна живота. Това обяви в първото си изявление след побоя на 1 юли в \"Шейново\" акушер-гинекологът д-р Албена Гагова в предаването \"Тази събота\" на Би Ти Ви.В първия ден от юли д-р Албена Гагова от столичната болница \"Шейново\" беше пребита от мъж, който току-що е станал баща. Обвинен е Владимир Стоянов. Той е настоявал на всяка цена да получи плацентата на новоредоното, но не е имал нужните документи, за да получи биологичния продукт.Д-р Гагова сподели още, че е много развълнувана и благодарна за подкрепата, която е получила от колегите си от \"Шейново\", от лекари от цялата страна и не на последно място - от нейните пациенти, които също излязоха на протест срещу бруталното насилие.", "date": "2017.07.09", "title": "Борисов: Договорът с Македония беше подробно обсъден на заседание на НС; 50 българи дневно мрат от мръсния въздух"}
{"url": "https://news.bg/int-politics/prodalzhavat-protestite-v-hamburg.html", "text": "Протестите в германския град Хамбург продължават, въпреки че срещата на Г-20 вече приключи, предадоха световните информационни агенции. Около 55 000 души са взели участие в съботните демонстрации. По-рано бе съобщено за стотици арестувани демонстранти и стотици ранени полицаи по време на двудневния форум. Полицейски шеф обяви, че градът никога не е ставал свидетел на подобни размирици. Германският канцлер Ангела Меркел вече осъди насилието и вандалските прояви на участниците в протестите. Нищо не може да ги оправдае, отсече тя. Меркел обеща властите да подпомогнат ранените. ", "date": "2017.07.09", "title": "Продължават протестите в Хамбург "}
{"url": "https://news.bg/disasters/85-spaseni-migranti-kray-libiya-40-drugi-se-izdirvat.html", "text": "Либийската брегова охрана е спасила 85 мигранти източно от Триполи, но 40 други се издират и вероятно са загинали, предаде \"Ройтерс\".Поне 7 от тях са деца. Открито е тяло на жена. Бежанците са пътували при познатите условия - примитивни лодки, които са били претоварени и потъват. Припомня се, че от Либия тръгват много от бежанските кораби за Европа. Повече от 85 000 души са пристигнали в Италия по този път за тази година. Повече от 2150 са загиналите при корабокрушения. Данните са на Организацията по миграция. ", "date": "2017.07.09", "title": "85 спасени мигранти край Либия, 40 други се издирват "}
{"url": "https://news.bg/world/germaniya-zapochna-da-mesti-kontingenta-si-ot-indzhirlik-v-jordaniya.html", "text": "Германия започна да изтегля войниците си от военновъздушната база \"Инджирлик\" в южната турска провинция Адана, съобщава германска медия, цитирана от \"Дейли сабах\".Според \"Шпигел\" два самолета за снабдяване ще бъдат прехвърлени във военновъздушна база до Азрак в Йордания като част от постепенното изтегляне от турската база.Германските самолети са използвани в операциите срещу ДАЕШ (\"Ислямска държава\") в Ирак и Сирия. Те ще бъдат прехвърлени в Йордания с близо 250 германски войници от турската база.От 2015 г. Германия е разположила шест самолета \"Торнадо\" и един самолет цистерна в турската база.Германското правителство реши да изтегли контингента си след възникналото в края на май напрежение с Анкара. Турция отказва да допусне германски депутати в базата.На 7 юни Берлин обяви, че германските войници в \"Инджирлик\" ще бъдат прехвърлени във военен обект в Йордания през следващите месеци.", "date": "2017.07.09", "title": "Германия започна да мести контингента си от \"Инджирлик\" в Йордания"}
{"url": "https://news.bg/crime/gorya-kranat-zapochnal-da-demontira-pametnika-pred-ndk.html", "text": "Кранът, който започна демонтирането на паметника \"1300 години България\" пред НДК, е горял тази нощ.Сигналът за палежа е подаден около 3:15 ч., съобщават от МВР.От МВР не се ангажират с информация за възможните версии. Само уточняват, че на място веднага пристигнали пожарни екипи, които бързо са потушили огъня.От инцидента няма пострадали хора. Има информация, че едното от стъклата на кабината е било строшено.Има сериозни поражения по машината, които вероятно ще забавят демонтажните работи.Кранът струва над 1 млн. евро и е един от тези, които са помагали за разчистването на дерайлиралите цистерни край Хитрино, уточнява БиТиВи.Запален е бил командният му блок. В крана е имало и около тон хидравлично масло, което е лесно запалимо, което обяснява пораженията по него.Междувременно авторът на монумента проф. Валентин Старчев коментира, че реконструирането му щяло да \"глътне\" по-малко средства, отколкото демонтирането му. Според него решението част от композициите да се наредят край Националния исторически музей е нелепо.\"Тези композициите са организирани с архитектурата в определен ред, иначе става \"някакво\" аранжиране\", посочи Старчев.", "date": "2017.07.09", "title": "Горя кранът, започнал да демонтира паметника пред НДК"}
{"url": "https://news.bg/politics/borisov-sryaza-lentichkata-na-park-za-blizo-6-mln-v-burgas.html", "text": "Министър-председателят Бойко Борисов откри официално обновеният \"Приморски парк\" в Морската градина на Бургас.Дейностите са изпълнени по проект на община Бургас, който се реализира с финансиране от Оперативна програма \"Региони в растеж\" 2014 - 2020.Стойността на реконструкцията на историческото ядро на Приморския парк е близо 5,8 млн. лв. При реализацията на останалите компоненти на проекта до средата на 2019 г. в града ще бъдат инвестирани близо 30,5 млн. лв., съобщават от Министерството на регионалното развитие и благоустройтвото (МРРБ). \"Честито на бургазлии и техните гости. Ангажиментът, който бяхме поели преди време, го изпълнихме по най-добрия начин\", заявил при откриването премиерът.\"Действително проблем ни беше палмата, защото тя трябваше да бъде точно като на снимката от преди 100 години и много снимахме и мерихме, но се справихме\", коментира още той.Бойко Борисов информира,че приключва ремонтът на ул. \"Крайезерна\" в Бургас, а движението ще бъде пуснато във вторник вечерта.\"Надявам да отпадне жалбата за разширението на пътя Сарафово - Слънчев бряг, защото има и проект, и пари. От доста време една фирма обжалва и спира ремонта. Ако падне обжалването, догодина по това време ви обещавам четирилентов път до Слънчев бряг. Обжалването е единствения проблем, всичко останало сме направили\", посочи още Борисов.Кметът Димитър Николов отбеляза, че благодарение на проекта цялата алейна мрежа в Приморски парк в Бургас е основно реконструирана и преасфалтирана. Обновени са също фонтанът, чешмите и подпорните стени. Вече има нови перголи, пейки и кошчета за отпадъци. Изградени са два подземни резервоара за събиране на повърхностни дъждовни води, които ще се използват за поливане на зелените площи, чиято обща площ е над 120 декара.Кметът на община Бургас допълни, че при реконструкцията на парка са спазени над 60 изисквания на Министерството на културата, защото е паметник на парковото изкуство. Част от него е реконструиран по снимки от преди 100, 80 и 70 години, за да бъде възстановена морската градина в най-автентичен вид.", "date": "2017.07.09", "title": "Борисов сряза лентичката на парк за близо 6 млн. в Бургас"}
{"url": "https://news.bg/int-politics/tramp-preporachal-na-putin-da-spre-s-namesata-vav-vatreshnite-raboti-na-sasht.html", "text": "Такава версия за срещата между двамата изнесе американският представител в ООН Ники Хейли. Тя направи това изявление в интервю за CNN. По думите й, Русия се намесва не само в американската политика, но и по целия свят, с цел да предизвика хаос навсякъде. Всички знаят това, настоя тя. Това противоречи на изнесената от руска страна версия за разговора между двамата лидери. По-рано Президентът на Русия заяви, че усеща, че Тръмп е приел уверенията му, че Москва не се е намесила на президентските избори в САЩ миналата година, но той добави, че е най-добре журналистите да попитат самия американски президент каква му е позицията. Той каза още, че американският лидер му е задавал подробни въпроси за евентуалната руска намеса на изборите и че се е опитал да отговори детайлно, което изглежда, че е задоволило американския милиардер.Путин заяви, че е обнадежден за американско-руските отношения след тази среща. В Полша Тръмп заяви, че вярва, че Русия може да е хакнала имейлите на демократите и на помощници на Хилари Клинтън, но също допуска и други държави да са замесени в хакерски атаки срещу САЩ.", "date": "2017.07.09", "title": "Тръмп \"препоръчал\" на Путин да спре с намесата във вътрешните работи на САЩ"}
{"url": "https://news.bg/int-politics/ukrayna-i-putin-obsazhdat-dnes-tilarsan-i-poroshenko.html", "text": "Ситуацията в Украйна и срещата между президентите на Русия и САЩ Владимир Путин и Доналд Тръмп.Това са очакваните основни теми в разговора на американския държавен секретар Рекс Тилърсън и украинския президент Петро Порошенко, предаде РИА \"Новости\".Това са съобщили от Държавния департамент на САЩ. Срещата ще се състои в рамките на посещението на Тилърсън в Киев. Също така двамата ще обсъдят приключилия вчера форум на Г-20 в германския град Хамбург. Тилърсън ще подчертае подкрепата на САЩ за териториалната цялост на Украйна, както и реформите, които провеждат властите в Киев. ", "date": "2017.07.09", "title": "Украйна и Путин обсъждат днес Тилърсън и Порошенко"}
{"url": "https://news.bg/disasters/seriya-ot-trusove-raztarsi-makedoniya.html", "text": "Серия от трусове с магнитуд от 2,7 до 4 по Рихтер са били регистрирани в Македония тази нощ.Това съобщават от Европейския средиземноморски сеизмологичен център. В 21.31 часа (местно време) в събота е регистрирано земетресение от 3,7 по Рихтер. То е с епицентър 11 км североизточно от Охрид.След това в в 22.52 часа е регистриран друг трус с магнитуд 4 по Рихтер със същия епицентър. През нощта са последвали други трусове. Няма данни за жертви, ранени и сериозни материални щети.  Припомняме, че такива серии зачестиха в страната в последния месец. ", "date": "2017.07.09", "title": "Серия от трусове разтърси Македония "}
{"url": "https://news.bg/int-politics/devet-zaginali-pri-ataka-v-keniya.html", "text": "Най-малко 9 души са загинали при атака в югоизточната част на Кения, предаде Washington post. Те са били обезглавени. Очевидци съобщават, че нападателите са нахлули в 2 села, търсели са мъже немюсюлмани, които да убият. Влизали са от къща в къща, извличали са хората навън и след това са ги убили. Жертвите трябвало да бъдат 10, но една от тях успяла да избяга. Подозират групировката \"Ал Шабаб\", отговорна за серия атаки в Кния и Сомалия. Кения е една от африканските страни, изпратили военни в Сомалия, за да се борят срещу групировката. Заради това бойците си отмъщават с атаки и там. ", "date": "2017.07.09", "title": "Девет загинали при атака в Кения "}
{"url": "https://news.bg/crime/294-zhertvi-na-voynata-po-patishtata-ot-nachaloto-na-2017-a.html", "text": "От началото на годината досега по пътищата на България са загинали 294 души, съобщават от пресцентъра на МВР.Ранените за същия период са 3964 души, като това е станало в 3 151 катастрофи.Само през последното денонощие по пътищата ни са загинали 4-ма души, а 35 са били ранени, като 3-ма от тях са с опасност за живота.От началото на месеца са регистрирани 12 загинали и 221 ранени при 149 произшествия.От полицията предупреждават, че през летните месеци се дават най-много жертви по пътищата, така че бъдете внимателни. ", "date": "2017.07.09", "title": "294 жертви на войната по пътищата от началото на 2017-а"}
{"url": "https://news.bg/politics/protest-sreshtu-kmeta-na-septemvri-blokira-patya-pazardzhik-velingrad.html", "text": "Пълна ревизия на всички обществени поръчки, реализирани по времe на мандата на кмета на община Септември Марин Рачев, поискаха днес жители на с. Варвара и други населени места в региона.Над 100 души излязоха на спонтанен протест, като пресичаха на групи пешеходните пътеки в село Варвара на пътя Пазарджик-Велинград и така блокираха движението.Протестът продължи около половин час и доведе до образуване на няколкокилометрови опашки от автомобили и камиони по пътя.\"Искаме пълна проверка на всички обществени поръчки на кмета Марин Рачев от Сметната палата и Агенция \"Държавна финансова инспекция\". Искаме проверка и на всички финансови средства, които са разходвани без обществени поръчки по различни договори. Настояваме да знаем на какъв принцип се разпределят финансите между населените места в общината, защо някои получават повече, други - по-малко, а някои - никакви пари. Питаме как стават назначенията и уволненията в общината\", обяви исканията на протестиращите Николай Баташки, член на Инициативния комитет \"Да спасим Община Септември\".Кметът на с. Варвара Николай Николов, който също застана зад исканията на Инициативния комитет, каза, че протестите ще продължат неопределено време, ще бъде направена подписка с исканията на хората и в случай, че не бъдат удовлетворени, село Варвара ще поиска административно отделяне от Община Септември.Според местните кметът Рачев опитвал да унищожи туризма в района.На обществено събрание, проведено вчера в село Варвара, в което участваха над 120 души, е бил учреден Инициативен комитет \"Да спасим Община Септември\".Недоволните искат още проверка и прозрачност на назначенията и уволненията на служители в общинските дружества, както и отмяна на решението на Общинския съвет за въвеждане на скандалната такса за пренос на кубичен метър минерална вода, която е най-висока от цялата страна.Жителите не са съгласни със 7-кратното увеличаване на таксата за водопреноса - до 3,60 лева на куб. метър. Според тях това ще доведе до драстичен скок в цената на туристическите услуги, което ще ги направи неконкурентни с други региони в страната, където водопреносът е в пъти по-евтин.От туризма в района се издържат много семейства, които работят в различни туристически обекти. Високата такса за водопренос ще спре достъпа и на местните жители до обществените бани, тъй като по предварителни изчисления цената на билета ще бъде около 20 лв., което е непосилно за тях.На 3 юли т.г. над 50 души протестираха пред сградата на Община Септември с искане кметът да им обясни защо се опитва да им отнеме прехраната. Марин Рачев обаче отказа да се срещне с тях с обяснението, че е в обедна почивка.Инициативният комитет \"Да спасим Община Септември\" настоява също и за повече прозрачност в работата на общинската администрация и своевременно информиране на обществеността за решенията на Общинския съвет.През миналата седмица протестната инициатива подкрепи и известният български театрален режисьор Теди Москов, който се срещна с част от недоволните жители.Инициативният комитет разполага с факти и документи за още нередности в работата на Община Септември, които ще предостави на медиите и обществеността.", "date": "2017.07.09", "title": "Протест срещу кмета на Септември блокира пътя Пазарджик-Велинград"}
{"url": "https://news.bg/world/tlaskate-regiona-kam-yadrena-voyna-predupredi-kndr-sasht.html", "text": "Северна Корея остро разкритикува САЩ за последните учения с американски бомбардировачи над Корейския полуостров, обвинявайки Вашингтон в \"безразсъдни военни провокации\", според местната агенция KCNA, цитирана от АП и други медии.Пхенян добави, че Вашингтон тласка региона към ядрена война.В петък САЩ и Южна Корея проведоха военни учения, които включваха американски бомбардировачи да тренират въздушни удари на полигон. Ученията демонстрираха ангажимента на САЩ към съюзниците си в региона.10-часовата мисия беше проведена три дни, след като КНДР изпита междуконтинентална балистична ракета на празника на САЩ на 4 юли.На срещата на Г-20 в Хамбург американският президент Доналд Тръмп, южнокорейският му колега Мун Дже-ин и японският премиер Шиндзо Абе приеха обща декларация, в която осъдиха последното ракетно изпитание на Пхенян. Те се заканиха да окажат максимален натиск върху тоталитарната държава с нови санкции.Коментарът на Северна Корея беше поместен в държавния вестник \"Родон синмун\".", "date": "2017.07.09", "title": "Тласкате региона към ядрена война, предупреди КНДР САЩ"}
