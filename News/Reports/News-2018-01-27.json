{"url": "https://news.bg/int-politics/velikobritaniya-puska-moshten-radar-sreshtu-nabezite-na-ruski-samoleti.html", "text": "Великобритания завършва изграждането на мощен радар на Шетландските острови, който ще следи активността на руските военни около въздушното пространство на страната, предаде Би Би Си.С новата техника, базирана на остров Ънст, в северната част на Шотландия, ще се наблюдава основно районът на Северно море. По думите на началник щаба на Кралските военновъздушни сили Стивън Хилър, тя ще позволи напълно да бъде защитено въздушното пространство на кралството, на фона на нарастващата агресивност на Русия.През последните 5 години самолетите на Кралските ВВС са излитали 59 пъти, за да извеждат провокатори от границите на британското въздушно пространство.След завършването на радара остров Ънст ще се върне към ключовата си роля на страж, която е имал по време на Студената война. Тогава там е функционирал радар за ранно предупреждение на северния фланг на НАТО.\"Винаги ще защитаваме небето си от руската агресия\", заяви британският министър на отбраната Гавин Уилямсън.По думите му, радарът е жизнено важен за отбраната на Обединеното кралство.След като той бъде пуснат в действие, информацията от него ще се изпраща в Националния център за бързо реагиране, управляващ полетите на изтребителите от базите Лосимът и Конингсби.След анексирането на Крим като цяло зачестиха нарушенията на натовското въздушно и морско пространство от страна на руски кораби и самолети.Москва отделя 24% от бюджета си за военни цели, което е 4.7% от брутния вътрешен продукт на страната.", "date": "2018.01.27", "title": "Великобритания пуска мощен радар срещу набезите на руски самолети"}
{"url": "https://news.bg/world/osvobozhdavat-arestuvanite-sauditski-printsove-sreshtu-miliardi-dolari.html", "text": "Някои от принцовете в Саудитска арабия, които бяха арестувани през ноември 2017 година заради корупция, са освободени, съобщава BBC. Принцовете са били освободени, след като са сключили антикорупционни споразумения, включващи тежки финансови глоби.Сред пуснатите принцове са собственикът на най-голямата медийна компания в Близкия изток MBC Уалид ал-Ибрахим и бившият началник на кралския двор Халид ал-Тувайджири. Те потвърдиха, че са заплатили значителни финансови суми за свободата си, но сумите не са оповестени публично.Припомняме, в началото на месец ноември 2017 година Комитетът за борба с корупцията в Саудитска Арабия задържаха 11 принцове и още много други хора, заемали и заемащи ръководни постове. Арестите бяха заради корупция. Досега повече от 200 принцове, политици и заможни бизнесмени бяха задържани в страната.Принц Митеб бин Абдула е освободен в края на месец ноември. Той разказва, че е платил повече от 1 милиард долара за свободата си. Според различни предположения в чуждестранните медии Уалид ал-Ибрахим е заплатил за свободата си с контролния си дял в телевизионната компания MBC.Арестите на Комитета за борба с корупцията започнаха заради престолонаследника принц Мохамед бин Салман ал-Сауд, който според мнозина използва властта, за да премахне опонентите си. След старта на арестите главният прокурор на Саудитска Арабия заяви, че заради системната корупция на страната е нанесена щета за най-малко 100 милиарда долара, а задържанията са опит на държавата да си върне тези средства.Много от принцовете продължават да са заложници на държавата. Те се държат в 5-звездния хотел \"Риц-Карлтън\" в Рияд, който трябва отново да отвори врати през февруари.Очаква се задържаните, които не постигнат споразумение с властта, да бъдат транспортирани до затвор, където да чакат съдебен процес.Междувременно един от най-високопоставените арестанти в хотела - принц Ал-Уалид бин Талал заяви пред \"Ройтерс\", че очаква съвсем скоро да бъде освободен. Принцът е един от най-богатите хора в страната. Той заяви, че възнамерява да запази контрола върху инвестиционната си фирма.", "date": "2018.01.27", "title": "Освобождават арестуваните саудитски принцове срещу милиарди долари"}
{"url": "https://news.bg/int-politics/tsipras-ne-uspya-da-poluchi-podkrepa-ot-opozitsiyata-za-sdelka-sas-skopie.html", "text": "Премиерът на Гърция Алексис Ципрас не успя да получи подкрепа от основния опозиционен лидер за постигане на консенсус преди ускорените преговори между Гърция и Македония за разрешаване на спора за името на Бившата югославска република Македония (БЮРМ), който се влачи от десетилетия, съобщава \"Ройтерс\".Атина и Скопие се разбраха да ускорят преговорите за постигане на споразумение в спора, който вкара в задънена улица амбициите на малката, но стратегически разположена бивша югославска република да се присъедини към НАТО и Европейския съюз.Гърция смята, че името Македония предполага териториални претенции към нейната северна област, носеща същото име. Стотици хиляди гърци протестираха в град Солун по-рано този месец, за да се обявят срещу използването на името \"Македония\" при каквото и да е разрешаване на спора.Сред предложенията за име на БЮРМ са Северна Македония, Нова Македония и Македония-Скопие.\"Няма да разделяме гърците, за да обединим Скопие\", изтъкна лидерът на основната опозиционна партия \"Нова демокрация\" Кириакос Мицотакис в телевизионно обръщение след среща с Ципрас.Той посочи, че разрешаването на спора за името не е само външнополитически въпрос, а също и сериозен проблем, свързан с историята на Гърция и \"самата идентичност на гърците\".Като член на НАТО и ЕС е необходимо съгласието и одобрението на Гърция, за да може нейната съседка да се присъедини към двете организации, но името \"Македония\" се възприема като означаващо иредентистки амбиции (амбиции за анексиране на чужди територии) към нейната северна област Македония.Мицотакис, чиято консервативна партия води в социологическите проучвания, обвини Ципрас, че не е поискал конституционни промени в Скопие като \"необходимо условие\" за каквито и да е преговори, отбелязвайки, че прозорецът от възможност за споразумение е затворил.", "date": "2018.01.27", "title": "Ципрас не успя да получи подкрепа от опозицията за сделка със Скопие"}
{"url": "https://news.bg/bulgaria/vlastta-otpuska-1-5-kubika-bezplatna-voda-na-mesets-za-bednite.html", "text": "В някои области на страната таванът на социална поносимост е достигнат и там няма да има повишение на цената на водата. Това увери министърът на регионалното развитие и благоустройството Николай Нанков пред Дарик радио. \"Съвместно със социалното министерство ще дефинираме понятието уязвими потребители и ще изработим механизъм за тяхното подпомагане. По изрично мое настояване гражданите в тази категория ще получават до 1,5 кубика безплатна вода на месец\", разкри регионалният министър.Водоснабдителната и канализационна мрежа (ВиК) в България е четири пъти по-дълга от републиканската пътна мрежа - тя е над 90 хил. км под земята, които изискват огромен ресурс за поддръжка, отбеляза Нанков. По думите му, с новия закон за ВиК ще се създаде и подземен кадастър за системите, което ще улесни ремонтните дейности и инвеститорите. В момента под 5% от ВиК мрежата у нас има кадастър.Регионалният министър обясни, че след като се уреди въпросът със собствеността на язовир \"Бели Искър\", ще започнат действия за ремонт на съоръжението.\"Няма случай областен управител да е ремонтирал язовир. Тези за питейни нужди се ремонтират от МРРБ, както в момента рехабилитираме язовирите \"Христо Смирненски\" и \"Студена\". Така че ще ремонтираме и \"Бели Искър\", но след проектиране, за да се установи точното състояние и нуждата от ремонт, защото сегашната сума, която се лансира в общественото пространство от 80 млн. лв., е меко казано завишена\", коментира Нанков.\"В случая с язовир \"Бели Искър\" всяването на необосновани страхове от областния управител сред хората е по-голям грях от непознаването му на закона\", подчерта министърът.\"2018 година трябва да е последната, в която лепим винетки по стъклата на автомобилите. От догодина те стават електронни и ще се проверяват автоматично по електронен път\", каза министър Нанков. С въвеждането на тол системата цените на винетките за леки автомобили няма да поскъпват.Министърът отбеляза, че след въвеждане на тол системата се очакват приходи от над 1 млрд. лв. годишно, които могат да се изразходват само за ремонт и строителство на пътища.\"В момента събираме 350 млн. лв. от винетки, като едва 103 млн. лв. идват от товарни коли, а останалата сума се събира от леките автомобили. Почти няма страна в света, в която леките коли да плащат повече. Сега обръщаме тази логика, ще се възползваме и от геостратегическото положение на България, защото транзитният трафик ще заплаща повече\", обясни Николай Нанков.", "date": "2018.01.27", "title": "Властта отпуска 1,5 кубика безплатна вода на месец за бедните "}
{"url": "https://news.bg/society/v-pomorie-protestiraha-sreshtu-stroitelstvoto-na-hotel.html", "text": "Граждани протестираха в Поморие, възмутени от инвестиционен проект за строителство на хотел до Яворовите скали, съобщава БНР.Проектът също така предвижда градинката до паметника на Пейо Яворов да се превърне в паркинг.Заради грипната епидемия община Поморие забрани на организаторите от гражданската инициатива \"Да спасим Яворовите скали\" да проведат протест. От сливенската митрополия пък им отказаха да направят молебен, отново по настояване на общинското ръководство.Затова близо 30 души се събраха, за да изразят възмущението си, в двора на манастира \"Св. Георги\" и сами прочетоха молитва.Проектът за строителството на хотел на 600 кв. м до Яворовите скали е от 2016 г. Според протестиращите теренът представлява бетонна площадка, изградена за брегоукрепване.Инвестиционното предложение ще бъде обсъждано на общинска сесия във вторник.", "date": "2018.01.27", "title": "В Поморие протестираха срещу строителството на хотел"}
{"url": "https://news.bg/int-politics/milosh-zeman-pecheli-balotazha-i-ostava-prezident-na-chehiya.html", "text": "Чешкият президент Милош Земан спечели втори управленски мандат след победа на балотажа на президентските избори, които се проведоха вчера и днес. Земан печели около 52 на сто от гласовете срещу около 48 на сто за неговия съперник, бившия ръководител на Чешката академия на науките Иржи Драхош.Избирателната активност е била над 66 процента. В първия тур Земан спечели 38,6 процента от гласовете, докато Драхош се задоволи с 26,6 на сто. Чешките избиратели гласуваха в около 15 000 избирателни секции, уточняват от Чешката статистическа служба.73-годишният Земан, който е бивш премиер от левицата, беше избран през 2013 г. по време на първите преки президентски избори в Чехия.Оттогава той раздели страната с проруската си позиция и подкрепа за по-близки отношения с Китай. Той е отявлен противник на мигрантите, залели Европа през последните години.Драхош, който е 68-годишен и дебютант в политиката, е разглеждан като прозападно ориентиран.Изборите отразиха разделенията между избирателите с по-ниски доходи и по-ниско образование, живеещи в по-малките населени места, които са склонни да гласуват за Земан, и по-богатите и добре образовани жители на по-големите градове, които предпочетоха Драхош. Президентската институция в Чехия е до голяма степен церемониална по конституция, но изключително влиятелна на практика. Президентът например избира кой политик може да състави правителство. Земан обеща да даде на премиера Андрей Бабиш, който е милиардер, втори шанс да сформира правителство, следа кото неговия кабинет на малцинството загуби вот на доверие в парламента през миналата седмица. ", "date": "2018.01.27", "title": "Милош Земан печели балотажа и остава президент на Чехия"}
{"url": "https://news.bg/crime/mazh-i-nevrastno-dete-zaginaha-pri-udar-v-mantinela-kray-popovo.html", "text": "2-годишно дете и 39-годишен мъж са загинали след катастрофа край Попово, съобщават от пресцентъра на МВР.Инцидентът е станал малко преди 12 ч. на главния път между Търговище и Попово в близост до разклона за село Глогинка.Загиналият мъж управлявал лек автомобил \"Форд Фокус\", като заради несъобразена скорост, по време на изпреварване на друг автомобил, той изгубил контрол над управлението, излязъл извън пътното платно и се блъснал в мантинела.Детето, въпреки че е било в специална предпазна седалка, е починало на място. Водачът и возилата се в същия автомобил жена на 35 години, били настанени в болницата в Търговище, където по-късно мъжът починал.Загиналият шофьор не е бил употребил алкохол. ", "date": "2018.01.27", "title": "Мъж и невръстно дете загинаха при удар в мантинела край Попово"}
{"url": "https://news.bg/int-politics/severna-koreya-nastrahna-sreshtu-sasht-i-yuzhna-koreya-iskali-da-svalyat-vozhda-kim.html", "text": "Северна Корея обвини Южна Корея и САЩ, че искат да свалят комунистическия режим, като предупреди, че подобни опити могат да сложат край на диалога между двете Кореи, съобщават местните официозни медии.\"Южнокорейското правителство трябва да осъзнае, че неговото противно военно консултиране със САЩ може да бъде глупав акт, който ще бламира трудно постигнатия шанс за подобряване на отношенията между Севера и Юга и ще съсипе нейната собствена съдба\", се изтъква в коментар на севернокорейския печатен официоз.Този коментар идва ден, след като Сеул и Вашингтон обявиха, че ще възобновят отложените си съвместни военни учения в Южна Корея след приключването на Зимните олимпийски игри в Пьонгчанг на 25 февруари. Северна Корея се съгласи да вземе участие в игрите, скоро след като Южна Корея и САЩ обявиха, че отлагат ученията си за времето след Олимпиадата.", "date": "2018.01.27", "title": "Северна Корея настръхна срещу САЩ и Южна Корея, искали да свалят вожда Ким"}
{"url": "https://news.bg/int-politics/sasht-udryat-rusiya-severen-potok-2-zaplashva-energiynata-sigurnost-na-evropa.html", "text": "САЩ виждат проекта за газопровод \"Северен поток 2\" между Русия и Германия като заплаха за енергийната сигурност на Европа. Това обяви държавният секретар на САЩ Рекс Тилърсън, цитиран от \"Ройтерс\".Полша, Украйна и прибалтийските страни се опасяват, че газопроводът ще увеличи зависимостта на Европа от руския газ и ще осигури на Кремъл милиарди долари допълнителни приходи за финансиране на по-нататъшното военно укрепване на Русия в близост до границите на ЕС.\"Подобно на Полша, САЩ се противопоставят на газопровода \"Северен поток 2\". Ние го разглеждаме като подкопаващ общата енергийна сигурност и стабилност на Европа\", подчерта Тилърсън на съвместна пресконференция с полския си колега Яцек Чапутович.\"Нашето противопоставяне е движено от нашите взаимни стратегически интереси\", обясни американският първи дипломат.САЩ вече санкционираха руски компании заради намесата на Москва в Украйна, както и чуждестранни компании, инвестиращи в или подпомагащи дейностите на Русия по добив на енергийни ресурси.Полша, която е член на ЕС от 2004 г., разглежда Русия като най-голямата потенциална заплаха за себе си, особено след като Москва анексира Крим от съседна Украйна през 2014 г.Скандинавските страни вече изразиха загриженост за сигурността си във връзка със \"Северен поток 2\", който ще преминава близо до техните брегове по дъното на Балтийско море.Ала Германия и Австрия се съсредоточиха повече върху търговските ползи от по-евтиния газ от Русия.", "date": "2018.01.27", "title": "САЩ удрят Русия: \"Северен поток 2\" заплашва енергийната сигурност на Европа "}
{"url": "https://news.bg/int-politics/gartsi-i-turtsi-v-kipar-v-obsht-front-sreshtu-nezhelanoto-vliyanie-na-turtsiya.html", "text": "С грандиозни шествия и митинги за демокрация, мир, срещу насилието и в защита на свободата на словото и медиите, кипърските турци и кипърските гърци заедно отговориха на екстремистките атаки на турски ултранационалисти, които бяха извършени в началото на седмицата в северната част на столицата Никозия, съобщава кореспондентът на БНР в Кипър.Продължаващото разделение на Кипър осигурява много удобно място за екстремизма и омразата и то постепенно ще превърне \"зелената линия\", която сега е между двете части на острова, в твърда граница с Турция, предупредиха организаторите на митинга.Само федерално решение ще направи Кипър сигурен и независим, заявиха те в декларацията си.Протестът днес се проведе след грандиозния вчерашен \"Марш за мир и демокрация\" в северната част на Никозия по инициатива и с подкрепата на 25 синдикални организации, политически партии, граждански сдружения на кипърските турци, към който се присъединиха и кипърски гръцки активисти за мир. В понеделник екстремисти ултранационалисти, основно турски заселници на острова, извършиха погром на редакцията на левия кипърски турски вестник \"Африка\" заради критика срещу турския президент Реджеп Тайип Ердоган.Ексцесии, предизвикани от националисти, имаше в същия ден и в т. нар. парламент на самообявилата се Севернокипърска турска република. ", "date": "2018.01.27", "title": "Гърци и турци в Кипър в общ фронт срещу нежеланото влияние на Турция"}
{"url": "https://news.bg/int-politics/v-germaniya-razprasnaha-protest-na-kyurdi-sreshtu-ofanzivata-na-turtsiya-v-siriya.html", "text": "Германската полиция разтури напрегната демонстрация в град Кьолн, след като около 15 хиляди кюрди заляха улиците, за да протестират срещу офанзивата на Турция в Северна Сирия, съобщава \"Франс прес\".От полицията отбелязаха, че са разпръснали демонстрацията заради наличието на лозунги в тълпата, показващи символите на Кюрдската работническа партия (ПКК), които са забранени в Германия.Протестът беше организиран от кюрдската асоциация NAV-DEM, смятана за близка до забранената ПКК, която е включена в черния списък на Анкара и нейните западни съюзници като терористична групировка.\"Редица протестиращи държаха забранени плакати с лика на Абдула Йоджалан (лежащия в турски затвор лидер на ПКК)\", посочи говорителят на местната полиция пред АФП. Други протестиращи пък са отказали да открият замаскираните си лица, допълни той.Двама души са били арестувани по време на демонстрацията, която се проведе седмица след като турски специални части и присъдружните им бойци от Свободната сирийска армия предприеха офанзива срещу \"Отрядите за народна защита\" на сирийските кюрди в Северна Сирия.\"Свобода за Кюрдистан\" и \"Засрами се, Европа!\" гласяха някои от лозунгите на протестиращите.В Германия живеят около 1 млн. кюрди и около 3 млн. души от турски произход, като властите предупредиха срещу напрежението между двете общности.Неведнъж са избухвали сблъсъци между представители на двете общности в Германия.", "date": "2018.01.27", "title": "В Германия разпръснаха протест на кюрди срещу офанзивата на Турция в Сирия"}
{"url": "https://news.bg/world/14-dushi-zastrelyani-v-braziliya-pri-prestrelka-v-noshten-klub.html", "text": "Най-малко 14 души са били застреляни в събота през нощта тамошно време при престрелка в нощен клуб в град Форталеза, който се намира в Североизточна Бразилия, съобщава \"Франс прес\" и уточнява, че още 16 души са били ранени. \"Можем за потвърдим 14 жертви\", заяви Андре Коща, който е секретар по сигурността в щата Сеара, на който Форталеза е столица.Коща уточни, че други пострадали са били откарани в болница в тежко състояние, но не е посочил за колко души става въпрос.Говорител на болницата, в която са откарани ранените, е посочил пред АФП, че шестима души, включително 12-годишно момче, са в спешното отделение на лечебното заведение.Стрелбата е станала в 1:30 часа през нощта, когато група въоръжени мъже е пристигнала с три автомобила в нощния клуб.\"Това е нещо брутално, клане. Нещо, което никога не сте виждали в Сеара\", заяви полицай, пожелал да остане анонимен.Според информации в местни медии престрелката е била сблъсък между членове на две вражески наркобанди.На 7 януари война между наркобанди отне живота на четирима души в предградията на Форталеза.През миналата година са били извършени рекордните 5 114 убийства в щата Сеара, което е 50 процента увеличение в сравнение с 2016 година.", "date": "2018.01.27", "title": "14 души застреляни в Бразилия при престрелка в нощен клуб"}
{"url": "https://news.bg/entertainment/rekorden-broy-kukeri-na-surva-izgoniha-zloto.html", "text": "Близо 7500 души от девет държави показаха маскарадните обичаи от своите земи по време на втория ден на международния фестивал \"Сурва\" в Перник.От древни времена кукерството остава една от най-обичаните традиции у нас. Вещаещ отминаването на зимата и прогонващ злите сили, обичаят се предава от поколения.Със специални маски и костюми, кукерите в Перник танцуваха и извършваха обредни действия за здраве и плодородие.Конкурсната програма започна от ранни зори днес, а площадът в Перник трудно побираше и всички желаещи да се включат, и гости на празника.В маскарадните игри ограничения няма. В борбата със злите сили се включиха малки и големи, а в сравнение с предни години, този път много от участниците са момичета.Една от тези девойки е Лили. Тя с гордост заявява, че е кукер и че кукерството дава сила и емоция ,която не може да се сравни с нищо друго.Да не забравяме, че за изработката на костюмите са нужни много средства, това ни напомня Илия Лалчев, организатор на кукерския клуб от село Мирково. Мъжът е кукер от дете и всяка година събира хора от селото, за да не бъдат забравени традициите на нашите прадеди.Освен състезателното дефиле, фестивалът предлага изработване на маски и дегустиране на традиционни български ястия .", "date": "2018.01.27", "title": "Рекорден брой кукери на \"Сурва\" изгониха злото"}
{"url": "https://news.bg/int-politics/kipar-izbira-prezident-predskazuem-vot-v-edna-razdelena-strana.html", "text": "550 000 кипърски гърци избират в неделя нов президент. Но най-вълнуващият въпрос е кой ще се класира на втора позиция. Защото всички социологически проучвания сочат, че победител ще бъде сегашният президент Никос Анастасиадис с много над 30 процента от гласовете. По този начин той е сигурен кандидат за втория тур на изборите на 4 февруари.Негов съперник ще бъде или кандидатът на лявата партия АКЕЛ Ставрос Малас, или председателят на центристката партия ДИКО Николас Пападополус. Социолозите прогнозират, че и двамата ще спечелят над 20 процента от гласовете. Едва ли обаче някой от двамата може да победи Анастасиадис на втория тур.Икономиката - главна темаЗа разлика от миналото, в спокойно протеклата предизборна кампания основна тема не беше повторното обединение на острова. Поне също толкова важни бяха икономическите въпроси. 45 процента от участниците в наскоро проведена анкета посочват, че кипърският въпрос се обсъжда ежедневно, а за цели 78 процента от кипърските гърци по-важни са икономиката, повишаването на цените, стопанският ръст и безработицата. Което не е никак изненадващо: след избирането си през 2013 година, президентът Атастасиадис подаде молба за заем до Европейския стабилизационен механизъм (ESM) и Международния валутен фонд (МВФ). Но одобрената сума от 10 милиарда евро не стигаха, затова Кипър трябваше със собствени сили да финансира допълнително 13 милиарда евро.Това доведе до , включващи съкращения в държавния бюджет, понижение на заплатите и пенсиите на държавните служители, увеличение на данъците и приватизацията на няколко кипърски банки. Една част от вложителите загубиха всичките си активи, а друга част - сумите от над 100 000 евро. Икономиите обаче дадоха резултат: още през 2016 - две години по-рано от планираното - Кипър приключи кредитната програма. Мерките вкараха девет милиарда евро в държавния бюджет, с които бяха рекапитализирани банките. С принос са също и т.нар. \"златни визи\" -  в кипърски фирми, недвижими имоти или държавни облигации от което се възползваха много богати чужденци. Британският вестник Гардиън оценява общия обем на инвестициите на 4 милиарда евро.Равносметката от всички тези мерки е повече от положителна: още през 2015 година Кипър отбеляза икономически ръст, а очакванията за настоящата са за над три процента растеж.Туризмът бележи бум, безработицата спадна от почти 17на под 11 процента, а младежката безработица - от 38 на под 24 процента. Очаква се на 2 февруари - два дни преди втория тур на президентските избори - международните агенции да повишат кредитния рейтинг на страната.Кипърският въпросСъвсем различно изглежда равносметката от президентството на Никос Анастасиадис по . След дълги разговори, миналия юли отново се провали опитът за намиране на компромис. Кипърските гърци и кипърските турци постигнаха единомислие по много теми и се сближиха значително, но не и по най-важния въпрос - за бъдещата роля на Гърция, Великобритания и Турция след повторното обединение на острова. Кипърските гърци настояват Турция да изтегли войските си от острова и да няма повече право да интервенира. Кипърските турци от своя страна правят всичко възможно това да не се случи.Никос Анастасиадис и съперникът му от лявата партия Малас обещават да продължат преговорите. Затова пък Николас Пападополус от Демократическата партия ДИКО, който е син на бившия кипърски президент Тасос Пападопулос, критикува остро готовността на другите кандидати да продължат диалога. В програмата си той твърди, че единствената цел на кипърските гърци трябва да бъде \"да принудят Турция да направи необходимите компромиси за едно правилно и дълготрайно решение\" на конфликта.Подобна политика на конфронтация обаче само ще задълбочи още повече отчуждението между двете народностни групи на острова. След почти 44 години на разделение младите хора познават острова само така - разделен. Това потвърждават и данните от социологическите допитвания: за повторно обединение настояват само над 40-годишните кипърски гърци. Мнозинството от младите хора пък е на мнение, че това би било грешка. Според тях само сегашното статукво може да гарантира \"сигурността\".", "date": "2018.01.27", "title": "Кипър избира президент – предсказуем вот в една разделена страна"}
{"url": "https://news.bg/bulgaria/poslednata-grupa-antarktitsi-zaminava-s-8-robota.html", "text": "Последната група от 26-ата ни антарктическа експедиция заминава утре за ледения континент, съобщи ръководителят на експедицията проф. Христо Пимпирев, цитиран от Нова ТВ.На 28 януари групата поема по маршрута Рим - Сантиаго де Чили - Пунта Аренас - о-в Кинг Джордж - о-в Ливингстън. В нея са включени геолозите д-р Камен Бонев и д-р Дочо Дочев, лекарят д-р Мартин Любомиров, логистиците Мирослав Цвятков и Николай Николов, както и екип, работещ по международен образователен проект: физичката-писателка Людмила Филипова и астрофизикът Нуно Перейра от Университета в Бежа, Португалия.Паралелно, по сателитния телефон, командирът на антарктическата ни станция \"Св. Кл. Охридски\" инж. Йордан Йорданов съобщи, че всички са в добро здраве, изпълняват предвидените дейности по график и очакват новото попълнение.В рамките на експедицията се осъществява образователният проект \"Лаборатория Антарктика\". Той е единствен по рода си в световен мащаб и е подкрепен от Българския антарктически институт, благодарение на което ще може да се реализира на територията на Българската антарктическа база. Целта на \"Лаборатория Антарктика\" и на компания \"Роботика\" е да се подпомогне обучението на учители от български училища, така че стотици български деца да имат възможност да осъществяват физични експерименти на Антарктида, без да напускат границите на родината.Екипът на проекта ще отнесе на ледения континент 8 робота (дарени по програма. \"Роботите\"), снабдени с няколко сензора, както и с десет специално конструирани хардуерносензорни комплекта. Те ще измерват и записват ежедневно в продължение на месец множество физични параметри от Антарктида.Наред с това екипът ще направи 3D документален филм, който чрез очила за виртуална реалност ще пренася зрителите директно на ледения континент. В края на март, когато учените се завърнат от експедицията, цялата апаратура ще бъде дарена на три пилотно избрани български училища: \"Св. Георги\", СУ \"Пенчо Славейков\" и 49-о ОУ \"Бенито Хуарес\", както и на 2 португалски училища. Идеята на организаторите е броят на училищата да нараства с всяка следваща година.", "date": "2018.01.27", "title": "Последната група антарктици заминава с 8 робота "}
{"url": "https://news.bg/bulgaria/edno-dete-zagina-drugo-postrada-pri-pozhar-v-gorsko-kalugerovo.html", "text": "Едно дете е загинало, а друго е обгазено при пожар в къща в с. Горско Калугерово, предаде bTV.Съобщава се, че сигналът за пожара е подаден в 17:03 ч. На мястото са изпратени екипи на полицията и пожарната в Павликени. Два противопожарни автомобила с петима огнеборци са потушили пламъците.Къщата е обитавана от семейство с шест деца. По първоначална информация, едно от децата е загинало при пожара, а друго е прието във великотърновската болница с обгазяване.Пламъците са унищожили една от стаите, коридор и част от покривната конструкция. Останала част от къщата е спасена.Причините за пожара се изясняват.", "date": "2018.01.27", "title": "Едно дете загина, друго пострада при пожар в  Горско Калугерово"}
{"url": "https://news.bg/int-politics/ek-za-rusiya-internet-e-boyno-pole-dezinformatsiyata-orazhie-sreshtu-zapada.html", "text": "Европейската комисия е убедена, че руските власти водят целенасочена кампания срещу западните демокрации, използвайки интернет като ново бойно поле, съобщи Дойче веле.Еврокомисарят по сигурността Джулиан Кинг посочва в своя статия, публикувана във в. \"Die Welt\", че ЕК обвинява руското правителство в преднамерено разпространяване на дезинформация.\"Едва ли има съмнение в това, че сега имаме срещу себе си подмолна, умело дирижирана и прокарвана от правителството (руското - б.р.) проруска дезинформационна кампания.\" - пише Кинг.\"Руските военни използват интернет като ново бойно поле, служейки си с лъжите като оръжие\", допълва еврокомисарят.Европа трябва да се бори по-активно с дезинформацията, подчертава той.Като киберзаплахи срещу демократичните държави той посочва хакерските атаки, разпространяването на компютърни вируси, онлайн пропагандата на тероризма, опитите чрез фалшиви новини да се манипулира общественото мнение и да се превърне отвореният модел на демократичните общества в оръжие срещу самата демокрация.Кинг отбелязва също, че ЕК вече е разработила редица проекти, насочени към повишаване на компетентността на самите потребители за разпознаване на дезинформацията, както и към борба с онлайн пропагандата на омраза и тероризъм.", "date": "2018.01.27", "title": "ЕК: За Русия интернет е бойно поле, дезинформацията – оръжие срещу Запада"}
{"url": "https://news.bg/world/seks-skandal-se-zaformya-v-oon-okolo-donald-tramp.html", "text": "Секс скандал се заформя в ООН около Доналд Тръмп. Аферата тръгна, след като авторът на скандална книга за Белия дом Майкъл Улф намекна в американско телевизионно предаване, че президентът има любовна връзка, предаде АП.Книгата на Улф \"Огън и ярост: в Белия дом на Тръмп\" се превърна в бестселър.Постоянният представител на САЩ в ООН Ники Хейли твърдо отрече публикациите в книгата. Тя все пак призна, че е пътувала с президентския самолет с Доналд Тръмп, но това е било със служебна цел.Освен това в самолета е имало и доста държавни служители. Това е напълно невярно. То е много обидно и отвратително, каза в интервю за \"Политико\" Хейли.През последните месеци редовно се появяват публикации за сексуалните похождения на Доналд Тръмп.", "date": "2018.01.27", "title": "Секс скандал се заформя в ООН около Доналд Тръмп"}
{"url": "https://news.bg/int-economics/v-sasht-zashtitiha-bombardie-sreshtu-boing.html", "text": "Американската комисия за международна търговия реши, че конкуренцията на канадската самолетостроителна компания \"Бомбардие\" не вреди на авиационна корпорация на САЩ \"Боинг\", предаде Би Би Си.До казуса се стигна, след като канадската компания беше обвинена от властите в САЩ, че несправедливо е получавала държавни субсидии. Това й е позволило да продава своите самолети на занижени цени в САЩ.Казусът обтегна отношенията между САЩ, Канада и Великобритания. В последните две страни \"Бомбардие\" има заводи.Позицията на САЩ два възможност на \"Бомбардие\" да се върне на американския авиационен пазар. От \"Боинг\" обявиха, че са разочаровани от решението.", "date": "2018.01.27", "title": "В САЩ защитиха \"Бомбардие\" срещу \"Боинг\""}
{"url": "https://news.bg/world/da-se-gotvim-za-voyna-s-rusiya.html", "text": "Бившият директор на Пентагона Аштън Картър заяви, че НАТО трябва да разработи план за военни действия в случай на конфликт с Русия. Това съобщава РИА \"Новости\".Картър говори на сесия за киберсигурността на Световния икономически форум в Давос.\"Мисля, че ние и нашите колеги от НАТО трябва да разработим план за военни действия срещу Русия. Имаме нужда и от план за нахлуване на \"зелените човечета\" в Балтийските държави, където Москва може да използва националните малцинства \", припомня Аштън Картър.Според него Съединените щати не считат Русия за военен противник след падането на Берлинската стена, но сега ситуацията се е променила.По-рано президентът на Украйна Петро Порошенко призова Европа да създаде коалиция срещу Русия.", "date": "2018.01.27", "title": "Да се готвим за война с Русия"}
{"url": "https://news.bg/world/usd24-mln-za-hladilnitsi-v-air-force-one.html", "text": "Близо $24 млн. ще бъдат пръснати за нови хладилници за президентския самолет на Доналд Тръмп, разкрива сайтът Defense One.Обемът на хладилниците трябва да е около 2000 л. Те трябва да осигуряват храна за президента и неговия антуранж за седмица.Известно е, че \"Боинг\" ще произведе новите хладилници. От компанията отказаха коментар. Очаква се новите хладилници да бъдат доставени до октомври 2019 г.Вече е известно, че президентът Тръмп е поръчал два самолета от \"Боинг\" за нуждите на Белия дом.", "date": "2018.01.27", "title": "$24 млн. за хладилници в \"Air force one\""}
{"url": "https://news.bg/world/primirie-v-guta.html", "text": " Споразумението за прекратяване на огъня в предградието на Дамаск - Гута влезе в сила малко след полунощ, съобщи АП.Кварталът е контролиран от опозицията, но от месеци е обсаждан от правителствените сили и проиранските милиции на Хизбула.Примирието беше постигнато след споразумение между сирийското правителство и опозицията.Целта е да се достави хуманитарна помощ на бедстващото гражданско население, което живее под обсада от 2013 г..Генералният секретар на ООН Антониу Гутериш отново призова Съветът за сигурност на световната организация да отнесе Сирия до Международния наказателен съд, като изтъкна \"сериозни нарушения\", включително спиране на хуманитарните доставки.", "date": "2018.01.27", "title": "Примирие в Гута"}
{"url": "https://news.bg/world/rumanets-shte-rakovodi-hotela-na-tramp-v-chikago.html", "text": "Румънецът Габриел Константин е новият генерален директор на хотела на Доналд Тръмп в Чикаго, съобщават местни медии.Новият мениджър се присъединява към хотелската верига през 2003 г. Това става една година, след като стъпва в САЩ.Габриел Константин има голям опит в хотелския бизнес в Северна Ирландия и Великобритания.Хотелът на Тръмп в Чикаго е отворен през 2008 г. Той разполага с 489 луксозни апартамента и 339 стаи за гости.", "date": "2018.01.27", "title": "Румънец ще ръководи хотела на Тръмп в Чикаго"}
{"url": "https://news.bg/weather/studeno-v-sabota.html", "text": "Днес ще се задържи предимно слънчево и почти тихо. В сутрешните часове на места в равнините ще има мъгла или ниска облачност. Максималните температури ще са между 1° и 4° в Северна и между 3° и 8° в Южна България.Това съобщават от НИМХ към БАН.Атмосферното налягане е по-високо от средното за месеца - още малко ще се повиши.Над планините ще е слънчево, след обяд с разкъсана висока облачност. Ще духа слаб, по билата до умерен северозападен вятър. Максималната температура на височина 1200 метра ще е около 4°, на 2000 метра - около 0°.По Черноморието на места ще има мъгла или ниска облачност, като временно подобрение на видимостта и разкъсване на облачността ще настъпва в часовете около и след обяд. Почти тихо време. Максималните температури ще са 4-5°. Температурата на морската вода е 6-7°. Вълнението на морето ще бъде 1-2 бала.", "date": "2018.01.27", "title": "Студено в събота"}
{"url": "https://news.bg/society/s-avtobus-na-rabota-po-primera-na-stolichniya-kmet.html", "text": "\"В този сезон най -сериозен замърсител на въздуха е твърдото битово гориво.\" Това заяви пред Нова столичният кмет Йорданка Фандъкова.Тя обясни, че в деня на най- голямото замърсяване на въздуха с фини прахови частици е отишла с автобус на работа. Фандъкова съобщи още, че в същия ден 4-5 000 души повече са пътували метрото.\"Това е нашето усилие да подкрепим хората, които поради някаква причина не биха се качили на градския транспорт\", коментира Фандъкова въвеждането на така наречения . Тя обяви, че столична община има готовност в такива дни, да пуска повече автобуси.Временните буферни паркинги също са част от решението на проблема с мръсния въздух.Проверките на столичния инспекторат по обектите за горенето на материали са довели до съставяне на 13 акта.Фандъкова обяви, че от следващия отоплителен сезон ще има .Заложени са и повече средства за миене на улиците. Поискано е от транспортното министерство и по-строг контрол на техническите пунктове за преглед на автомобили.Прогнозите на БАН за очаквания потенциал на замърсяване с фини прахови частици (ФПЧ) в София днес, 27 януари, показва различни стойности на замърсяване в различните райони на столицата. За района на ж.к. \"Дружба\" замърсяването с ФПЧ ще бъде умерено. За районите на кв. \"Павлово\" и ж.к. \"Надежда\" замърсяването ще бъде средно. За района на кв. \"Хиподрума\" БАН предвижда високи стойности на замърсяване.БАН прогнозира стойностите на замърсяване за утре, 28 януари, да бъдат ниски.Във връзка с повишените стойности на замърсяване СО призовава жителите и гостите на София да ограничат движението на личните си автомобили и да използват градски транспорт. Общината апелира към тези, които използват колите си, да не оставят двигателя включен при престой над 3 минути.Общината призовава и домакинствата, които се отопляват на дърва и въглища, при възможност да използват електрически уреди за отопление или друго екологично отопление.Заради мръсния въздух Столична община осигурява допълнителни автобуси по две от линиите до Витоша. Това са най-натоварените автобусни линии - 66 и 63.Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.", "date": "2018.01.27", "title": "С автобус на работа по примера на столичния кмет"}
{"url": "https://news.bg/politics/iliyana-jotova-pisa-otlichen-5-5-na-prezidenta-za-izminalata-godina.html", "text": "Вицепрезидентът Илияна Йотова даде отлична оценка на държавния глава за свършената от него работа през първата година от мандата му. \"Категорично властта не ме замая. Президентът Радев властта определено не го промени. Той стои стабилно. По шестобалната система оценката на Радев за изминалата година е 5,5.\" Това заяви в ефира на bTV Йотова.По думите ѝ президентът сам взима решения, но се вслушва и в съвети.\"Не приемам \", така Йотова коментира думите на председателя на НС, че нападките на президента също са причина за ниския рейтинг на парламента.\"Приех думите на президента като една вярна диагноза. Той каза на глас онова, което много българи говорят за това как работи парламента\", добави тя.Йотова отбеляза, че за времето когато тя е била в парламента и сега, се е променила нивото на дискусията.БСП имаше основание да постави темата за корупцията, но трябваше да стане по-рано, заяви Йотова по повод .Тя посочи, че ще се включи в дебата за Истанбулската конвенция, когато види пакет от закони към нея.\"Приемам изцяло \", категорична беше Йотова.По думите ѝ всички държави, които са приели конвенцията, имат резерви. Тя даде за пример Полша, която е обявила, че я приема, но само ако действията ѝ са в рамките на Конституцията и си пожела така да бъде приета и у нас.", "date": "2018.01.27", "title": "Илияна Йотова писа отличен 5,5 на президента за изминалата година"}
{"url": "https://news.bg/society/tazi-godina-festivalat-surva-mozhe-da-bie-rekordite-za-uchastnitsi.html", "text": "Международният фестивал на маскарадните игри \"Сурва\" може тази година да събере рекорден брой участници.Очаква се на фестивала участие да вземат около 7 500 души, между които и 800 деца.Във фестивала ще се включат и 17 групи от 8 държави - Испания, Италия, Сърбия, Португалия, Албания, Румъния и други.Фестивалът започна още вчера и ще приключи в неделя, 28 януари. Традиционно \"Сурва\" се провежда в Перник. Предвидено е в центъра на града да се проведат състезателни дефилета, където да се покажат най-хубавите костюми и маски.За Перник се е отправила и голяма група от Благоевград.Стана ясно, че специално за фестивала \"Сурва\" БДЖ са пуснали допълнителни 4 000 места във влаковете между София и Перник.Международния фестивал на маскарадните игри \"Сурва\" се организира от 1966 г. От 1985 година фестивалът е международен. Традиционно на него се събират около 5 000 - 6 000 участници, идващи както от всички етнографски райони на България, така и от чужбина.", "date": "2018.01.27", "title": "Тази година Фестивалът \"Сурва\" може да бие рекордите за участници"}
{"url": "https://news.bg/energy/nyama-mafiya-v-energetikata-otseche-temenuzhka-petkova.html", "text": "Представителите на бизнеса у нас са оказали да присъстват на среща с министъра на енергетиката Теменужка Петкова. Това заяви пред bTV ресорният министър.\"Електрическата енергия има своята цена. Когато говорим за малките фирми и битовите потребители, те участват на енергийния пазар, а цената се определя от КЕВР. Големите фирми са на свободния пазар още от 2013 г. Естествено цената на свободния пазар ще се определя от търсенето и предлагането. Това, което се случи с българския бизнес, ние организирахме срещи, но за моя изненада, бизнесът отказа да присъства.\"Петкова не се съгласи с квалификацията на бизнеса, че в енергетиката работят мафиоти.\"Със сигурност няма идеална среда и има много неща, които трябва да бъдат оптимизирани. Работим в сектора да има ред\", така министър Петкова коментира има ли корупция в сектора.Коментара на Петкова идва в отговор на твърденията на председателя на Конфедерацията на работодателите и индустриалците в България (КРИБ) Кирил Домусчиев. На пресконференция на Асоциацията на организациите на българските работодатели (АОБР), която се проведе на 22 януари във връзка със , Домусчиев заяви, че като се говори за държавната енергетика, трудно може да се каже нещо хубаво. \"Трудно може да се преструктурира такава мафиотска организация\", отсече тогава Домусчиев. По думите му страната трябва първо да захранва собствените си нужди, \"преди да започнем да изнасяме, защото тези нужди осигуряват на индустрията и по-високите заплащания. След това трябва да мислим как да подаряваме тази енергия\".Припомняме, в хода на срещата изпълнителният председател на Българската стопанска камара (БСК) Божидар Данев заяви, че българската енергетика има свръхвъзможности, в същото време търсене няма, а цените се покачват. По думите му това е икономическа шизофрения, която се дължи на лошо и порочно управление.Вчера Петкова разговаря с посланика на Турция у нас Хасан Улусой. На срещата двамата обсъдиха възможностите за износ на електроенергия от България за Турция.Петкова уточни, че така и не е станало ясно кои са тези фирми, които предлагат 120-140 лв. на мегават при положение, че цената е около 76 лв. Тя изрази учудване, че бизнесът не е сезирал КЗК за тези цени, а за монополно положение на АЕЦ \"Козлодуй.Припомняме, на 25 януари от Асоциацията на организациите на българските работодатели сезираха Комисията за защита на конкуренцията за цените, определени на пазарите за търговия на едро с електроенергия.За  Петкова уточни, че дебатът тепърва предстои. Има сериозен инвеститорски интерес от голяма китайска компания, но няма сериозни преговори, защото още няма решение на втората централа.\"С промените в енергийния сектор у нас и в Европа трябва да сме балансирани, за да защитим своята енергийна сигурност\", категорична беше тя.\"Не можем да продадем оборудването без конструктура на проекта, а той е Росатом. До този момент в проекта са дадени 3 млрд. лв. Трябва да решим как този ресурс да бъде използван\", заяви още тя.", "date": "2018.01.27", "title": "Няма мафия в енергетиката, отсече Теменужка Петкова"}
{"url": "https://news.bg/society/severozapadat-protestira-za-magistrala-do-sofiya.html", "text": "Жители на Северозапада излизат на протест. Недоволството е за подобряване на инфраструктурата в региона.В 10.30 часа граждани от Видин и региона се събраха на главния път Е-79, за да изразят недоволството си от лошото състояние на инфраструктурата и натоварения трафик към \"Дунав мост 2\".Възможно е протестът до причини затруднения при придвижването към града. Не е изключена и блокада на главния път, съобщи БНР.Заради протест на международния път Е-79 край Видин е разположена жандармерия.Според Росица Кирова от гражданското обединение \"Единни за промяна\" основният проблем е, че след изграждането на \"Дунав мост 2\" не се говори и работи за логичното завършване на това инфраструктурно съоръжение, а именно магистрала, която да свързва Видин със София.\"Трафикът е четири пъти над очакваното, приходите са пет пъти повече от очакваните, за това има ясна статистика, а пътят не отговаря на условията. Смея да кажа, че това е най-натовареното трасе в момента в България по отношение на тежкотоварни автомобили\", категорично заяви Кирова.Жители от Северозапада протестират и с друго искане - те настояват за изграждането на тунел под прохода \"Петрохан\", за да се съживи икономиката и да се привличат инвеститори в региона.От Националната гражданска инициатива \"Тунел под Петрохан\" са внесли в Народното събрание отворено писмо и подписка от името на 16 664 жители на района. Хората настояват до 30 юни да започне процедура за изграждането на пътното съоръжение.Димитър Николов от Инициативния комитет заяви, че подобно съоръжение ще бъде от полза за цялата икономика на страната, а не само за местното население.\"Ние искаме тунел, както и магистрална връзка София - Монтана - Видин. От една страна този тунел ще спаси Северозапада от изчезване, а от друга би бил безценен подарък за българските превозвачи - ние разполагаме с декларация на най-голямото сдружение на международните превозвачи, които казват, че именно тунел под \"Петрохан\" трябва за нашите превозвачи, тъй като оттам минава най-големият трафик, който е насочен към ЕС\", обясни Николов пред БНР.Подписката за изграждането на тунел под прохода Петрохан започна още преди година. Тогава имаше и мълчалив протест край пътя София - Монтана, в местността \"Малка Бързия\", на който жители от Берковица и Монтана символично направиха първата копка на тунела.Във връзка с протестите председателят на Управителния съвет на Агенция \"Пътна инфраструктура\" Дончо Атанасов заяви, че вече е възложено предпроектно проучване за тунел през прохода Петрохан, който ще скъси пътуването от областите от Северозападна България към столицата. Той добави, че между София и Видин ще има 4-лентов път.\"Говоря за магистралния път Видин-Ружинци- Монтана- Враца- София -Мездра-Ботевград. Т.е. за автомагистрала, за бърз достъп на гражданите на Северозападна България, респективно на Видин, до София. Затова казах и че проходът под \"Петрохан\" също е важен и сме поръчали идеен проект на тунел под \"Петрохан\", обясни още Атанасов.", "date": "2018.01.27", "title": "Северозападът протестира за магистрала до София"}
{"url": "https://news.bg/politics/mareshki-poiska-razpuskane-na-parlamenta-i-prezidentstvoto.html", "text": "Лидерът на \"Воля\" Веселин Марешки поиска президентството и парламентът да се разпуснат. Пред Нова телевизия Марешки заяви, че в парламента и президентството \"няма реални хора, а високоплатени артисти, на които някой им пише речите. Те ги наизустяват и ги произнасят\".Лидерът на \"Воля\" посочи и че харесва държавния глава Румен Радев като човек, но не и като президент, който постоянно хулил депутатите.Относно  Марешки заяви, че докато , няма как ВОЛЯ да участва в \"един такъв безсмислен цирк\". По думите му в пленарната зала се е провел \"един беззъб вот\", който накрая се е превърнал в циничен, защото депутат на БСП казал, че разчитат на Патриотите да ги подкрепят.Във връзка със събитията около обсъждането на ратификацията на Истанбулската конвенция и  Марешки отсече, че \"Воля\" в никакъв случай не биха подкрепили провеждането на такъв референдум. \"Няма шанс да подкрепим искането на БСП за референдум по Истанбулската конвенция. Това е поредното цинично предложение, което идва от тяхна страна\", Марешки.", "date": "2018.01.27", "title": "Марешки поиска разпускане на парламента и президентството"}
{"url": "https://news.bg/politics/dimitar-delchev-vizhda-vota-na-nedoverie-kato-ugovoren-mach.html", "text": "Вотът на недоверие беше \"уговорен мач\". Това заяви пред България он еър председателят на \"Движение България на гражданите\" Димитър Делчев.\"БСП нямаха особени сили, тъй като вече 25 години отсъстват от борбата с корупцията. Стана ясно, че ДПС не се приемат за алтернатива, а дори гласуват с ГЕРБ, става ли въпрос за милиони и милиарди\", коментира Делчев.По думите на председателя на ДБГ истинският вот на недоверие се провежда на улицата с протести против корумпирания модел на управление на държавата от правителството на Борисов. Според Делчев именно този \"вот\" на недоверие рано или късно ще даде резултат, защото ГЕРБ не можели да отговорят на най-важните въпроси, а именно - по какъв начин ще се преборят с корупцията, как ще осигурят върховенството на закона и как ще направят така, че България да не бъде най-бедната държава в Европейския съюз.По отношение на Истанбулската конвенция Делчев заяви, че темата е била удобна за правителството за всяване на ярост и разделение у хората. Това било умишлено, за да не се обърне внимание на теми като увеличението на цената на тока за бизнеса и закона за частната охрана. Делчев припомни и че .Относно първата година от мандата на държавния глава Румен Радев Делчев посочи, че ролята на президента е да бъде коректив, независимо как се казва, и че Радев има време да се докаже като добър президент.", "date": "2018.01.27", "title": "Димитър Делчев вижда вота на недоверие като \"уговорен мач\""}
{"url": "https://news.bg/society/stolichani-blokiraha-okolovrastnoto-shose.html", "text": "Жители на София излязоха на протест и блокираха движението по Околовръстното шосе. Поводът за протест в проекта за парк \"Изток\", съобщи bTV.Жители на квартал \"Горубляне\" недоволстват срещу плановете на общината да се създаде парк върху частните им имоти.Протестът блокира временно Околовръстното шосе при кръстовището със \"Самоковско шосе\". Затрудняването на движението в района ще продължи - протестиращите обявиха, че ще блокират пътя за по 10 минути на половин час.Според недоволстващите от проекта на СО са засегнали около 500 фамилии. Проектът предвиждал върху 1 250 декара между кварталите \"Младост\" и \"Горубляне\" да бъдат изградени зелени площи и атракции.Протестиращите обаче са категорични, че паркът не трябва да се прави върху имотите им, а върху общински терени.", "date": "2018.01.27", "title": "Столичани блокираха Околовръстното шосе"}
{"url": "https://news.bg/world/napadenie-s-lineyka-bomba-v-kabul-nay-malko-95-zaginali.html", "text": "Линейка, пълна с експлозиви, се е врязала и избухнала в оживен район в столицата на Афганистан Кабул.При атака са загинали най-малко 95 души, а над 158 са били ранени, съобщи BBC.При атаката в Кабул няма пострадали българи, съобщи Министерството на външните работи.Служителите в българската дипломатическа мисия в Афганистан са невредими.Атаката е станала в близост до старото вътрешно министерство и представителството на Европейския съюз в 12.45 часа местно време.Линейката е била натоварена с взривни вещества. Тя е влязла в улица, затворена за обществения транспорт. Преди това линейката е преминала през полицейски пропускателен пункт. Шофьорът казал, че превозва пациент.Талибаните са поели отговорност за самоубийственото нападение.По разказ на свидетели районът е много оживен. Там са разположени чуждестранните посолства и полицейското управление на града. Пушекът от нападението се виждал от целия град.Властите са съобщили, че е вероятно жертвите на атаката да са повече от обявените първоначално.", "date": "2018.01.27", "title": "Нападение с линейка бомба в Кабул, най-малко 95 загинали"}
{"url": "https://news.bg/world/strelba-v-tsentara-na-amsterdam.html", "text": "Стрелба в центъра на Амстердам. Това предава Ер Те Ел.Най-малко един човек е убит. Други двама са ранени.Властите разследват причините за инцидента. От полицията заявиха, че не разглеждат стрелбата като терористичен акт.Убитият е младеж от марокански произход. Стрелбата е станала в младежки център около 19:10 часа. Маскирани и въоръжени мъже са влезли в обекта и явно са търсили тийнейджър, който е бил на келтски бокс.Свидетели разказват, че е били стреляно с автомат \"Калашников\".\"Това изглежда е престъпно деяние\", каза говорителят на холандската полиция. Той припомни, че ако е било терористичен акт, то силите на реда щели да изпратят много послания, в които да предупредят хората да останат на сигурно място.Стрелбата е станала в квартал \"Гроте Виттенбургстраат\". ", "date": "2018.01.27", "title": "Стрелба в центъра на Амстердам"}
{"url": "https://news.bg/world/gripna-epidemiya-v-sasht.html", "text": "Третата поредна седмица в САЩ расте броя хора с грип. Епидемията засяга всички щати освен Хавай. Това съобщава АП. Агенцията се позовава на данните от Центъра за контрол и превенция на заболяванията.Според него през миналата седмица всяко петнадесето посещение при лекаря е било свързано със симптоми на грип. Това е най-високата ставка след пандемията през 2009 г.Центърът също така посочва, че докато се поддържа това ниво на заболеваемост до края на сезона, грипът ще е покосил 34 милиона американци.", "date": "2018.01.27", "title": "Грипна епидемия в САЩ"}
{"url": "https://news.bg/press/detsa-i-bolni-s-shal-sreshtu-smoga-evropa-atakuva-falshiviya-med.html", "text": "Лекари: Деца и болни - с шал на два ката пред устата срещу замърсяванеСамо ден след като мерките при замърсяване на въздуха в София бяха приети от Столичния общински съвет, се наложи те спешно да влязат в действие. В петък системата на БАН прогнозира превишение на нивата на фините прахови частици (ФПЧ). А измервателните станции на Изпълнителната агенция по околна среда и водите отчетоха замърсяване над нормите от ФПЧ от станциите в \"Младост\", \"Дружба\", \"Хиподрума\" и \"Павлово\".Прогнозата за събота е превишение на максимално допустимото замърсяване да има само в \"Хиподрума\", а в \"Надежда\" и в \"Павлово\" да е по-ниско.Европа атакува фалшивия медБългария изнася 80% от производството си. Нискокачествена продукция, най-вече от Китай, залива пазарите у нас и в останалите държави членки.Студентски с кръчми колкото за четири градаКръчми колкото за 4 областни града има на територията на Студентски град в София. Заведенията, които са регистрирани там съгласно Закона за туризма, са около 200. За сравнение толкова общо обекти за развлечения има в Русе, Благоевград, Велико Търново и Плевен. В четирите града те са съответно по 110, 29, 50 и 21, показа проверка на \"Монитор\". Друга интересна статистика пък показва, че отново в Студентски град се падат по четири нощни заведения на всяко общежитие. Последните са общо 50 на територията на кампуса.Шеф на \"Роял Дъч Шел\" поздрави Борисов за газовия хъбБойко Борисов разговаря с ръководителя на департамента за международен добив на нефт и газ на Royal Dutch Shell Андрю Браун на Световния икономически форум в Давос. Двамата обсъдиха развитието на газовите проекти на територията на България. Премиерът запозна Андрю Браун с развитието на проекта за изграждане на европейски газоразпределителен център \"Балкан\". Той изтъкна важността на проекта, като посочи, че ще допринесе за диверсификация на източниците и маршрутите на газ в България и Югоизточна Европа.Чужденци плащали по 40-50 хил. евро за дипломи от МУ-СофияПрестъпна група от бившето ръководство и действащи служители на Медицинския университет в София е обвинена в незаконен прием на чужденци срещу 40-50 хил. евро. Толкова струвало плащането на изпитите по време на цялото следване, като един изпит се търгувал между 2 и 5 хил. евро, твърдят прокурорите. Става дума за над 20 студенти с британско гражданство, произхождащи от Иран, Ирак, Египет и Ливан. Някои от тях не са имали дори средно образование.БНТ не иска да заспиВ някой архив от зората на прехода може би има и снимка на протестиращия срещу цензурата в единствената телевизия тогава млад активист на демократичните промени Емил Кошлуков. След дълги години затишие тази седмица пред БНТ отново имаше протест - заради натиска, който Кошлуков в качеството си на нов програмен директор на БНТ1 се опитал да окаже на предаването \"Денят започва с култура\". Това развитие има своята логика в траекторията, която описват в последните години процесите в държавата и не би следвало да се очаква, че държавно финансираните медии ще бъдат оставени да се разминават с нея.", "date": "2018.01.27", "title": "Деца и болни - с шал срещу смога, Европа атакува фалшивия мед"}
{"url": "https://news.bg/world/trima-gubernatori-sadyat-tramp.html", "text": "Губернаторите на три щата - Ню Йорк, Ню Джърси и Кънектикът - възнамеряват да съдят администрацията на американския президент Доналд Тръмп във връзка с данъчната реформа. Това се съобщава в изявление, публикувано в петък на официалния уебсайт на губернатора на Ню Йорк Андрю Куомо.Той посочва, че жителите на щата ще загубят около $14 млрд. В момента не е известно кога ще бъде подаден иска, нито кой съд ще го гледа.Губернаторът на Ню Джърси Фил Мърфи подчерта, че искът срещу Тръмп вероятно да бъде подаден в рамките на няколко седмици. Но кой съд ще го гледа, все още не е решено, каза губернаторът на Кънектикът Дан Малой.Анализатори отбелязват, че губернаторите на трите щата са от Демократичната партия.На 22 декември миналата година Тръмп подписа закон за извършване на много сериозни промени в данъчния кодекс. Реформата се смята за най-голяма през последните 30 години.", "date": "2018.01.27", "title": "Трима губернатори съдят Тръмп"}
{"url": "https://news.bg/world/siriyskata-opozitsiya-boykotira-pregovorite-v-sochi.html", "text": "Опозиционният Сирийски комитет е взел решение да не участва в конгреса за сирийски национален диалог. Това става ясно от съобщение в профила на организацията в Туитър.Говорителят на организацията Фирас ал Калди потвърди новината.Форумът в Сочи трябва да се проведе на 29-30 януари. Той трябва да очертае стъпките за постигането на мир в Сирия.Говорителят на опозиционната делегация на мирните преговори с посредничеството на ООН във Виена Яхия ал Ариди каза, че сирийското правителство и неговият съюзник Русия не са направили необходимите стъпки за нормализиране на ситуацията в близкоизточната страна.", "date": "2018.01.27", "title": "Сирийската опозиция бойкотира преговорите в Сочи"}
{"url": "https://news.bg/bulgaria/goranov-zasluzhavame-evrozonata.html", "text": "\"Членството на България в еврозоната е една допълнителна степен на интеграция, която ние заслужаваме, и това е преобладаващо мнение в българското общество. Наскоро имаше позиция на Икономическия и социален съвет, който обединява в себе си работодателите и синдикатите, които също изразиха, че ние имаме обща цел, която стои пред нашето общество за интеграция в европейската инфраструктура. Ние сме готови и трябва да настояваме пред нашите европейски партньори да ни допуснат, защото отговаряме на всички изисквания, или да ни дадат точни и ясни аргументи защо не е време за това\". Това коментира министърът на финансите Владислав Горанов в предаването \"Панорама\" на БНТ по актуалната тема за България и еврозоната. Той припомни, че при откриването на Българското председателство е заявил пред европейските ни партньори, че е добре присъединяването на страната ни в механизма ЕRМ 2 да стане в първото полугодие на тази година.На въпрос за това очаква ли се скок в цените при смяната на лева с еврото, финансовият министър изрази принципна позиция, че пазарът е този, който регулира обществените отношения, така че няма абсолютно никаква причина, ако сменим лева с евро, особено след 21 години успешна история на Валутния борд, да има каквато и да била промяна в ценовата политика.Министър Горанов посочи за пример Литва, Латвия и Естония, които последни се присъединиха към еврозоната, като обясни, че там ценовите изменения са били под 1 % и трудно може да се установи дали те са следствие на преминаването от националната валута към еврото или на инфлационни влияния, които се проявяват във всяка една държава през годините. \"Нещо, което днес струва 1,95 лв., много е възможно да стане 1 евро. Ако цената на въвеждането на еврото е 1 % инфлация, аз съм готов да убеждавам българското общество, че тя си струва\" - каза още Владислав Горанов.\"Ние много отдавна, след банковата криза от 1997 г., сме загубили своя паричен суверeнитет и сме се обрекли за еврото. Ние търпим негативите от членството в еврозоната, без да можем да ползваме от доверието и другите предимства на това да сме част от една по-интегрирана и по-модерна Европа\" - допълни министърът. Според него решението по отношение на приемането на България в ЕRМ 2 не зависи толкова от държавите членки, колкото от ЕЦБ. \"Досега не сме чули нито един рационален аргумент, който да почива на правилата, по които е изградена еврозоната и по които работи механизмът ЕRМ 2, против това България да стане част от това пространство\" - обобщи финансовият министър.По отношение на отминалия дебат по вота на недоверие към правителството Владислав Горанов коментира, че никой не е очаквал по-малко от година след последните избори един вот на недоверие да бъде успешен. Според него нито един от аргументите на управляващите и на опозицията не се е сменил, за да се наложи да се отива към избори. Опозицията е търсила тема, която максимално да засегне авторитета на правителството, но не са я уцелили и не са имали достатъчно аргументи, за да могат да убедят обществото, че сега е време за предсрочни избори.\"Темата за корупцията е тема на усещане в обществото. Ако погледнем последните проучвания на Евробарометър, България е по средата, на 12 място, от страните членки на ЕС. Това сами да си лепваме дамгата на най-корумпирана държава е удобно за опозицията, но не е житейски факт. Всички други твърдения за корупция трябва да са предмет на наказателно преследване и трябва да се реализират не през парламентарни процедури, а през конституционно установените норми за защита на държавата от корупция\" - смята Горанов. Той подчерта, че ако българската политика се прави на база на социология тогава, когато се явяваш на избори, то когато водиш политически дебат, не трябва да разчиташ само на социологически аргументи.Във връзка с дискусията в парламента от началото на седмицата за сигурността на системата БАЦИС на Агенция \"Митници\" финансовият министър още веднъж обобщи, че \"дори да има несъвършенства на системата от гледна точка на нейната физическа сигурност, така както описват анализите на ДАНС, се оказва, че тези потенциални рискове не са реализирани. Няма пробив в системата на митниците, в анализът няма данни за извършено престъпление, затова той не дава основание на прокуратурата да повдигне обвинение\". Министърът припомни данните за добрата събираемост на приходите - с 23 % са нараснали приходите от акцизи от края на 2014 г. до 2017 г. През 2017 г., в сравнение с 2014 г. в българския бюджет има 6,5 млрд. лв. в повече.", "date": "2018.01.27", "title": "Горанов: Заслужаваме еврозоната"}
{"url": "https://news.bg/int-politics/amerikanski-boen-samolet-ubi-po-pogreshka-11-dushi-v-irak.html", "text": "Двама висши офицери от иракската армия обявиха, че американски военен самолет по погрешка е открил огън срещу членове на иракските сили за сигурност западно от столицата Багдад, избивайки 10 души от силите за сигурност и един местен управник, съобщават световните информационни агенции.Офицерите уточниха, че американските сили са смятали, че жертвите в района на Ал Багдади са били екстремисти от ДАЕШ (\"Ислямска държава\").Тече разследване на инцидента, който е станал, след като подкрепяните от САЩ иракски сили по-рано днес са арестували терорист от ДАЕШ в дома му.По време на нападението един човек от намираща се в близост къща е хвърлил граната по войниците, които са отговорили на огъня, ранявайки него и съпругата му.Офицерите са пожелали да останат анонимни, защото им е забранено да говорят с медиите.", "date": "2018.01.27", "title": "Американски боен самолет уби по погрешка 11 души в Ирак"}
{"url": "https://news.bg/society/zam-predsedatel-na-sos-merkite-za-borba-s-mrasniya-vazduh-sa-neefektivni.html", "text": "Мерките, които Столичният общински съвет прие за справянето с проблема с мръсния въздух, се опитват да решават последиците от проблема, а не самия проблем. \"Тези мерки са някакво начало, но те по никакъв начин няма да успокоят хората, живеещи в замърсените квартали.\" Това заяви заместник-председателят на СОС от БСП Милка Христова.Според Христова мерките срещу мръсния въздух не дават възможност за решаването на проблема. По думите ѝ СО е трябвало да потърси подкрепата на държавата и с много законодателни промени да постигне ефект както по отношение на транспортния трафик, така и на битовото отопление.\"Аз искрено се надявам, че хората ще откликнат на  да не използват личните си автомобили. Но познавайки психологията на гражданите, този призив ще си остане само едно добро пожелание\", коментира Христова, допълвайки, че работата по решаването на проблема със замърсения въздух тепърва предстои.Зам.-председателят на СОС предлага да бъде направена промяна в наредбата за отдаване под наем на общински жилища. Идеята била предложена на СО от граждани - представители на Инициативни комитети от кварталите \"Люлин\" и \"Красна поляна\". По думите ѝ в договорите на наемателите във Виетнамските общежития в \"Красна поляна\", които са посочвани за , може да се поставим ново условие, което да ограничи използването на боклуци за гориво. Държавата от друга страна може да започне да отпуска енергийни помощи на тези наематели, но само в случай, че отоплението е централно и се извършва с електричество.", "date": "2018.01.27", "title": "Зам.-председател на СОС: Мерките за борба с мръсния въздух са неефективни"}
{"url": "https://news.bg/int-politics/sasht-darzhat-rusiya-otgovorna-za-himicheskite-orazhiya-v-siriya.html", "text": "Държавният секретар на САЩ Рекс Тилърсън обяви, че САЩ смятат, че е отговорност на Русия да ограничи използването на химически оръжия от страна на Сирия, въпреки категоричното отричане от страна на Русия сирийският режим да използва такива оръжия, съобщава \"Ройтерс\".\"Това са просто неприемливи употреби на химически оръжия по начин, който нарушава всички конвенции, които самата Русия е подписала. Това нарушава споразуменията, съгласно които Русия е отговорна да идентифицира и елиминира химическите оръжия в Сирия\", изтъкна Тилърсън по време на посещението си в Полша.\"Химическите оръжия... са използвани за удар срещу цивилното население, най-уязвимите - децата в Сирия\", допълни той по време на съвместната си пресконференция с полския си колега Яцек Чапутович.\"Ние държим Русия отговорна за справянето с този проблем. Те са съюзник на сиирйския президент Башар Асад\", настоя американският първи дипломат.Тилърсън за първи път отправи обвиненията във вторник, след като дипломати от 29 страни се срещнаха в Париж, за да настояват за санкции и повдигането на криминални обвинения срещу извършителите на химически атаки в Сирия.  Русия и Китай блокираха подкрепяните от Запада опити в Съвета за сигурност на ООН да бъдат наложени санкции срещу Дамаск заради използването на химически оръжия. ", "date": "2018.01.27", "title": "САЩ държат Русия отговорна за химическите оръжия в Сирия"}
{"url": "https://news.bg/health/25-ot-zhitelite-v-razgradsko-sa-s-prekasnati-zdravni-prava.html", "text": "Всеки четвърти гражданин, който е избрал общопрактикуващ лекар на територията на област Разград, е с прекъснати здравни права, съобщи БНТ.Районната здравноосигурителна каса съобщава за 96 371 пациенти, които плащат редовно здравни вноски. Останалите 33 800 души са неосигурени и нямат право да ползват пакета от медицински и дентални услуги по Здравна каса.Някои от неосигурените разказват, че много хора работят в чужбина и се осигуряват по законодателството на държавата, в която работят. Няма данни за точния брой на емигрантите.След за възстановяването на здравните права пациентът трябва да плати дължимите вноски за последните 5 години.", "date": "2018.01.27", "title": "25% от жителите в Разградско са с прекъснати здравни права"}
{"url": "https://news.bg/int-politics/sasht-nezabavno-da-se-mahat-ot-manbidzh-v-siriya-nastoya-turtsiya.html", "text": "САЩ трябва незабавно да се изтеглят от района на Манбидж в Северна Сирия. За това настоя турският външен министър Мевлют Чавушоглу, цитиран от \"Ройтерс\".Турският президент Реджеп Тайип Ердоган вчера обяви, че турската армия ще прогони кюрдските бойци от пограничните сирийски райони и може да предприеме операция по прочистването на сирийските погранични райони чак до границата с Ирак, включително Манбидж, което има опасност да доведе до възможна конфронтация с американските сили, които подкрепят сирийските кюрди.Говорейки пред журналисти, Чавушоглу заяви също, че Турция искала да види конкретни стъпки от страна на САЩ за прекратяване на подкрепата им за \"Отрядите за народна защита\" на сирийските кюрди.От турското президентство обявиха по-рано днес, че турските власти са били уверени от съветника по националната сигурност на американския президент Доналд Тръмп - Хърбърт Макмастър, че Вашингтон няма да предоставя повече оръжия на \"Отрядите за народна защита\".Вашингтон разгневи Анкара, предоставяйки оръжия, обучение и подкрепа от въздуха на силите на сирийските кюрди. Турция разглежда \"Отрядите за народна защита\" като продължение на Кюрдската работническа партия (ПКК), която води кървав бунт срещу турската държава от повече от три десетилетия.Офанзивата на Турция срещу \"Отрядите за народна защита\" в анклава Африн в Северна Сирия започна преди осем дни. Операцията беше наречена \"Маслинова клонка\".", "date": "2018.01.27", "title": "САЩ незабавно да се махат от Манбидж в Сирия, настоя Турция"}
{"url": "https://news.bg/your-voice/rekviem-za-globalizatsiyata.html", "text": "Глобализацията - такава, каквато ни бе налагана идеологически през последните десетилетия - свърши. Създателите и собствениците й от другата страна на Океана прочетоха некролога й днес от амвона на нейния храмов фестивал в Давос. Този вид глобализация бе превърнат в идеология от умно-красивите и самопровъзгласили се за елити, водени от стремеж за над-национална власт над държавите и народите, високи назначаеми постове, големи заплати освободени от данъци, имунитети, привилегии, приятни пенсионни пакети, места в бордове на директорите, първи места на трапезите. Но този глобализационен модел приключва не поради друго, а защото изпълни и дори преизпълни оригиналните си целите, остаря, меркантилизира се и се корумпира, докато технологиите напредваха, а общностите еволюираха, и стана вкупом икономически и социално неадекватен.Идните десетилетия ще изискват нова по-съществена роля на националните държави в новия икономически и политически глобален ред. Над-националните механизми и организации с техните недемократично назначени бюрократи ще трябва да отстъпят място на националните държави и на мултинационалните корпорации. Последните обаче ще приемат все повече националната идентичност на страната-майка, чиято държава най-добре би могла да защитава интересите им на международното поле.Всичкото това всъщност е добра новина, защото ще открие много нови шансове за развитие на много повече хора, общности и нации. Те ще могат да преговарят и търгуват на по-равна нога, по-открито и по-честно с големите сили на базата на принципа на реципрочността. А такъв принцип защитава по-добре и интереса на по-малките.Международните структури и организации на отиващият си световен ред, които до последно ще налагат мултинационализма и мултикултурализма, уви, постепенно мутираха и се превърнаха в инструменти за защита и налагане на интересите на по-големите и по-силни икономики, надигнали се след WWII с помощта на същите механизми и организации. Другите им основни клиенти и бенефициенти станаха редица мултинационални корпоративни интереси, заедно с немалко на брой корумпирани управления и олигархии по света. Това започна да пречи и ощетява не само по-малките, развиващи се и догонващи икономики по целия свят, но и да вреди на самите създателите и хегемони на следвоенната система за глобализация.Исторически и геополитически погледнато, международната система и механизмите й бяха наченати правилно и безпрецедентно добре в Брентън-Уудс и след Втората световна война. Принцип-веруюто им бе \"Това, което е добро за света е добро и за Америка.\" По него време САЩ е глобалният експортьор и инвеститор, а останалият свят е с разрушени икономики. Постепенно обаче, най-голямата икономика - САЩ, инвестирайки и развивайки много други икономики по света, от експортьор стана импортьор. В последствие, поради развитието на технологиите загуби нужда и интерес да внася енергоносители, и по-специфично въглеводороди. Така, бавно и полека, за по-малко от век, адекватните и жизнено необходими механизми и институции на глобализацията от следвоенния период и Студената война загубиха оригиналните си замисъл и функции. Неолиберализмът след Студената война и глобалната финансиализация на икономиките след края на Брентън-Уудското споразумени корумпираха и започнаха да подкопават и обезсмислят съществуващата институционална инфраструктура на следвоенния световния ред. Освен, разбира се, за все по-мотивираните й клиентели - меркантилистките икономики, инвестиционните банкери и съвсем естествено - международните бюрократи с дипломи от най-престижните университети. Тяхната съпротива срещу демонтажа на старата система на международен институционален ред е очаквано да бъде свирепа и добре подготвена.Предстоят изключително окуражителни и интересни нови възможности за икономическо и социално развитие. Успешни ще бъдат нациите, които1. познават и използват конкурентните си предимства и ресурси;2. работят за да компенсират и превърнат дефицитите си в предимства;3. владеят умела бизнес и икономическа дипломация;4. участват активно в международни съюзи и двустранни партньорства, в които се стремят да увеличават приноса си.Както и през миналия век, военно-стратегическо партньорство със САЩ би било от най-голяма полза и предпоставка за икономически успех. В Европа нови възможности за това и интерес от страна на САЩ ще има в разширения Интермариум между Балтийско, Черно и Егейско морета, на Балканския и по традиция на Апенинския полуострови.Време е да си подредим дома и зимника, и да се въоръжаваме. Предстоят ни интересни времена.", "date": "2018.01.27", "title": "Реквием за глобализацията"}
{"url": "https://news.bg/int-politics/stiv-uin-se-otteglya-ot-natsionalniya-komitet-na-republikantsite-zaradi-seksskandal.html", "text": "Хазартният магнат Стив Уин се оттегли от позицията си на ковчежник на Националния комитет на Републиканската партия, предаде CNN с позоваване на двама високопоставени републиканци.По-късно беше съобщено, че оставката му е била приета.Срещу Уин бяха отправени обвинения за сексуален тормоз, след публикация в \"The Wall Street Journal\".Според публикацията, 76-годишният милиардер е тормозел масажистките, които е канел в офиса си, и се е опитал да принуди своя служителка да влезе в сексуални отношения с него.Той отрече да има вина.Междувременно се появи информация за оттеглянето му - първата медия, която съобщи за това беше изданието \"POLITICO\".", "date": "2018.01.27", "title": "Стив Уин се оттегля от Националния комитет на републиканците заради сексскандал"}
{"url": "https://news.bg/society/chudotvorna-ikona-ot-ukrayna-pristigna-vav-varna.html", "text": "Чудотворна икона на Божията майка на повече от 200 години пристигна от Украйна във Варна, предаде bTV.Иконата \"Одигитрия Байталска\" се съхранява в манастира \"Рождество на Пресвета Богородица\" в украинското село Байтали.Според преданието, преди 200 години манастирът в Одеска област е опожарен, а монасите скриват иконата, за да я запазят.Открита е едва през 2005 г.Тя ще бъде изложена в продължение на два дни за поклонение в катедралния храм \"Свето Успение Богородично\" във Варна, след което ще отпътува за Шумен и Добрич.", "date": "2018.01.27", "title": "Чудотворна икона от Украйна пристигна във Варна"}
{"url": "https://news.bg/int-politics/ruski-botove-sa-generirali-470-000-retuita-na-tramp-za-66-dni.html", "text": "Руски ботове в Twitter активно са разпространявали съобщенията на Доналд Тръмп в социалната мрежа по време на кампанията за избор на президент на САЩ, съобщи Bloomberg с позоваване на изявление на компанията Twitter, предоставено на американския сенат.Само за периода от 1 септември до 15 ноември 2016 година ботовете са репостнали около 470 000 пъти различни съобщения на Тръмп. За сравнение - през същия период те са разпространили едва 50 000 туита на Хилари Клинтън.Междувременно от руските акаунти са отговорни за 48 до 73 процента от ретуитовете на публикации от портала Wikileaks, който поместваше откраднати от руските хакери мейли на Демократическата партия с цел да дискредитират Клинтън.Установено е, че ботовете са публикували 2.12 милиона съобщения, които са били видени общо 455 милиона пъти от потребители на мрежата.От Twitter допълват, че руската намеса не се е ограничила с използването на автоматични акаунти. Профили, свързани с поддържаната от руското правителство Агенция за интернет проучвания са се опитвали да влияят на журналисти и публични фигури. Стоящите зад някои от тези профили са се опитвали да се представят за новинари, членове на неправителствени организации и за политически ангажирани американци.От такива акаунти са били организирани протести и демонстрации, някои от тях дори са свързани с провокиране на насилие и жестокост.", "date": "2018.01.27", "title": "Руски ботове са генерирали 470 000 ретуита на Тръмп за 66 дни"}
