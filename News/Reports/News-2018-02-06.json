{"url": "https://news.bg/tech/space-x-uspeshno-izstrelya-nay-golyamoto-transportno-sredstvo.html", "text": "Ракетата Falcon Heavy на компанията Space X бе успешно изстреляна тази вечер в Кейп Канаверал,  щата Флорида, предаде The Wall Street Journal. Това е първият опит за изстрелване на \"най-голямото транспортно средство\", както бе представена ракетата. Тя е най-мощната ракета до момента. Изстрелването можеше да бъде наблюдавано на живо и в социалните мрежи. Припомняме, че това се очакваше, въпреки че имаше опасност и да не се състои. Изстрелването трябваше да бъде извършено между 19 и 23 часа българско време. бе отлагано няколко пъти. Следеше се с внимание дали времето ще е подходящо. Самият собственик на компанията Илън Мъск оцени на 50:50 шанса за успех. На ракетата пътува личният му автомобил. ", "date": "2018.02.06", "title": "Space X успешно изстреля най-голямото транспортно средство "}
{"url": "https://news.bg/world/ne-ni-testvayte-predupredi-netanyahu-na-granitsata-sas-siriya.html", "text": "Премиерът на Израел Бенямин Нетаняху и министри обходиха израелско-сирийската граница на Голанските възвишения. По време на обиколката Нетаняху подчерта, че Израел \"\", пише \"Аарец\".Министър-председателят има предвид покачващото се напрежение на северната граница на Израел.По-рано днес трима ливански лидери обвиниха еврейската държава в заплашване на стабилността по общата граница.Президентът Мишел Аун, премиерът Саад ал Харири и председателят на парламента Набих Бери се съгласиха да предприемат действия за възпрепятстване на Израел да изгради стена на ливанска земя по границата, а също така заплашиха офшорен енергиен блок в спорни води.Те смятат, че Израел представлява реална заплаха за стабилността по граничния регион.През миналата седмица военният министър на еврейската страна Авигдор Либерман предупреди, че не се изключва вероятността от конфликт с Ливан.", "date": "2018.02.06", "title": "Не ни тествайте, предупреди Нетаняху на границата със Сирия"}
{"url": "https://news.bg/education/protest-v-sliven-sreshtu-slivaneto-na-uchilishta.html", "text": "Родители, учители и ученици от Сливен излязоха на протест срещу сливането на училища.В 15.30 часа пред сградата на общината се събраха над 250 души, съобщи Дарик.Недоволството е породено от намерението в града да се слеят две емблематични училища - хуманитарната гимназия (ПХГ \"Дамян Дамянов\") и езиковата гимназия (ППГЗЕ \"Захарий Стоянов\"), като аргументът за това е, че трябва да се премине към едносменен режим.Предвижданата промяна не беше приета вчера на гласуване в Общинския съвет. Тя беше изтеглена, за да се разгледа от работни групи, които предстои да се сформират.Кметът на Сливен Стефан Радев е обяснил, че всички предложени варианти ще бъдат разгледани. По думите му предложенията ще се разглежда от работна група, формирана от родители, учители, директори на учебни заведения и представители на Регионалното управление на образованието.Кметът уверява, че предложението ще бъде внесено за одобрение от Общинския съвет, чак след като се постигне споразумение.Родителите обаче се обявяват категорично против това намерение на общината. Според протестиращ предложението на кмета е само временно отложено. \"Това значи, че след три месеца ние ще бъдем отново тук и казусът ще е същият\", обясни родител.Темата коментираха и директори на други училища в града. Според директора на 10 СОУ \"Йордан Йовков\" Диана Кънева времето е крайно неудобно за такива промени. В хода на протеста директорът предложи да се подготви програма за постепенно преминаване на едносменен режим на обучение.Според директора на училище \"Васил Левски\" тази реформа е прибързана и необмислена. Учители също подкрепиха недоволството, съобщи bTV.", "date": "2018.02.06", "title": "Протест в Сливен срещу сливането на училища"}
{"url": "https://news.bg/world/andzhey-duda-podpisa-sporniya-zakon-za-holokosta.html", "text": "Полският президент Анджей Дуда подписа спорния закон за Холокоста, който обтегна отношенията между властите в Полша и Израел, предадоха световните информационни агенции. На церемонията той заяви, че поляците имат право на историческа истина и да съдят спрямо фактите. Решението да сложи подписа си бе оповестено по-рано. Предния ден група националисти настоя на протест пред президентството да бъде подписан законът и скандира антисемитски лозунги. Припомняме, че новото законодателство предвижда затвор за всеки, който твърди, че Варшава също има вина за нацистките концлагери по време на Втората световна война.Според Варшава, регулирането на речта за Холокоста има за цел \"борба с всички форми на отричане и изопачаване на истината за Холокоста, както и срещу омаловажаване отговорността на реалните виновници\". САЩ призоваха Полша да законодателното предложение. Подобна е и позицията на Украйна. Полша изрази надежда да не се развалят трайно отношенията с тези държави. ", "date": "2018.02.06", "title": "Анджей Дуда подписа спорния закон за Холокоста "}
{"url": "https://news.bg/world/povecheto-amerikantsi-ne-podkrepyat-lotariyata-za-zeleni-karti-obyavi-tramp.html", "text": "Повечето американци не подкрепят лотарията за зелени карти. Това написа в социалната мрежа \"Туитър\" президентът на САЩ Доналд Тръмп, позовавайки се на ново социологическо проучване.Според Тръмп проучването на Harvard-Harris показва, че 65% от американците са съгласни с него, че е необходима имиграционна система, базирана на заслуги, която ще включва и решение за DACA, за по-охранявана граница и прекратяване на миграцията и лотарията за зелени карти.Програмата DACA е свързана с нелегалните имигранти, които са били доведени в САЩ като деца, известни като \"мечтателите\".\"\", изтъкна Тръмп и качи линк към проучването., напита американският лидер в друго съобщение в \"Туитър\".Тръмп постоянно призовава републиканците и демократите да съгласуват имиграционно законодателство преди 5 март, когато администрацията му ще обяви, че програмата DACA изтича.В същото време американският държавник настоява всяко споразумение за имиграцията да включва и финансиране за изграждане на стена по американско-мексиканската граница.", "date": "2018.02.06", "title": "Повечето американци не подкрепят лотарията за зелени карти, обяви Тръмп"}
{"url": "https://news.bg/crime/ostavyat-v-aresta-obvinenite-za-ubiystvoto-na-bezdomnik-v-aytos.html", "text": "Бургаският окръжен съд остави в ареста обвинените в брутално убийство на Асен Пуров, 70-годишния бездомник в Айтос, съобщава БГНЕС.20-годишният Желязко Д. и 16-годишния Ясен С., след като пили, нанесли без никакъв мотив 32 удара с нож и удряли многократно с юмруци в главата възрастния човек. Нападнали са Асен Пуров докато спи в необитавана постройка.При първи разговор с един от обвиняемите, той все още е бил под въздействието на алкохол. И двамата обясняват, че са пили и към момента нямат никакво обяснение за извършеното убийство, стана ясно в съда.   Припомняме, оръжието, с което е извършено престъплението, е открито. По него са открити следи от жертвата и един от обвиняемите.Това е вторият случай, в който младежи са обвинени са убийството на бездомник в рамките на 2018 година.На 22 януари двама младежи на 13 и 14-годишна възраст бяха  Красимир Куртев в Бургас. . В края на януари прокуратурата определи постоянен арест за 14-годишния младеж. Въпреки, че според държавното обвинение убийството е извършено в съучастие с 13-годишното малолетно момче, то не е обвинено, защото не носи наказателна отговорност.Мотивите за убийството на бездомника - жертвата се скарала с момчетата.", "date": "2018.02.06", "title": "Оставят в ареста обвинените за убийството на бездомник в Айтос"}
{"url": "https://news.bg/disasters/tayvanski-hotel-se-sruti-sled-6-4-po-rihter.html", "text": "Хотел в Тайван се срина след силно земетресение, регистрирано днес, предаде The Telegraph. Съобщава се, че хотелът е 4-звезден. Спасителни екипи работят по издирването на затрупани под руините на сградата хора. Има данни, че около 30 души са останали блокирани и се издирват. Части на армията също са се включили в акциите. Властите са потвърдили новината, но без повече подробности. В социалните мрежи се появиха кадри с разрушенията. Според данните, трусът е бил с магнитуд 6,4 по Рихтер. Епицентърът на труса е бил на 21 километра, североизточно от пристанищния град Хуалиен.Той е пореден от серия силни трусове, разтърсили Тайван в последните дни. Припомняме, че бяха регистрирани в същия район. Силните трусове са чести на острова. Припомня се, че през 1999 година след трус с магнитуд 7,6 по Рихтер загинаха 2400 души ", "date": "2018.02.06", "title": "Тайвански хотел се срути след 6.4 по Рихтер "}
{"url": "https://news.bg/world/virus-prinudi-yuzhna-koreya-da-mobilizira-armiyata-za-ohrana-na-olimpiadata.html", "text": "Десетки частни охранители на Зимните олимпийски игри в Южна Корея са хоспитализирани заради норовирус, който принуди организаторите да мобилизират военнослужещи, които ще заменят охранителите, пише БиБиСи.В неделя охранителите са получил симптоми като повръщане и диария.Около 1 200 охранители са изтеглени от ПьонгЧанг. Те са заменени от 900 войници.Властите раздават антисептици за ръце, а ръководителят на организационния комитет се извини.Игрите ще започнат в петък.Същевременно вицепрезидентът на САЩ Майк Пенс пристигна в Япония преди да присъства на церемонията по откриване на игрите в петък в Южна Корея.Пенс заяви, че към момента няма планове за среща с представители на КНДР на игрите, но не изключва такава възможност.", "date": "2018.02.06", "title": "Вирус принуди Южна Корея да мобилизира армията за охрана на Олимпиадата"}
{"url": "https://news.bg/health/ostava-gripnata-vakantsiya-v-uchilishta-u-nas.html", "text": "По информация на министерство на образованието в грипна ваканция остават 61 училища от област Монтана и 44 училища от Ямболска област, съобщава БНТ. От утре повечето ученици вече са на училище след междусрочната ваканция.Ваканцията за посочените училища ще продължи до 9 февруари включително. В област Враца също няма да учат 2 училища. Там учениците трябва да са в клас на 8 февруари.Пикът на грипа отмина и вече се наблюдава намаление на броя на заболелите.Припомняме, от Регионална здравна инспекция - Стара Загора продължава контролът на детските заведения, където не се допускат болни деца и персонал. Спазва се и противоепидемиченият режим в лечебните и здравните заведения, увериха от РЗИ.Грипната епидемия в Софийска, Бургаска и Видинска област бе отменена вчера.", "date": "2018.02.06", "title": "Остава грипната ваканция в училища у нас"}
{"url": "https://news.bg/world/poreden-protest-v-zashtita-na-pirin.html", "text": "Поредна демонстрация против промяната на плана за Природен парк Пирин се провежда в центъра на столицата тази вечер, предаде \"Нова\".Протестиращите отново блокираха движението по бул. \"Цар Освободител\".Поставени бяха познатите искания - за оставката на министъра на екологията Нено Димов и отмяна на решението на Министерския съвет.Екозащитниците са убедени, че за разрешеното строителство на втория лифт над Банско ще бъдат изсечени ценни гори. Властите отрекоха тези притеснения. Евродепутатът от \"Зелените\" Ска Келер даде своята подкрепа в защита на Пирин и обеща да присъства на някой от следващите протести в София.", "date": "2018.02.06", "title": "Пореден протест в защита на Пирин "}
{"url": "https://news.bg/world/erdogan-idva-vav-varna-na-26-mart-za-sreshta-na-varha-es-turtsiya.html", "text": "На 26 март ще се проведе среща на върха ЕС-Турция в българския пристанищен град Варна. На срещата ще участва и президентът на Турция Реджеп Ердоган, съобщава \"Дейли сабах\".До днес не беше ясно кога точно ще се проведе срещата.Преди няколко дни Турция открито заяви, че иска среща с ЕС.Говорител на ЕС обяви, че председателят на Европейския съвет Доналд Туск, председателят на Европейската комисия Жан-Клод Юнкер и българският премиер Бойко Борисов, чиято страна е ротационен председател на съюза, ще се срещнат с Ердоган, за да \"обсъдят отношенията между ЕС и Турция, както и регионални и международни въпроси\".В съобщението на Брюксел се пояснява, че срещата ще е работна вечеря на ниво лидери.Премиерът на България Бойко Борисов многократно подчертава колко важна е Турция за сигурността и стабилността на Европа. Той подкрепя добросъседски отношения между Анкара и София.По време на визитата си в София през миналия месец германският канцлер Ангела Меркел обяви, че подкрепя подобна среща при определени условия.", "date": "2018.02.06", "title": "Ердоган идва във Варна на 26 март за среща на върха ЕС-Турция"}
{"url": "https://news.bg/world/daniya-predstavi-proektozakon-za-zabrana-na-burkite-i-maskite-za-ski.html", "text": "Дания предложи забрана на цялостно закриване на главата и лицето на обществени места, включително бурки и ски маски, съобщава ДПА.Проектозаконът е наричан \"забрана на бурката\".Несъвместимо е с ценностите на датското общество, каза правосъдният министър Сьорен Папе Поулсен и добави, че е неуважително към обществото да се покрива лицето на обществени места.Забраната обхваща никаб, качулки, маски и фалшиви бради, но не засяга маска за защита на дихателните пътища. Други изключения са шалове, костюми и маски, които са носени на карнавали.В съобщение на правосъдното министерство се казва, че полицията и съдът ще установят дали някое облекло нарушава забраната.При първо нарушение наказанието е глоба от 1000 крони (165 долара). При повторно нарушение се налага по-голяма глоба. При четвърто нарушение глобата може да достигне 10 000 крони, допълва ведомството.Различни агенции и институции ще бъдат помолени да отговорят на предложението, за да изяснят дали има нужда от допълнителни насоки преди да бъде внесен законопроектът в парламента.Австрия, Белгия и Франция въведоха рестрикции за носене на бурка на обществени места. В Швейцария започна подписка, която да инициира провеждането на референдум по темата. Според доклад от 2010 г. около 200 жени в 5,7-милионното население на Дания са напълно забулени.", "date": "2018.02.06", "title": "Дания представи проектозакон за забрана на бурките и маските за ски"}
{"url": "https://news.bg/bulgaria/borisov-poluchi-superlativi-ot-ryute-no-bez-kategorichno-da-za-shengen.html", "text": "Премиерът на Холандия Марк Рюте сипа похвали към българския си колега Бойко Борисов. Първо го похвали за лидерството. Премиерът ни бил ключов играч в региона и водил страната напред.Рюте и Борисов дадоха пресконференция в Министерски съвет след проведените разговори. Холандският премиер все пак поиска повече резултати. Той отчете ролята ни за общата политика на ЕС за търсещите убежище., поиска Марк Рюте.Двамата с Борисов са обсъдили и Шенген.Ние подкрепяме България да се присъедини изцяло към Шенген, но работата все още не е свършена, попари надеждите ни той.Рюте ни похвали за амбицията ни за еврозоната. Още малко ни оставало до заветната цел, според него.Холандия е най-големият инвеститор в България, изтъкна холандският премиер.Аз харесвам този мъж и мисля, че той харесва мен, обобщи разговора Рюте.По много кризи на Европейския съюз работим заедно, изтъкна на свой ред Бойко Борисов.За над 14 милиарда лева са холандските инвестиции у нас.Холандия има да ни догонва по ниски нива на контрабандата, похвали се министър-председателят.Похвали и най-добрия интернет в Европа, който предлагаме.Иначе стана ясно, че Борисов е дал лист хартия на Рюте с нарисувана лична от него карта на балканските страни. Нагледно му е обяснил колко важна е интеграцията на Западните Балкани.Всички знаят, че пазим външната граница добре, категоричен бе българският премиер за темата Шенген.Първият месец от председателството ни бил позитивен. А сигналът към Запада, който иска да отправим е, че на Изток има дисциплинирана държава.", "date": "2018.02.06", "title": "Борисов получи суперлативи от Рюте, но без категорично \"да\" за Шенген"}
{"url": "https://news.bg/tech/space-x-izstrelva-falcon-heavy.html", "text": "Тази вечер ще бъде изстреляна мощната ракета Falcon Heavy на Space X. Тя е представяна като най-мощното транспортно средствоИзстрелването трябва да бъде извършено между 19 и 23 часа (българско време) в Кейп Канаверал, щата Флорида. Може да бъде гледано на живо в социалните мрежи. С ракетата собственикът на компанията Илън Мъск изпраща в Космоса личния си автомобил \"Тесла\". Самият той оценява на 50:50 шанса мисията да е успешна. Времето е благоприятно, но е възможно и стартът да бъде отложен. Това е първи опит. ", "date": "2018.02.06", "title": "Space X изстрелва Falcon Heavy "}
{"url": "https://news.bg/world/dvama-zaginali-i-stotitsi-raneni-sled-trusa-v-tayvan.html", "text": "Най-малко двама души са загинали, а стотици други са били ранени след силния трус в Тайван. Ранени са 200 души. По-рано стана ясно, че 11-етажен хотел е бил сринат заради бедствието, а под руините му са останали около 30 души и тече спасителна операция. Евакуирани са 116 души. Става въпрос за Martial Hotel в град Хуалиен, където е епицентърът на труса. Издирват се стотици други. По последна информация сринатите сгради са най-малко четири. Разрушен е мост. Временно е затворена магистрала. Според данните, трусът е бил с магнитуд 6,4 по Рихтер. Епицентърът на труса е бил на 21 километра, североизточно от пристанищния град Хуалиен.Той е пореден от серия силни трусове, разтърсили Тайван в последните дни. Припомняме, че бяха регистрирани в същия район.Силните трусове са чести на острова.Припомня се, че през 1999 година след трус с магнитуд 7,6 по Рихтер загинаха 2400 души", "date": "2018.02.06", "title": "Двама загинали и стотици ранени след труса в Тайван "}
{"url": "https://news.bg/world/velikobritaniya-zadarzha-21-dushi-za-trafik-na-hora.html", "text": "Британската полиция разби група, занимаваща се с трафик на хора, предаде \"Гардиън\".Задържани са 21 души. Арестите са извършени в цялата страна. В разследването са участвали 350 полицаи. То е продължило година, като са събирани показания от шофьори, превозвали мигранти. Задържаните са организирали превоза на иракси кюрди от лагера в Кале в страната. Мигрантите са заплащали между 5000 и 10 000 паунда. Предполага се, че са вкарали в Кралството стотици нелегални бежанци. Подобна операция бе извършена от френската полиция на няколко места в страната и бяха задържани най-малко 27 души по подобни обвинения. ", "date": "2018.02.06", "title": "Великобритания задържа 21 души за трафик на хора "}
{"url": "https://news.bg/politics/borisov-shte-podkrepyame-zapadnite-balkani-po-patya-im-kam-chlenstvo-v-es.html", "text": "Премиерът Бойко Борисов приветства приетата от ЕК Стратегия за Западните Балкани.Със стратегията категорично се декларира желанието Европа да се развива като континент на стабилността, сигурността и просперитета, посочи премиерът. По думите му с този документ на шестте страни и техните народи се дава европейска перспектива и това е ясен знак, че още през 2025 г. страните, които са изпълнили условията на ЕК, могат да станат членки на Общността.Премиерът посочва и че правителство ни ще подкрепя страните от Западните Балкани в процеса им на подготовка за членството. \"Очакваме всички през май в София да обсъдим как заедно и най-ефективно да продължим във вярната посока.\"Министерството на външните работи също приветства . Според министерството в стратегията на ЕК се забелязват редица идеи на България.Според външно документа признава стратегическото значение на региона за бъдещето на Европа. \"Именно за това полагахме усилия да върнем региона в дневния ред на ЕС, което се случи за първи път от 15 години насам. След срещата на върха в Солун през 2003 г. сега за първи път през май т.г. България ще събере всички лидери на Европа и региона, за тръгнем по-бързо заедно към общата ни цел\", посочват от министерството.Стратегията се отнася до всичките 6 държави - Сърбия, Черна гора, Албания, Македония, Босна и Херцеговина и Косово. Следва напредъкът на държавите и техните индивидуални постижения да продиктуват бъдещия им път към ЕС, като нито една държава, която вече е покрила условията, няма да се налага да чака друга страна за общо присъединяване в ЕС.", "date": "2018.02.06", "title": "Борисов: Ще подкрепяме Западните Балкани по пътя им към членство в ЕС"}
{"url": "https://news.bg/world/pentagonat-obvini-rusiya-v-poddarzhane-teoriyata-na-yadrenata-eskalatsiya.html", "text": "Съединените щати считат, че Русия ще встъпи в защита теорията на \"ядрената ескалация\" при въоръжени конфликти. Москва продължава да модернизира ядрения си арсенал.Това заяви военният министър на САЩ Джеймс Матис по време на изслушване в Комисията по отбрана към Камарата на представителите на САЩ, информира ТАСС.Докато Русия съкращава част от своя стратегически ядрен арсенал в съответствие с Договора за мерки за допълнително съкращаване и ограничаване на стратегическите настъпателни оръжия, в същото време Русия модернизира ядрените оръжия и другите си ядрени системи. Москва встъпва в защита теорията на \"ядрената ескалация\" при военни конфликти, поясни Матис и добави, че Пекин също така може да модернизира ядрения си арсенал.През миналата седмица САЩ публикуваха новата си ядрена стратегия. Вашингтон изразява безпокойството си, че Русия е склонна на ограничена ядрена ескалация, а също така от това, че Москва продължава да разработва и разгръща все по-широк набор от различни ядрени средства.Според Матис Москва и Пекин са решили да се конкурират с Вашингтон.Такива държави като Русия и Китай са решили да бъдат стратегически конкуренти на САЩ и да създадат свят, който съответства на техните авторитарни модели, каза министърът и добави, че те се опитват да се месят в икономическите, политическите решения и решенията в сферата на безопасността на други държави.В новата редакция на стратегията Русия и Китай, наричани \"ревизионистки държави\", са в първа категория, а Иран и КНДР във втора.Матис иначе изрази мнение, че САЩ и Русия продължават да си взаимодействат по различни въпроси, включително в борбата срещу тероризма и КНДР.", "date": "2018.02.06", "title": "Пентагонът обвини Русия в поддържане теорията на „ядрената ескалация”"}
{"url": "https://news.bg/politics/rumen-radev-strategiyata-za-zapadnite-balkani-na-ek-e-istoricheska.html", "text": "Важна особеност на Стратегията за Западните Балкани, която ЕК прие по-рано днес, е това, че документът има индивидуален подход към страните от региона. \"По този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза.\" Това заяви президентът Румен Радев, който приветства публикуваната днес Стратегия на Европейската комисия за Западните Балкани.Според Радев документът бележи важен етап в реализацията на целта за членство на целия район на Балканите като част от обединеното европейско семейство.Според Радев стратегията е навременен документ, подчертаващ стратегическата цел на ЕС за присъединяване на региона. Стратегията е ориентирана към практиката и очертава конкретни параметри на засилено сътрудничество в региона.От ключово значение за успеха на Стратегията според президента е лансирането на шестте конкретни области на партньорски инициативи, които адресират най-сериозните проблеми на региона. Като най-важни президентът определи върховенството на закона, социално-икономическото развитие, сигурността и миграцията и особено помирението и добросъседските отношения.", "date": "2018.02.06", "title": "Румен Радев: Стратегията за Западните Балкани на ЕК е историческа"}
{"url": "https://news.bg/crime/spetssadat-razglezhda-deloto-za-zookata-i-plovdivskiya-kmet-totev.html", "text": "\"Делото срещу кмета на Пловдив Иван Тотев, заместника му Димитър Кацарски и кмета на район \"Западен\" Димитър Колев за строителството на зоокъта в Пловдив е внесено в Специализирания наказателен съд в София\", съобщи говорителят на главния прокурор Румяна Арнаудова, цитирана от БНР.Няма ново или различно обвинение, то е същото, което е внесено в Софийския градски съд - СГС и върнато от магистратите заради процесуални нарушения в обвинителния акт, допълва Арнаудова.\"Прокурорите са отстранили посочените от съда нарушения, съобщи говорителят на главния прокурор. Делото е внесено в Специализирания съд заради законодателна промяна от ноември 2017 г., според която делата за корупция срещу лица, заемащи висши държавни постове, се разглеждат от този съд\", обясни говорителят на главния прокурор.Припомняме, вместо обществената поръчка за изграждането на \"Зоокът\" - град Пловдив да се проведе чрез конкурс, процедурата е проведена като пряко договаряне с изпълнителя \"Запрянови 03\" ООД и в нарушение на Закона за обществените поръчки (ЗОП).След като не са били спазени изисквания към момента на сключването на договора за строителството на \"Зоокът\" - Пловдив с фирмата изпълнител - \"Запрянови 03\" ООД, се предполага, че Тотев е нарушил ЗОП с цел да набави облага за търговското дружество в размер на 689 869.70 лв. В този размер е и щетата за община Пловдив.\"По делото все още не е насрочено първото, \"разпоредително заседание\", допълни днес Румяна Арнаудова и припомни, че по закон съдът има двумесечен срок да насрочи разпоредително заседание. Този срок тече от 30 януари, когато делото е внесено в Специализирания съд.Припомняме, Димитър Кацарски е бил назначен от Тотев за Председател на комисия за провеждането на \"Открита процедура\" по реда на ЗОП за избор на изпълнител за извършване на строително - монтажните работи по обект \"Зоокът - Пловдив\". В качеството си на председател Кацарски в нарушение на ЗОП на 28 юли 2014 г. е предложил на кмета Иван Тотев откритата процедура да бъде прекратена. По този начин Кацарски е дал възможност на кмета на община Пловдив да открие друга процедура - договаряне без обявление.Припомняме, обвинението срещу кмета на район \"Западен\" при община Пловдив Димитър Колев е за това, че на 28 юли 2015 г. като длъжностно лице, умишлено е сключил договор за упражняване на консултантска дейност и строителен надзор при липсата на предпоставките за това. Установено е, че Колев е сключил договора без Район \"Западен\" да е страна по Договор за строителство, сключен между Възложителя - Община Пловдив и Изпълнителя - \"Запрянови 03\" ООД. Изяснено е и че Район \"Западен\" е Възложител и няма качеството на участник в процеса на строителството на \"Зоокът\" - Пловдив.", "date": "2018.02.06", "title": "Спецсъдът разглежда делото за зоокъта и пловдивския кмет Тотев "}
{"url": "https://news.bg/world/oon-razsledva-himicheski-ataki-v-siriya.html", "text": "ООН започва разследване на химическите атаки, извършени в Сирия. Това е заявил ръководителят на комисията Пауло Пинейро, предаде Middle East Monitor.Той изрази тревога от ескалацията на насилие в страната. Последните съобщения са за такива атаки в северната размирна провинция Идлиб и анклава Източна Гута. Припомняме, че режимът в Дамаск няколко пъти отрича обвинения, че е провеждал атаки с хлор срещу цивилното население в страната. Постоянният представител на Франция в ООН Франсоа Делатр заяви, че няма съмнение, че режимът методично използва химически оръжия.За това предупредиха и правозащитни организации. ", "date": "2018.02.06", "title": "ООН разследва химически атаки в Сирия "}
{"url": "https://news.bg/world/parviyat-mach-po-badminton-v-kosmosa-mezhdu-rusiya-sasht-i-yaponiya.html", "text": "Проведе се първият мач по бадминтон в космоса с участници Русия, САЩ и Япония, съобщава Russia Today.Гравитацията не е никакъв проблем за руските космонавти и техните американски и японски колеги на борда на Международната космическа станция (ISS).Мачът в модул на станцията бе между руски космонавт и американски астронавт срещу и японски астронавт и руски космонавт.\"Резултатът от първия мач не се пази, така че всички спортисти могат да бъдат обявени за победители в първия исторически мач\", коментира Националната федерация по бадминтон в Русия.\"Първа отборна игра се проведе извън Земята и за мен това е същото като поставянето на флаг на Марс\", коментира Александър Мишурин, капитан на текущата експедиция на ISS.Астронавтът от НАСА Марк Ванде Хей препоръча на бъдещите космически екипи да доставят отделен модул за бадминтон, предава руската федерална космическа агенция Роскосмос.", "date": "2018.02.06", "title": "Първият мач по бадминтон в космоса между Русия, САЩ и Япония"}
{"url": "https://news.bg/crime/ot-babh-spreli-na-granitsata-kucheta-i-kotki-bez-dokumenti.html", "text": "От Българската агенция за безопасност на храните са спрели извеждането от страната на домашни любимци заради документни нарушения, съобщиха от БАБХ.Това е станала при проверка на 26 януари 2018 г. на четири превозни средства, натоварени с домашни любимци с произход от България и предназначени за осиновяване в страни членки на ЕС. Проверката е била на различни гранични пунктове на страната от органите на Българска агенция по безопасност на храните (БАБХ).Два автомобила не са допуснати да продължат пътуването си до своето крайно местоназначение поради установени нарушения.Нарушенията, според БАБХ са в Закона за ветеринарномедицинската дейност, Регламент (ЕС) № 576/2013 от 12 юни 2013 година относно движението с нетърговска цел на домашни любимци и за отмяна на Регламент (ЕО) № 998/2003.Освен тези документи страната ни спазва и Директива 92/65/ЕИО от 13 юли 1992 г. за определяне на ветеринарно-санитарните изисквания за търговията и вноса в Общността на животни, сперма, яйцеклетки и ембриони, които не са предмет на ветеринарно-санитарните изисквания, определени в специалните правила на Общността. Тази директива е транспонирана в българското законодателство.Едното превозно средство е било натоварено с 34 домашни любимци (кучета). Само 19 от тях са преминали предварителен ветеринарномедицински преглед с гаранция за здравно състояние на животните и издаден ветеринарно-санитарен сертификат съгласно изискванията на Директива 92/65/ЕИО.Останалите 15 кучета не са придружени с ветеринарно-санитарен сертификат. Те не са имали и гаранция за здравното състояние на животните.При проверка в обекта, от който произхождат кучетата, няма представени документи за собственост на животните.Второто превозно средство е било натоварено с 30 кучета и котки. Те идват от частни домове на българи и от различни приюти - София град, София област, Несебър, Варна, Хасково. Целта е била да стигнат до Германия.Тези животни или не са имали, или е изтекъл срока на регистрация в националната база данни Вет ИС на БАБХ, както и че 99 % от животните не са собственост на лицата (германски граждани \"осиновители\").В декларациите, които придружавали животните, все се води, че са собственост на приюти или на частни лица (български граждани) с адрес в България.Данните по паспортите и декларациите не кореспондират с данните в националната база данни Вет ИС на БАБХ, която отразява и гарантира произхода и здравния статус на животните, обясняват от БАБХ.Движение на домашни любимци (кучета и котки) с цел осиновяване в рамките на ЕС се извърша при спазване на строги правила, гарантиращи здравеопазването и хуманното отношение към животните съгласно националното и европейското законодателство (необходими документи се издават съгласно Регламент (ЕС) № 576/2013 и Директива 92/65/ЕИО).От Агенцията по храните призовават гражданите да подават сигнали, за да няма незаконно движение или търговия с животни, както и да има хуманно отношение към тях.", "date": "2018.02.06", "title": "От БАБХ спрели на границата кучета и котки без документи"}
{"url": "https://news.bg/bulgaria/manolova-nastoya-za-edinen-kontrol-v-es-nad-dobavkite-v-hranite.html", "text": "Въвеждане на единно европейско законодателство и общ европейски орган, който да осъществява общ контрол и да следи за двойните стандарти при храните и използването на добавки. За това призова националният омбудсман Мая Манолова по време на експертната конференция \"Бъдеще в добро здраве за Европа: Здравословно хранене при децата\", организирана в рамките на българското председателство на Съвета на Европейския съюз.Институцията на омбудсмана настоява за европейска директива, която да забрани производството и предлагането на продукти с двойни стандарти.Мая Манолова смята за недопустимо да има различно качество потребители в рамките на Европейския съюз. Тя подчерта, че здравословното хранене при децата и двойните стандарти при храните са теми, безспорно важни за всички европейски гражданиМанолова припомни и собственото проучване на институцията сред български майки, които живеят в Берлин и Виена, което установява отклонения в съставките на детски храни, закупени от едни и същи търговски вериги - в Берлин, Виена и София.Освен това омбудсманът установява и двоен стандарт при добавките в храните, т.нар. е-та - оцветители, емулгатори, консерванти, подсладители, набухватели и др.\"Според европейското законодателство - Регламент 1333/2008 г., в Европейския съюз са разрешени и допустими в определени количества 337 е-та, но тяхната употреба в различните страни-членки е различна. В някои страни те се употребяват по-често, в други по-рядко и в по-малки количества. Сред възможните обяснения за това е, че една част от държавите-членки, до приемането на този регламент имат свое национално рестриктивно, по отношение на е-тата, законодателство и част от сега разрешените е-та са били забранени за употреба в тези европейски държави\", информира Манолова.Мая Манолова подчерта, че тези порочни практики са абсолютно недопустими и нечестни, а аргументът, че са съобразени с националния вкус и предпочитания е неоснователен. \"Как се преценява националният вкус на 6-месечно бебе\", попита омбудсманът.Заедно с Българската агенция по безопасност на храните, Комисията за защита на потребителите, Министерство на здравеопазването, Министерство на земеделието, храните и горите, Министерство на икономиката и българските евродепутати е депозирана петиция в Европейския парламент. Предстои обсъждане и дебат по проблема.", "date": "2018.02.06", "title": "Манолова настоя за единен контрол в ЕС над добавките в храните"}
{"url": "https://news.bg/crime/predadoha-se-mladezhite-naemali-apartamenti-za-da-gi-obirat.html", "text": "Младежите, които обраха няколко наети от тях жилища, са се предали сами в полицията, съобщи Нова телевизия. Малко по-рано днес бяха обявени за издирване, защото от полицията не са ги намерили на адресите, на които живеят.Двамата са задържани за 24 часа. Образувано е досъдебно производство.\"Обрахме апартаментите, за да покажем какъв смешен народ сме\", каза Емилиян.Той призна, че е откраднал телевизора от единия от домовете, защото са им трябвали пари за връщане на стари дългове.\"Харчихме откраднатите пари за всякакви работи. Близо три дни бяхме по заведения, дискотеки, хотели\", заяви неговият приятел, който остана със скрито лице. Момчето е на 18 години и е футболист.По-рано директорът на СДВР уточни, че единият младеж е с криминални прояви на територията на няколко районни управления за кражби и грабежи. Обявен е за издирване, а майка му е отказала да вземе призовката при връчване.", "date": "2018.02.06", "title": "Предадоха се младежите, наемали апартаменти, за да ги обират"}
{"url": "https://news.bg/world/makron-obeshta-korsika-da-ostane-frenska.html", "text": "Френският президент Еманюел Макрон обяви пред националисти по време на посещение на остров Корсика, че ще се опита да изпълни исканията им за по-голяма автономия, но в същото време Корсика ще остане част от републиката, информира АФП.Двудневната визита на Макрон на острова е следена отблизо, тъй като има опасения, че ако се даде прекалено голяма автономия на средиземноморския остров, в бъдеще този ход може да завърши с отцепване на Корсика от Франция.Националистите, които затвърдиха контрола си в регионалния парламент на Корсика след изборите през декември 2017 г., отричат, че имат планове да отделят територията с 330 000 души население от Франция - най-малко на този етап.Макрон започна посещението с отдаване на почит към префекта на Корсика Клод Ериняк, който беше убит преди 20 г. при атака, шокирала страната.На мероприятието в град Аячо френският държавник заяви, че Корсика е била \"опетнена\" от убийството и че няма да има прошка и амнистия за националиста Иван Колона, който излежава доживотна присъда.Президентът на Франция подчерта, че Корсика, която е икономически зависима от страната, е част от \"непоколебимата\" френска република.Националистите настояват корсиканският да стане официален език и да се гарантира амнистия на всички корсиканци, които са в затвора за насилие във връзка с аспирациите за независимост.Сепаратистите провеждаха 40-годишна екстремистка кампания, взривявайки полицейски участъци и имения, а също така извършваха показни убийства преди да свалят оръжията през 2014 г.", "date": "2018.02.06", "title": "Макрон обеща Корсика да остане френска"}
{"url": "https://news.bg/crime/prokuraturata-poema-sluchaya-s-zhestokiya-poboy-nad-mladezh-v-ruse.html", "text": "Районната прокуратура в Русе се е самосезирала от медийни публикации по случая за побоя над младеж в Русе.По случая е възложена проверка, която ще се извърши от служителите на Областната дирекция на МВР в Русе.Прокуратурата моли гражданите, които са станали свидетели на побоя или разполагат с информация относно самоличността на извършителите на престъплението и на пострадалото лице, да се обърнат към органите на МВР, за да подпомогнат разследването.Припомняме, по-рано днес в медиите се разпространи клип, на който се вижда как трима малдежи пребиват свой връстник в района на мола в Русе. Според публикациите побоят е станал в края на миналта седмица. От полицията в Русе посочиха, че към момента не е постъпвал сигнал за подобно престъпление. ", "date": "2018.02.06", "title": "Прокуратурата поема случая с жестокия побой над младеж в Русе"}
{"url": "https://news.bg/crime/razsledvat-mayka-za-ubiystvoto-na-novorodenoto-si-bebe.html", "text": "Полицията в община Роман, област Враца, разследва убийство на новородено бебе, съобщи \"\".Престъплението е станало вчера, 5 февруари, в село Радовене.Обвиняем за убийството на новороденото е неговата майка. 30-годишната Атанаска от циганската махала на селото родила бебето в дома си. Детето било здраво, но въпреки това, майката захвърлила новороденото във външната тоалетна на къщата.Според разкази на местни жители 30-годишната жена се преместила в селото скоро. Тя живяла на семейни начала с мъж от махалата. Вчера, когато мъжът се прибрал в дома, видял жената да кърви. Той разбрал какво е направила и веднага се обадил на кмета на селото, който подал сигнал в полицията и \"Спешна помощ\".На мястото пристигнали екипи на полицията и \"Спешна помощ\", както и служители на Агенцията за закрила на детето. Оказва се, че от агенцията познавали жената, защото преди време се наложило да отнемат 4-годишния ѝ син и да го настанят в социална институция.", "date": "2018.02.06", "title": "Разследват майка за убийството на новороденото си бебе"}
{"url": "https://news.bg/int-politics/frenskata-politsiya-zadarzha-27-dushi-v-migrantski-lager.html", "text": "Френските власти са задържали 27 души души по време на полицейска акция в мигрантски лагер за виетнамски мигранти, надяващи се да стигнат до Великобритания, съобщава АП.Полицейската операцията в лагер в Северна Франция е за залавяне на контрабандисти. Не е ясно дали сред 27-те задържани има трафиканти. Местните власти съобщават, че подобни акции се провеждат и на други места във Франция. Допълнителна информация не бе налице веднага. Настоящата акция в лагер край град Ленс се извършва по заповед на разследващ магистрат.Лагерът е известен с подслон на виетнамци, които искат да стигнат до Великобритания, но за разлика от други лагери в Северна Франция, този все още не е разтурен. ", "date": "2018.02.06", "title": "Френската полиция задържа 27 души в мигрантски лагер"}
{"url": "https://news.bg/world/targovskiyat-defitsit-na-sasht-e-nay-visokiyat-ot-2008-g.html", "text": "През 2017 г. търговският дефицит на САЩ достигна най-високото си ниво от 2008 г., което е предизвикателство за администрацията на президента Доналд Тръмп, която иска по-балансирани търговски отношения с другите държави, информира АП.Търговското министерство на САЩ обяви, че дефицитът при търговията със стоки и услуги през изминалата година е достигнал 566 милиарда долара - най-високото ниво от 708,7 милиарда долара през 2008 г.Вносът е достигнал 2,9 трилиона долара, докато износът е 2,3 трилиона долара. Увеличеният внос отразява доверието на потребителите към закупуването на повече чуждестранни продукти.Дефицитът при търговията със стоки със САЩ е 375,2 милиарда долара през 2017 г., а търговският дефицит с Мексико се увеличи до 71,1 милиарда долара.Тръмп настоява за намаляване на дефицита с Китай и Мексико.", "date": "2018.02.06", "title": "Търговският дефицит на САЩ е най-високият от 2008 г. "}
{"url": "https://news.bg/politics/dots-boni-petrunova-e-postoyanniyat-direktor-na-nim.html", "text": "Доцент Бони Петрунова е новият директор на Националния исторически музей (НИМ), обявиха от Министерството на културата класацията на проведения конкурс за директор. Доц. Петрунова имаше само един конкурент.Припомняме, тя бе назначена временно на поста директор на НИМ след като предишният директор - Божидар Димитров се пенсионира. \"За мен това е огромно доверие и огромна отговорност, заяви доц. д-р Бони Петрунова при встъпването си в длъжност на 2 ноември 2017 г.Доц. Петрунова е известен археолог. Тя е научен сътрудник І степен от 1996 г. През 1988-1996 е специалист в НАИМ-БАН. Била е екскурзовод в НИМ през 1984-1988. През 1980-1983 е инспектор по паметниците на културата в Община Дългопол Доц.Петрунова през 1996 става доктор по история. Дисертацията й е на тема \"Погребални обичаи и обреди в българските земи през ХV - ХVІІ в. (по данни от християнските некрополи)\". През 1980 става магистър по история, български език и литература и археология, СУ \"Св. Климент Охридски\".През 2003 член на организационния комитет за издаване Корпус на паметниците от територията на бившата Османска империя, фондация \"Темими\", Тунис 2002-2003 ръководител на проект към ССА \"Българските земи през ХV - ХVІІ в.\"През 2001 е член на организационен комитет за честване на годишнина от откриването на Панагюрското съкровище (научна конференция и изложба)1993-1994 ръководител на програма \"Издирване на мястото на битката от 1443 г. между войските на Османската империя и полския крал Владислав ІІІ Ягело (Варненчик)\", финансирана от посолството на Република Полша1992-1993 член на Проблемната група на АКБ и отговорник за методическото ръководство и изпълнението на договора с Министерство на културата в бившите окръзи Софийски, Кюстендилски и Пернишки1988 учредител на археологическа карта на България с разработка \"привеждане в известност на намиращата се в музеите информация за археологическите обекти\".", "date": "2018.02.06", "title": "Доц. Бони Петрунова е постоянният директор на НИМ"}
{"url": "https://news.bg/crime/narkoproizvoditel-ot-sliven-ostava-v-aresta.html", "text": "Окръжният съд в Сливен реши да остави за постоянно в ареста 49-годишен мъж, хванат да произвежда наркотици.Според прокуратурата е налице опасност обвиняемият да извърши друго престъпление или да се укрие, в случай, че бъде пуснат от ареста. Също така според държавното обвинение съществуват основателни предположения, че мъжът е извършител на престъплението. Съдът прие тези мотиви и реши мъжът да остане зад решетките. Определението може да се обжалва пред Апелативния съд в Бургас.Припомняме, мъжът беше заловен на 30 януари в град Сливен. Според обвинението той е произвеждал високорискови наркотични вещества с цел разпространение. При ареста му са открити и 20 грама метамфетамин и около 10 грама марихуана.Това е третият случай на разбита лаборатория за наркотици в област Сливен само в рамките на седмица. На 24 януари , като на 30 януари съдът реши да остави в ареста задържаните наркопроизводители.", "date": "2018.02.06", "title": "Наркопроизводител от Сливен остава в ареста"}
{"url": "https://news.bg/crime/67-godishen-zagina-ot-vzriv-na-gazova-butilka-v-omurtag.html", "text": " Взрив на газова бутилка причини смъртта на мъж в къща в Омуртаг, съобщават от областната дирекция на МВР в Търговище, цитирани от НоваТВ. Инцидентът станал около 8 и 30 часа сутринта.67-годишният мъж е починал на място, вследствие на взрива и последвалия пожар, а 61-годишната му съпруга и 10-годишната им внучка са откарани в областната болница в Търговище. Медиците в Търговище преценили, че пострадалите трябва да бъдат незабавно транспортирани до Клиниката за изгаряния към Военноморска болница във Варна.Пожарът е потушен от екипи на пожарната служба в Омуртаг. Огледът на място продължава от служители на районното полицейско управление в града.По случая е образувано досъдебно производство, като разследването се извършва под ръководството на Окръжната прокуратура в Търговище.", "date": "2018.02.06", "title": "67-годишен загина от взрив на газова бутилка в Омуртаг"}
{"url": "https://news.bg/education/uchenitsi-davat-retsepta-za-intelektualen-gadel-v-uchilishte.html", "text": "Образованието заема специално и важно място в дейността на КТ \"Подкрепа\". Това заяви президентът на синдиката Димитър Манолов по време на кръгла маса на тема: \"Успехът и щастието на детето - резултат от ефективно партньорство\".Без образование няма нищо, категоричен бе той. Въпросът е къде се намира нашето образование и къде са неговите проблеми.Ние сме на прага на нова социална революция, изтъкна Манолов. Новите работни места изискват нови умения на работещите. Димитър Манолов се пошегува, че детето е щастливо като не ходи на училище и не му дават домашни.Синдикалистът настоя за разумен баланс - децата да са научени и поне да не са нещастни. Много въпроси следва да бъдат решавани, предупреди президентът на КТ \"Подкрепа\".Прекалено е овластяването на незрели индивиди и това е притеснително, според него.Не всяко дете е нещастно, ходейки на училище, сподели обаче ученичката Цвети. 12 години завършвам с пълни шестици, похвали се тя, но допълни, че знае и помни какъв труд стои зад тези шестици.В училище тя се чувства щастлива повече в извънкласните си занимания. Цвети планира да се развива в сферата на образованието. Това, което ми липсваше, е лично отношение, заяви Цвети и поиска помощ за филтриране на информацията, която стига до учениците.Щастлива е, защото изпитва интелектуален гъдел. Според Цвети в периода на гимназията дори родителите се дистанцират от учебния процес и затова настоява за партньорство на три нива - ученици-ученици, учители-ученици и учители-родители. Цвети е категорична, че авторитетът на учителите трябва да е на високо ниво.", "date": "2018.02.06", "title": "Ученици дават рецепта за интелектуален гъдел в училище"}
{"url": "https://news.bg/world/britanski-sad-reshi-da-zapazi-zapovedta-za-arest-na-asandzh.html", "text": "Джулиан Асандж изгуби съдебна битка за отмяна на британска заповед за задържането му, съобщават АП и АФП.Британски съдия взе решение да остави в сила заповедта за арестуване на основателя на \"Уикилийкс\".Така юридическата позиция на Асандж остава непроменена след повече от пет години пребиваване в еквадорското посолство в Лондон.Съдия Ема Арбътнот обяви, че заповедта остава в сила, тъй като се отхвърлят исканията на адвокатите на Асандж заповедта за арест да бъде отменена, защото той повече не е издирван за разпит в Швеция.Асандж се укрива в посолството от юни 2012 г., за да избегне екстрадиране в Швеция. Шведската прокуратура разследваше основателя на \"Уикилийкс\" за сексуално посегателство срещу две жени през 2010 г.През миналата година Швеция прекрати случая, но срещу Асандж все още има заповед за задържането му заради нарушаване на гаранция през 2012 г.", "date": "2018.02.06", "title": "Британски съд реши да запази заповедта за арест на Асандж"}
{"url": "https://news.bg/entertainment/ima-lyubov-i-za-nay-kosmatiya-mazh-na-sveta.html", "text": "Има кой да обича и Човека Вълк. Най-косматият мъж на света Лари Гомез е известен с това, че заради рядко генетично заболяване е свръх космат.Над 98% от тялото му, включително и лицето, е покрито с обилно окосмяване.  Затова получава и прякора Човека Вълк, разказва \"Дейли мейл\".По-малко от 100 души в света страдат от рядкото заболяване. Някои от тях са от семейството на Лари. Дълго време той се е борил със заболяването си, но накрая се предава и приема окосмяването.Недостатъкът му обаче не е изплашил жената до него Алисия Мартинез, която го обича въпреки свръх окосмеността му. Лари Гомез споделя историята си с надеждата да помогне и на други хора да не се страхуват от недостатъците си, а да се наслаждават пълноценно на живота.Травис Хофъл дори прави филм за популярния човек.  Той е много мил мъж и обича да се шегува със себе си, разказва Хофъл. Бих казал, че е много грижовен човек, допълва той. Според Травис Хофъл животът на Човека Вълк е много позитивен и вдъхновяващ.", "date": "2018.02.06", "title": "Има любов и за най-косматия мъж на света"}
{"url": "https://news.bg/world/amerikanski-korab-izdirvasht-samoleta-mh370-misteriozno-izchezna-za-tri-dni.html", "text": "Корабът, издирващ самолета на Малайзийските авиолинии MH370, изчезна от радарите за три дни, след като без обяснение е изключил сателитната си система за наблюдение, пише \"Гардиън\".В началото на януари 2018 г. американската компания Ocean Infinity беше наета от правителството на Малайзия, за да издири изчезналия самолет през март 2014 г.Корабът Seabed Constructor започна издирването на 22 януари, но в четвъртък, само след 10 дни, корабът изключил без обяснение автоматичната система за идентификация.Три дни по-късно корабът се появил извън зоната на претърсване и на път към планирано презареждане на австралийското пристанище Фримантъл. Правителството на Малайзия и компанията не обясниха каква е причината за мистериозното изчезване и къде е плавал корабът през тези дни.Системата на кораба е била изключена в периода 1-4 февруари.Семейства на загиналите пътници призоваха правителството и компанията да обяснят причината за изчезването на кораба.На 8 март 2014 г. изчезна пътнически самолет на Малайзийските авиолинии с полет от Куала Лумпур до Пекин. На борда имаше 239 души. Изчезването му доведе до най-голямото издирване в историята на авиацията и възникването на една от най-големите мистерии в авиацията.До момента са похарчени около 200 милиона долара за откриването му. Водените от Австралия издирвателни операции бяха прекратени през януари 2017 г.", "date": "2018.02.06", "title": "Американски кораб, издирващ самолета MH370, мистериозно изчезна за три дни"}
{"url": "https://news.bg/crime/uslovna-prisada-za-bludstvo-s-osemgodishno-momiche.html", "text": "По обвинителен акт на Районна прокуратура - Бяла Слатина съдът е признал за виновен Л. Луканов за извършени от него блудствени действия.На 26 юни 2017 г., в Бяла Слатина, подсъдимият Луканов извършил действия с цел да възбуди и удовлетвори полово желание без съвкупление по отношение на осемгодишно момиче. Той се възползвал от безпомощното й състояние, предвид малолетната възраст на пострадалата.Подсъдимият е признал изцяло фактите по обвинителния акт и направил самопризнания, поради което наказателното производство е било решено при прилагане на съкратено съдебно следствие.По тази причина наложеното му наказание е редуцирано с една трета, а именно - две години \"лишаване от свобода\" с петгодишен изпитателен срок.", "date": "2018.02.06", "title": "Условна присъда за блудство с осемгодишно момиче"}
{"url": "https://news.bg/int-politics/opozitsiyata-v-azerbaydzhan-prizova-za-boykot-na-izborite.html", "text": "Опозиционните партии в бившата съветска република Азербайджан призовават за бойкот на предстоящите предсрочни президентски избори, съобщава \"Асошиейтед прес\".От канцеларията на действащия президент Илхам Алиев, който управлява богатата на петрол каспийска държава от 2003 г. насам, обявиха вчера, че следващите президентски избори ще бъдат проведени през април, а не през октомври, както първоначално се очакваше.Единственото обяснение, което представиха от канцеларията на Алиев за неочакваното решение, беше обстоятелството, страната щяла да бъде заета с различни мероприятия на високо равнище през есента.Националният съвет на демократичните сили, основното опозиционно движение на страната, обяви, че ще бойкотира изборите на 11 април.В изявление председателят на движението Джамил Хасани нарече предсрочните избори \"обида за изборите\".", "date": "2018.02.06", "title": "Опозицията в Азербайджан призова за бойкот на изборите"}
{"url": "https://news.bg/world/vmeshatelstvoto-na-kitay-po-golyama-zaplaha-za-es-ot-kremal.html", "text": "ЕС не е добре подготвен да се защити от влиянието на Китай в европейската политика.Това става ясно от изследване, проведено от два германски института - Mercator Institute for China Studies и Global Public Policy Institute, информира \"Политико\".В материала се предупреждава, че Брюксел обръща повече внимание на Русия на Владимир Путин, отколкото на действията на Пекин. Допълва се, че ЕС пренебрегва растящото влияние на Китай, което е опасност за европейската общност.Според авторите на изследването политическото влияние на Пекин в Европа е по-последователно в средносрочен и дългосрочен план в сравнение с Кремъл.Растящото влияние на Пекин е опасност за Европа, предупреждават авторите, защото \"\".В изследването се казва още, че стратегическите инвестиции на Китай в периферните страни членки на ЕС като Гърция и Унгария насърчават държавите от Източна Европа публично да хвалят китайските политики.\"\", пише още в изследването.Авторите заключават, че Китай \"не само e пред вратите на Европа, а вече е в нея\".", "date": "2018.02.06", "title": "Вмешателството на Китай - по-голяма заплаха за ЕС от Кремъл"}
{"url": "https://news.bg/int-politics/100-godini-ot-pravoto-na-zhenite-da-glasuvat.html", "text": "Днес се отбелязват 100 години от Представянето на народния закон от 1918 г., което разширява парламентарния вот за някои жени и проправя пътя за всеобщо избирателно право 10 години по-късно.Вече век обществото официално се вслушва във важните въпроси, пред които са изправени жените. Година след движението в социалните мрежи - metoo, което показва широкоразпространеното сексуално насилие и тормоз, продължаваме да се интересуваме от всеки социален аспект на днешните жени.Законът за представителството от 1918 г. беше акт на Британския парламент, приет за реформиране на избирателната система във Великобритания и Ирландия. Понякога се нарича Четвърти закон за реформата. Този акт е първият, който включваше практически всички мъже в политическата система и започва включването на жени.Той урежда редица нови практики в изборите, включително пребиваването в конкретен избирателен район да се основава на правото на глас, като същевременно институционализира метода на изборите за първи път в миналото и отхвърля пропорционалното представителство.Законът от 1918 г. разширява избирателните права чрез премахване на практически всички имуществени квалификации за мъжете и чрез освобождаване на жени над 30-годишна възраст, които са получили минимална квалификация за собственост и признание за приноса на жените в отбраната.Жените обаче все още не са политически равни на мъжете (които могат да гласуват от 21-годишна възраст). Пълното избирателно равенство е постигнато в Ирландия през 1922 г., а във Великобритания през 1928 г. В България, през 1909 г. със Закона за народната просвета за пръв път се дава право на жените да бъдат избирани в училищните настоятелства, но не могат да участват в гласуването.През 1937 г. се постига частичен успех като \"жените майки от законен брак\" получават правото да гласуват в местни избори, но не и да бъдат избирани. През 1938 г. това право се разширява за гласуване в парламентарни избори за жените над 21 години, които са \"омъжени, разведени или вдовици\".Това не важи за неомъжените жени. Новият Изборен закон дава само активно избирателно право на жените - да гласуват, но не и да бъдат избирани.През 1944 г. жените в България придобиват равни избирателни права, а през 1945 г. в 26-то обикновено Народно събрани са избрани първите 16 жени за депутати.С отбелязване на 100 годишнината от приемането на изборите през 1918 г. във Великобритания, продължаваме да търсим най-важните цели за правата на жените. А каква е най-голямата цел за правата на жените днес? ", "date": "2018.02.06", "title": "100 години от правото на жените да гласуват"}
{"url": "https://news.bg/world/nay-bogatite-hora-v-sveta-izgubiha-usd114-mlrd-za-den.html", "text": "Най-богатите хора в света изгубиха 114 милиарда долара вследствие на резкия спад на фондовата борса в САЩ в понеделник, съобщава агенция \"Блумбърг\", която се основава на данни от своя \"списък с милиардери\", които се обновяват в реално време спрямо пазарните котировки.Сред 500-те най-богати хора в света, влизащи в списъка, 18 милиардери са загубили по повече от 1 милиард долара за деня.Най-пострадалият е председателят на Berkshire Hathaway Inc. Уорън Бъфет - третият най-богат човек на планетата, който е изгубил 5,1 милиарда долара. Berkshire е най-големият акционер в банковата компания Wells Fargo & Co, на която акциите паднаха с 9,2%, най-много в индекса S&P 500.Вторият най-голям губещ е \"Фейсбук\" на Марк Зукърбърг. Социалната мрежа изгуби 3,6 милиарда долара.Дори и шефът на \"Амазон\" Джеф Безос, най-богатият човек в света, не беше имунизиран. Състоянието му се стопи с 3,3 милиарда долара до 116,4 милиарда долара, след като акциите на компанията паднаха с 2,8%В петък най-богатите в света изгубиха 68,5 милиарда долара.", "date": "2018.02.06", "title": "Най-богатите хора в света изгубиха $114 млрд. за ден"}
{"url": "https://news.bg/crime/ekskurzovod-i-taksimetrov-shofyor-svidetelstvaha-za-atentata-v-sarafovo.html", "text": "Шест години след атентата на летище Сарафово пред Специализирания наказателен съд даде показания българката, която бе най-тежко пострадала при взрива. Данка Иванова е работила като екскурзовод, съобщи Нова телевизия.В деня на взрива тя е посрещнала туристи от Тел Авив. Израелските гости е трябвало да бъдат транспортирани с взривения автобус. Иванова е била на метри от експлозията. Оцелява, но има редица наранявания. Нейното лечение продължава и до днес, разказа самата тя.\"Около 16:30 ч. в деня на атентата отидохме на летището в Сарафово, за да посрещнем туристите от полета от Тел Авив. Трябваше да посрещаме четири автобуса\", разказа тя.Почти всички туристи, за които е отговаряла свидетелката, са били в автобуса, само няколко пушачи са били до предната врата. От двете страни на автобуса имало още няколко души, които качват последните куфари с багаж. Казах им да се качват. Потърсих и шофьора. До този момент си спомням. Когато се съвзех, бях на земята\", разказа пострадалата ни сънародничка.Шофьорът, който трябвало да откара туристите, е Мустафа Кьосов (който загина при атентата - б.р.).Взривната вълна нанесла сериозни рани по тялото на Данка - тя е била с охлузвания, със стъкла в тялото си, спукано тъпанче, на което е правена пластика.В болницата пострадалата екскурзоводка се сблъсква и с упреците на хората. \"Две от туристките ме сочеха с пръст и ми казваха, че аз съм виновна\", спомня си тя.Данка Иванова не помни да е виждала атентатора на летището, но от записите, които е видяла по телевизията, е разбрала, че се е намирала на метри от него.В спецсъда днес се разпитват и още свидетели - всички те са работили на Летище Сарафово.Сред изслушаните пред съда беше и таксиметровият шофьор Йонко Иванов, който е докарал на летището атентатора-самоубиец, съобщи БНР.Йонко Иванов е откарал на летище Бургас предполагаемия извършител час преди атентата. Той е разпознал клиента си на кадрите от залата за заминаващи. Предполагаемият извършител е наел такси от Равда до летището. Почти не са разговаряли по пътя. Мъжът е бил около 180 см, с нормално телосложение, с шапка и очила, с дълга коса.По показанията на таксиметровия шофьор, клиентът му идвал от Несебър и му казал, че е от Съединените щати. Иванов обясни, че не му е направило впечатление някакво особено поведение на 25-30-годишния мъж.На 18-и юли 2012-а година при атентата на летище Бургас загина автобусният шофьор Мустафа Кьосев, петима израелски туристи, а над 40 души бяха ранени. Делото продължава.Подсъдимите са Мелиад Фара и Хасан Ел Хадж Хасан, които все още се издирват от Интерпол. Според обвинението, те са помогнали на атентатора Мохамед Хасан Ел Хюсейни, който също загина при взрива.", "date": "2018.02.06", "title": "Екскурзовод и таксиметров шофьор свидетелстваха за атентата в Сарафово"}
{"url": "https://news.bg/int-politics/sasht-pritesneni-ot-narastvashtite-yadreni-arsenali-na-kitay-rusiya-i-severna-koreya.html", "text": "Северна Корея може да я делят само няколко месеца от сдобиването със способности да удари САЩ с балистична ракета с ядрена бойна глава и нейната програма за разработване на ядрено оръжие трябва да бъде спряна. За това е настоял американският посланик по въпросите на разоръжаването Робърт Ууд, цитиран от \"Ройтерс\".Ууд, който е говорил по време на конференция по разоръжаване в Женева, също така е предупредил, че ядрените арсенали на Китай и Русия се разрастват.\"Русия, Китай и Северна Корея увеличават ядрените си запаси, повишавайки значението на ядрените оръжия в стратегиите си за сигурност, а в някои случаи продължава разработването на нови ядрени способности, за да застрашават други мирни държави\", коментира посланикът.Северна Корея \"сега може да я делят само няколко месеца от сдобиването със способност да удари САЩ с балистични ракети, способни да носят ядрени бойни глави\".", "date": "2018.02.06", "title": "САЩ притеснени от нарастващите ядрени арсенали на Китай, Русия и Северна Корея "}
{"url": "https://news.bg/crime/hvanaha-petima-dokato-razfasovat-kola-v-stolitsata.html", "text": "В момент на разкомплектоване на автомобил в автоморга са задържани 42-годишния Х.Т., известен като \"Ицо Турчина\", активен криминален контингент по линия \"противозаконно отнемане\", 49-годишния В.Т., 39-годишния И.И. и 30-годишния К.И., всички от София.В непосредствена близост до автоморгата е задържана и 35- годишна жена, чиято задача била да наблюдава за евентуално приближаване на полицаи или други нежелани посетители.На 4 февруари в полицията е получен сигнал за противозаконно отнет лек автомобил \"БМВ Х 1\". В хода на незабавно предприетите оперативно- издирвателни действия от служители на сектор \"Престъпления свързани с МПС\"- СДВР, открадната кола е установена в автоморга на бул. \"Св. Климент Охридски\".В автоморгата полицаите намират и изземват части от разкомплектования краден автомобил, регистрационните му табели, изрязана планка с набита рама, техническо средство за заглушаване на сигнали тип \"тапа\", множество автоключове.В автомобилите на двама от мъжете били открити и иззети компютър и техническо средство за привеждане на автомобили в движение, както и незаконно притежаван газов пистолет.След доклад на събраните материали в Софийска районна прокуратура Х.Т. и В. Т. са привлечени като обвиняеми и са им наложени мерки за неотклонение \"задържане под стража\" за срок до 72 часа.", "date": "2018.02.06", "title": "Хванаха петима, докато разфасоват кола в столицата"}
{"url": "https://news.bg/crime/mladezhi-prebiha-vrastnik-v-ruse.html", "text": "Трима младежи пребиха свой връстник в Русе, съобщи \"\".Побоят е записан на клип, който се разпространи в интернет пространството и предизвика вълна от възмущение.Побоят е станал в края на миналата седмица в района на мола в Русе.На клип се вижда как три момчета нападат друго момче. Агресивните младежи нанасят множество удари с крака и ръце на жертвата.Особена жестокост проявява един от нападателите, който няколко пъти рита връстника си в главата.Полицията в Русе вече проверява разпространения клип, информира говорителят на Областната дирекция на МВР в Русе Даниела Малчева. По думите ѝ към момента в полицията не е постъпил сигнал за подобен инцидент. Предстои обстоятелствата около инцидента да се изяснят, предаде БТА.", "date": "2018.02.06", "title": "Младежи пребиха връстник в Русе"}
{"url": "https://news.bg/world/stiv-banan-otkazva-da-dade-pokazaniya-pred-kongresa-na-sasht.html", "text": "Бившият старши стратег на Белия дом Стив Банън днес няма да даде показания пред разузнавателната комисия към Камарата на представителите, пише \"Гардиън\", позовавайки се на източници.Така той няма да изпълни призовка, която изисква да се яви пред комисията.Комисията по разузнаване иска Банън да даде показания като част от разследването дали Русия се е намесила на президентските избори в САЩ през 2016 г. На 16 януари Банън се яви пред комисията, но той не успя да удовлетвори някои членове.Вчера републиканецът Майк Конуей, високопоставен член на комисията, заяви пред журналисти, че очаква Банън да изпълни призовката и във вторник да отговори на въпросите.Но източник, близък до Банън, потвърди пред британския вестник, че той няма да се яви пред комисията. Източникът поясни, че причината е свързана с липсата на споразумение за обсега на въпросите между комисията и Белия дом, докато Банън възнамерява в даден момент да се срещне с конгресмените.В същото време същият източник заяви, че Банън ще бъде разпитан от специалния прокурор Робърт Мълър.Други двама източници, запознати със ситуацията, също обявиха пред \"Ройтерс\", че бившият стратег на Белия дом няма да се яви пред комисията, което може да му донесе обвинение в неуважение към Конгреса.Един от източниците поясни пред \"Ройтерс\", че Белият дом не е разрешил на Банън да отговаря на въпросите на комисията. На 16 януари той отказа да отговори на въпроси за времето си в администрацията на президента на САЩ Доналд Тръмп и след изборите.", "date": "2018.02.06", "title": "Стив Банън отказва да даде показания пред Конгреса на САЩ"}
{"url": "https://news.bg/politics/rabotodatelite-se-otkazaha-i-ot-ostavkata-na-petkova-i-ot-protesta.html", "text": "\"Получихме една сериозна подкрепа от премиера и министрите да направим пазара на електроенергия най-прозрачен. С този закон (Закона за енергетиката - б.р.), който ще се направи със съществени промени, може да имаме и краткосрочен и дългосрочен резултат.\".Това заяви Кирил Домусчиев - председател на Конфедерацията на работодателите и индустриалците в България (КРИБ) след среща на премиера с работодателските организации по повод поскъпването на цената на тока за бизнеса.Цветан Симеонов от БТПП зави, че са удовлетворени от диалога и няма да искат оставката на енергийния министър Теменужка Петкова.Той заяви още, че не всички техни предложения могат да бъдат приети, не всички са в правомощията на правителството, но те ще бъдат доведени до знанието на Комисията за енергийно и водно регулиране (КЕВР).Делян Добрев заяви, че се предвиждат законодателни промени в началото на март, с които ще се увеличи пригодността. Дружествата ще предлагат профилирана енергия на пазара - 12 часа нощна и 12 часа дневна енергия.Относно американските централи правителството ще ускори разговорите за прекратяване на договорите. Разпределителните дружества ще купуват толкова, колкото им е необходимо. С промените напълно ще се либерализира пазара на електроенергия.Промените ще бъдат приети в началото на март и ще влязат в сила от 1 юли.От срещата стана ясно, че заявеният за 28 февруари протест на работодателите няма да се състои.Припомняме, по време на представяне на приоритетите на Асоциацията на организациите на българските работодатели (АОБР) председателят на Конфедерацията на работодателите и индустриалците в България (КРИБ)  акцентира върху нуждата от цялостна реформа в енергетиката у нас. По думите му такава цялостна реформа минава през:Прекратяване на държавната помощ за \"американските централи\" и засилване на когенерациите и ВЕИ-тата;Домусчиев посочи, че , а не продукти с висока добавена стойност.Малко след това бе обявена и датата 28 февруари за планиран протест на работодателите срещу цената на тока.", "date": "2018.02.06", "title": "Работодателите се отказаха и от оставката на Петкова, и от протеста"}
{"url": "https://news.bg/regions/balgarskoto-chernomorie-e-edno-ot-nay-zamarsenite-s-mikroplastmasa.html", "text": "Замърсяването на българското Черноморие с микропластмаса е сходно с това в Балтийско море и Северозападното Средиземноморие - едни от най-замърсените водни басейни в света. Това е един от основните изводи от изследване на замърсяването в района, проведено през изминалата година, като част от кампанията на \"Грийнпийс\" - България за намаляване на пластмасовото замърсяване \"Свободни от пластмаса\".Изчисленията показват, че през август 2017 г. в изследвания район между Бургас и нос Калиакра микропластмасовите елементи наброяват средно 429 000 частици на квадратен километър. Изследването показва моментното състояние за съответния период. Спoред събраните данни, най-голям дял от микропластмасите, намерени при изследването, имат влакната - вероятно остатъци от въжета и мрежи. Замърсяването с микропластмаси е най-силно в района на нос Калиакра и при устието на река Камчия.Що се отнася до замърсяването с плаващи морски отпадъци като цяло, резултатите показват, че то е съпоставимо с това в румънската акватория на Черно море или по тихоокеанските води пред бреговете на Чили. Количествата са най-големи в района на Варна и нос Емине.Автори на изследването са учени от Института по биоразнообразие и екосистемни изследвания при БАН. Теренното проучване е проведено от борда на кораба \"Rainbow Warrior\" в три дни, между 8 и 10 август 2017 г. и е изпълнено съвместно с активисти и доброволци на \"Грийнпийс\".Данните са получени, чрез събиране и категоризиране на проби и наблюдение на водната повърхност, изпълнени според насоките в Рамковата директива за морска стратегия на ЕС. Общото морско замърсяване е разделено на 7 основни категории: материали изкуствени полимери (пластмаси), гума, текстил, хартия или картон, обработено дърво и метал. Резултатите показват, че най-висок дял имат пластмасите (90 - 100%).Сортирането на отделните проби е извършено според техните размери, тегло, тип на намерените предмети, изменения в цвета или формата (които показват престоя им във водата).\"Пластмасата за еднократна употреба никога напълно не изчезва. Опаковки, торби и чаши, които сме ползвали за 10 минути, веднъж попаднали в морето се разграждат на малки частици, където се носят от теченията със стотици години. Те стават и храна на морските обитатели. Голяма част от замърсяването, което видяхме по време на изследването, идваше от брега - пластмасови шишета и чаши, опаковки на солети, вафли - пластмаса, която е в ежедневието ни,\" коментира Деница Петрова от \"Грийнпийс\" - България.Необходимостта от подобни изследвания е голяма, поради вредите, които пластмасовите отпадъци нанасят на околната среда и в частност - на водните басейни и техните обитатели, но и на плавателните съдове и на водната инфраструктура. Данните за замърсяването на Черно море са малко, а конкретното изследване ги допълва с актуална информация за състоянието на българското Черноморие.Авторите на изследването препоръчват подобни проучвания да продължават да се правят по цялата брегова линия и в различни сезони, за да може, да се добие още по-добра представа за нивата на замърсяване на Черно море.\"Надяваме се изследването, за чието случване помогнахме, да се превърне в основа за следващи по-задълбочени проучвания. Но най-силно се надяваме скоро да се промени стилът на живот и пластмасите за еднократна употреба да не са част от света ни. Има достатъчно решения,\" допълва Деница Петрова.След няколко месеца анализи на събраните проби, крайните резултати са събрани в подробен доклад и в момента учените планират неговото издаване.\"Пластмасовите опаковки, които изхвърляме в България само за едно лято, биха покрили повърхността на всичките ни морски плажове. Сега е моментът да кажем \"не\" на основните замърсители - еднократните пластмаси: в момента тече онлайн обществено допитване на Европейската комисия по темата със срок 12 февруари. Всеки гражданин на ЕС или представител на организация може да предложи начини за справяне с пластмасовото замърсяване в морето\", допълват авторите на проучването.", "date": "2018.02.06", "title": "Българското Черноморие е едно от най-замърсените с микропластмаса"}
{"url": "https://news.bg/world/detaylni-snimki-pokazvat-ostrovnata-krepost-na-pekin-v-yuzhnokitaysko-more.html", "text": "Пекин е обвинен в изграждане на \"островна крепост\" в Южнокитайско море, след като филипински вестник се сдоби със снимки, които според експерти най-детайлно показват китайската милитаризация в региона, пише \"Гардиън\".Изданието Philippine Daily Inquirer отбелязва, че изображенията - предадени на репортери на вестника от анонимен източник, са направени в периода юни-декември 2017 г. Според изданието те показват китайска строителна дейност в оспорвания архипелаг Спратли между Филипините и Виетнам.Бруней, Китай, Малайзия, Филипините, Тайван и Виетнам имат претенции към акваторията.Philippine Daily Inquirer пише още, че снимките показват \"невъздържана\" строителна кампания, която има за цел да позиционира китайската сила в изключително важен световен морски коридор, през който преминават търговски стоки за трилиони долари всяка година.На някои снимки се виждат товарни и снабдителни кораби, които според вестника изглежда, че доставят строителни материали на контролираните от Китай острови. На други се виждат писти, хангари, контролни кули, площадки за хеликоптери и други.Вестникът описва рифовете като \"островна крепост\".През декември 2017 г. беше разпространена информация, че Китай е създал военни съоръжения на оспорвани острови в Южнокитайско море, които са четири пъти по-големи от площта на Бъкингамския дворец.", "date": "2018.02.06", "title": "Детайлни снимки показват „островната крепост” на Пекин в Южнокитайско море"}
{"url": "https://news.bg/int-politics/premieri-i-ministri-v-gartsiya-poluchavali-podkupi-ot-farmatsevtichniya-gigant-novartis.html", "text": "Двама бивши премиери на Гърция и осем бивши министри бяха замесени в предполагаем корупционен скандал, в който участва швейцарския фармацевтичен гигант \"Новартис\", съобщава \"Франс прес\", позовавайки се на съдебен източник.Гръцки прокурори за борба с корупцията са поискали от парламента да предаде всички документи, свързани с предполагаемия подкуп в светлината на предполагаемото участие на бившите министри, които са били във властта между 2006 и 2015 г. - преди настоящото правителство да дойде на власт, уточнил източникът.Не се споменават имената на въпросните бивши премиери и министри.Магистратите също така са започнали разследване за корупция срещу мениджър в гръцкия клон на \"Новартис\", на когото му била наложена забрана да напуска Гърция.През април миналата година гръцкият парламент гласува за започване на разследване на скандали в сферата на здравеопазването, като управляващото ляво правителство на СИРИЗА изтъкна, че бивши правителства на социалистите (ПАСОК) и консерваторите (Нова демокрация) в продължение на десетилетия са разрешавали на фирми в сферата на здравеопазването да надписват сметката на болници за оборудване, доставки и лекарства в замяна на рушвети.Министърът на правосъдието на Гърция Ставрос Контонис заяви по онова време, че \"Новартис\" вероятно е подкупвала \"хиляди\" лекари и държавни служители да рекламират продуктите ѝ и да продължават да продават по-скъпи от нормалното лекарства, дори след като страната беше ударена от икономическа криза през 2010 г. и се наложиха големи съкращения на държавните бюджети, оставяйки мнозина гърци без достъп до достъпни лекарства.\"Новартис\" излезе с изявление, в което се посочва, че били \"запознати с информациите в медиите за нашите бизнес практики\" в Гърция и че продължавали да сътрудничат на властите.Множество хора са били разпитани по време на разследването, започнало през 2016 г., като прокурори са тършували в помещения на \"Новартис\" край Атина в началото на 2017 г., за да събират доказателства.", "date": "2018.02.06", "title": "Премиери и министри в Гърция получавали подкупи от фармацевтичния гигант \"Новартис\""}
{"url": "https://news.bg/world/filipinskiyat-lider-pokaza-kakvo-pravi-s-luksozni-avtomobili-pri-ukrivane-na-danatsi.html", "text": "Булдозери и багери смачкаха повече от две дузини луксозни коли във Филипините, включително поршета, мерцедеси, ягуари и корвети, съобщава \"Ройтерс\".Според агенцията това е част от безкомпромисните действия на правителството на президента Родриго Дутерте срещу укриването на данъци и корупцията.Дутерте наблюдава как наредените луксозни автомобили, някои от тях струват по 115 000 долара, бяха превърнати в скрап за по-малко от три минути.\"Дайте ги на купувача на стомана\", каза Дутерте, припомняйки инструкциите към подчинените си.През 2017 г. митническите служби на Филипините са иззели автомобили на стойност 2,93 милиона долара, които са част от конфискувани предмети в размер на 866 милиона долара.", "date": "2018.02.06", "title": "Филипинският лидер показа какво прави с луксозни автомобили при укриване на данъци"}
{"url": "https://news.bg/tourism/65-ot-balgarite-ne-sa-hodili-na-planina-v-poslednite-5-godini.html", "text": "65% от българите не са почивали в български планински курорт през последните 5 години. Това сочат резултатите от проучване на \"Галъп интернешънал\" относно нагласите в населението спрямо курортите у нас.Респективно 35% от анкетираните са посочили, че са били на почивка в роден зимен курорт пред последните 5 години.При морските курорти резултатите са по-различни. 46% от българите са ходили на морски курорт в страната поне веднъж през последните 5 години, а 54% - не.Резултатите от социологическото проучване на \"Галъп\" показват, че 98% от българите не са били в последните 5 години на планински курорт извън България, а 80% не са били на морски курорт.65% от българите не възнамеряват да ходят на почивка в роден зимен курорт през настоящата година. Тук промяна на нагласите не се забелязва - същият процент от анкетираните са посочили, че не са били на почивка в наш планински курорт през последните 5 години.31% от българите са заявили, че възнамеряват да посетят роден планински курорт през 2018 година, а 4% все още не могат да преценят.1% повече (3%) са посочили, че планират да ходят на чуждестранен зимен курорт през 2018 година.Нагласите показват, че през настоящата година 41% от българите възнамеряват да посетят роден морски курорт, което е с 5% по-малко от тези, които са посетили Черноморието поне веднъж през последните 5 години.54% от българите са категорични, че няма да отидат на море в България, а за 5% е рано за такива планове.Подобна тенденция за спад на посещаемостта се наблюдава и спрямо чуждестранните летни курорти. 15% от анкетираните са заявили, че планират да отидат на море в чужбина, което е с 5% по-малко от тези, които са вече са били в рамките на предишните 5 години. 81% от българите няма да ходят на море извън страната, а 4% все още не са решили къде ще почиват лятото.Според мнозинството от българи у нас се наблюдава крайна нужда от въвеждането на повече правила и ред в курортите. Всички мерки за въвеждането на повече ред по плажовете масово се одобряват от обществото. 92% от хората искат ясни по-ясни критерии за това къде могат да се разполагат каравани и палатки, а 84% заявяват, че цените на чадър и шезлонги трябва да има таван. Идеята за категоризиране на плажовете е подкрепена от 63% от обществото.39% от българите одобряват работата на Министерството на туризма. 35% пък не одобряват усилията и свършеното от ресорното министерство. Прави впечатление, че близо една трета от българите се колебаят за отговора си на този въпрос.55% от хората одобряват преместваемите обекти по Черноморието да отговарят на един и същи стандарт. Мнозинство от 67% обаче не е съгласно подобни търговски обекти около плажовете да бъдат напълно премахнати и продажбата на храни и напитки да се премести изцяло към първата линия с хотели. Такава мярка ще затрудни родните туристи - цените на стоките ще се оскъпят от надценките на хотелите.Като цяло мерките за установяването на повече ред в курортите се приемат добре от хората. Крайностите обаче се отхвърлят.Според 62% проверките по курортните места трябва да се правят незабелязано и през цялото време, така че да има постоянен контрол. 36% пък са на мнение, че проверките трябва да се правят заедно с медии и в присъствието на туристите - за да има повече гласност. Това показва, че обществото ни предпочита по-скоро постоянните, отколкото показни мерки. Вероятно това се дължи и на цялостния скептицизъм към прекалено медийни акции и към политическата прослойка въобще, тълкуват от \"Галъп\".Относно проверките по Черноморието news.bg също попита читателите си какво точно прави вицепремиера Валери Симеонов в курорта \"Слънчев бряг\". Към 6 февруари 2018 година отговорите на анкетата бяха противоречиви - според половината от отговорилите нагласата спрямо проверките е по-скоро положителна - Симеонов се грижи за спокойствието на туристите (13.4%) и установява закона (34.9%). Според 21% от анкетираните обаче Симеонов гради лична ПР кампания в курорта, а според 6.3% вицепремиера иска просто да влезе в новините. 24.4% са на мнение, че в \"Слънчев бряг\" Симеонов просто се излага.На провокативен въпрос дали като цяло концесионирането и въобще формите на стопанисване на плажовете са по-добрият вариант или пък липсата на стопанисване и концесиониране е по-добро с оглед максималното съхранение на природният вид, 79% от българите са заявили, че предпочитат плажовете да бъдат стопанисване. Доводите - за да се поддържа ред и чистота. 17% предпочитат плажовете да не се стопанисват, а останалите нямат мнение по въпроса.Проучването е проведено между 31 януари и 1 февруари сред 801 пълнолетни българи.Припомняме, резултати от предишно проучване на обществените нагласи на \"Галъп\", проведено на в края на 2017 година, сочат, че мнозинството от .", "date": "2018.02.06", "title": "65% от българите не са ходили на планина в последните 5 години"}
{"url": "https://news.bg/world/iran-sasht-prehvarlyat-dzhihadisti-ot-islyamska-darzhava-v-afganistan.html", "text": "Иран обвини САЩ в прехвърляне на джихадисти от ДАЕШ (\"Ислямска държава\") от Сирия и Ирак в Афганистан, съобщава арабската медия \"Ал Масдар\".Вчера САЩ обявиха, че ще прехвърлят войници от Ирак в Афганистан.Началникът на генщаба на иранската армия генерал-майор Мохамед Бакери обвини САЩ, че прехвърлят джихадисти от Сирия и Ирак в Афганистан.Американците посочват напрежението в Югозападна Азия като извинение за присъствието си в региона, каза Бакери пред журналисти в Техеран, цитиран от агенция \"Тасним\".Бакери добави, че САЩ прехвърлят джихадисти от ДАЕШ и други терористични организации, след като изгубиха контролираните от тях територии в Сирия и Ирак.Междувременно \"Ройтерс\" съобщава, позовавайки се на Кремъл, че руският президент Владимир Путин е провел телефонен разговор с иранския си колега Хасан Рохани.В съобщението се казва, че двамата лидери са обсъдили Сирия, израелско-палестинския конфликт и конфликта в Йемен. Те също така са обявили, че са решени да приложат международното споразумение за иранската ядрена програма, допълват от Кремъл.", "date": "2018.02.06", "title": "Иран: САЩ прехвърлят джихадисти от „Ислямска държава” в Афганистан "}
{"url": "https://news.bg/crime/politsay-e-v-bolnitsa-udaren-ot-mazh-pri-arest.html", "text": "Полицай е с мозъчно сътресение. Служителят на реда от град Елена е в болница. Той е ударен по време на работа - отзовал се на сигнал в град Златарица, съобщиха от МВР.До побоя над полицейския служител се стигнало след като към 22 часа в град Златарица четирима мъже са псували и ритали автомобила на млада жена. Пристигналият полицейски екип от управлението в Елена бил нападнат от четиримата хулигани на възраст от 25 до 33 години.Мъжете са с криминални прояви, някои от тях са и осъждани. Те оказали съпротива, а единият от полицаите бил ударен с юмрук по главата.Състоянието на полицая е стабилизирано, няма опасност за живота му, съобщи д-р Николай Мойнов, шеф на Неврохирургията в областната великотърновска болница, цитиран от БНР.Нападателите са 33-годишния Н. Н., 29-годишния М. К., 26-годишния И. А. и 25-годишния Ю. А. Всички от Златарица, известни на полицията, някои и осъждани. И четиримата са арестувани за срок до 24 часа по ЗМВР. Срещу тях е започнато бързо производство.", "date": "2018.02.06", "title": "Полицай е в болница, ударен от мъж при арест"}
{"url": "https://news.bg/int-politics/v-germaniya-sa-na-krachka-ot-sformirane-na-upravlyavashta-koalitsiya.html", "text": "Консерваторите на германския канцлер Ангела Меркел и социалдемократите са изминали около 95% от пътя за постигане на споразумение за управляваща коалиция. Това обяви преговарящ от страна на Германската социалдемократическа партия (ГСДП), добавяйки обаче, че споразумението няма да бъде \"шедьовър\", съобщава \"Ройтерс\".Преговарящите от двата блока се разбраха късно снощи, че е необходимо повече време за постигане на споразумение за подновяване на т. нар. \"голяма коалиция\", която управлява Германия от 2013 г. насам, и решиха днес да възобновят преговорите, които първоначално се очакваше да приключат в неделя, в централата на партията на Меркел в Берлин.\"Смятам, че постигнахме съгласие по 90-95 на сто от преговорните теми, но оставащите 5 процента са много важни\", коментира Карстен Шнайдер, преговарящ от страна на социалдемократите, добавяйки, че се надява, че може да бъде постигнато споразумение без да се преговаря по цели нощи.\"Няма да бъде шедьовър, но ще работи за следващите 3 години и половина\", посочи още Шнайдер.ГСДП се опитва постигне отстъпки по политиките в здравеопазването и заетостта, които биха могли да спечелят скептиците сред нейните 443 хил. членове, които имат последната дума за това дали да продължат да управляват с консерваторите.От своя страна Меркел коментира, че нейните консерватори са готови да направят болезнени отстъпки, за да бъде подписано коалиционно споразумение със социалдемократите, за да изведат Германия от политическата безизходица. В. \"Райнише пост\" съобщава, че Конституционният съд е разгледал жалби относно легитимността на гласуването на членовете на ГСДП.Социологическо проучване от вчера на Insa показа нарастващ натиск върху лидера на ГСДП Мартин Шулц, като подкрепата за партията е спаднала до 17 на сто, доста под изборния ѝ резултат от 20,5 на сто, който беше най-лошият за партията от 1949 г. насам.", "date": "2018.02.06", "title": "В Германия са на крачка от сформиране на управляваща коалиция"}
{"url": "https://news.bg/society/lavchetata-terez-i-masud-pristignaha-v-holandiya.html", "text": "Рано тази сутрин лъвчетата Терез и Масуд пристигнаха в спасителния център за големи котки \"Фелида\" в Холандия, съобщи bTV. Лъвчетата пропътуваха повече от 2 000 километра в специализиран транспорт за големи животни, придружени с медицински лица.Двете лъвчета са настанени в помещение за адаптация, което е приготвено специално за тях. Животните бързо са харесали новия си дом, обясни Явор Гечев от Фондация \"Четири Лапи\".Новият дом на Терез и Масуд е специален - той е с контролирана температура и среда, така че лъвчетата да могат натоварват в пълна степен крайниците си и мускулатурата им да се развива нормално.Според Гечев лъвчетата тепърва следва да се адаптират, като това ще отнеме време. Първоначално лъвчетата ще се следят за това как се адаптират в новата среда. След 2-3 седмици им предстоят нови прегледи и пълни изследвания.Скоро лъвчетата ще могат да излизат и във външно заграждение, с по-голяма площ. Като лъвчетата станат на година, те ще бъдат преместени в помещения за възрастни.", "date": "2018.02.06", "title": "Лъвчетата Терез и Масуд пристигнаха в Холандия"}
{"url": "https://news.bg/int-politics/duterte-goni-izsledovatelski-korabi-okolo-filipinite.html", "text": "Президентът на Филипините Родриго Дутерте е разпоредил спиране на всички чуждестранни научноизследователски мисии във водите на североизток от страната, след появата на съмнения относно суверенитета на страната, съобщава \"Ню Йорк Таймс\".Секретарят по въпросите на земеделието Емануел Пинол коментира, че президентът е наредил военни кораби и самолети да проверяват за чуждестранни кораби в \"Бенам Райз\", наричан от правителството \"Филипини Райз\".Според Пинол, по време на заседание на кабинета в понеделник вечерта, Дутерте е коментирал, че \"\"Филипини Райз\" е наше и всяко определение, че е на всички, трябва да приключи с тази декларация\".Говорителят на Дутерте коментира, че всички чуждестранни научни групи, включително от Китай и САЩ, са приключили своята изследователска работа във водите.", "date": "2018.02.06", "title": "Дутерте гони изследователски кораби около Филипините"}
{"url": "https://news.bg/politics/rumen-radev-pokani-nikos-anastasiadis-v-sofiya.html", "text": "Държавният глава Румен Радев поздрави Никос Анастасиадис с преизбирането му за президент на Република Кипър, съобщиха от администрацията на президента.Радев потвърди поканата си към Никос Анастасиадис да направи официална визита в България. Очакванията са за задълбочаване на двустранното сътрудничество в енергетиката, сигурността, социално-икономическото сближаване в ЕС.В телефонен разговор Радев благодари за отличната съвместна работа и за развитието на двустранните отношения и приятелството между България и Кипър.Българският държавен глава изрази и признателността си за доброто отношение към българската общност в Кипър. Той акцентира и на постигнатите резултати в рамките на неговото официално посещение в островната държава през ноември 2017 г.Кипърският президент Никос Анастасиадис, който спечели втори мандат, отправи своите най-добри пожелания към българския народ. Той подчерта, че сънародниците ни в Кипър са пълноценно интегрирани в обществото, а техните религиозни права са уважавани и спазвани.", "date": "2018.02.06", "title": "Румен Радев покани Никос Анастасиадис в София"}
{"url": "https://news.bg/int-politics/erdogan-otseche-turtsiya-nyama-da-kupuva-otbranitelni-sistemi-ot-chuzhbina.html", "text": "Турция няма да купува отбранителни системи, софтуер или продукти от чужбина освен при случаи на извънредни ситуации. Това обяви турският президент Реджеп Тайип Ердоган, заричайки се да бъдат разработени вътрешни военни проекти и системи, съобщава \"Ройтерс\".Говорейки по време на заседание на неговата управляваща Партия на справедливостта и развитието (ПСР) в парламента, Ердоган подчертал, че Турция е готова да сътрудничи с чуждестранни компании в областта на отбраната, които са приели условията на Анкара, но това нямало да доведе до придобиването на готови отбранителни системи.Засега не е ясно дали това изявление има връзка с придобиването на зенитно-ракетни комплекси С-400 от Русия, за които последно беше съобщено, че е постигната окончателна договорка между Турция и Русия за придобиването им от страна на Анкара.", "date": "2018.02.06", "title": "Ердоган отсече: Турция няма да купува отбранителни системи от чужбина"}
{"url": "https://news.bg/bulgaria/iranskoto-posolstvo-kani-na-kontsert-v-sofiya-i-plovdiv.html", "text": "По случай националния празник на Иран, отбелязващ годишнината от Ислямската революция, и тази година посолството на Иран в България организира концерт с традиционна иранска музика.На 9 февруари в зала 11 на НДК в София ще се състои първият концерт групата \"Нагейе руд\" (River Song).Втората дата е за следващия ден - 10 февруари - в Пловдив в културния център музей \"Тракарт\". Двата концерта по случай 39-тия национален празник на Ислямска република Иран са с вход свободен.Заповядайте.", "date": "2018.02.06", "title": "Иранското посолство кани на концерт в София и Пловдив"}
{"url": "https://news.bg/regions/nezakonna-kashta-otkradna-i-ulichen-stalb.html", "text": "В пловдивската Арман махала изненадаха с неочаквана инженерна мисъл - при незаконен строеж на къща бе вграден и стълб от уличното осветление. Информация и снимка бяха публикувани в профила на кмета на район \"Северен\" Ральо Ралев.На своята Фейсбук страница той коментира: \"След 6 години стаж като кмет мислих, че няма какво да ме изненада, но уви, злият гений на тези хора не спи\".От администрацията уверяват, че ще вземат необходимите мерки за премахване на строежа.", "date": "2018.02.06", "title": "Незаконна къща \"открадна\" и уличен стълб"}
{"url": "https://news.bg/health/s-obshti-porachki-stranite-chlenki-da-garantirat-kachestvoto-na-hranata-v-uchilishtata.html", "text": "\"Ние вярваме, че в бъдеще страните членки колективно ще могат да разглеждат качеството на храните, които се доставят в училище, също така армията, затворите, болниците. Това е много голям пазар и това е изключително важен сигнал за индустрията\". Това заяви Джон Райън, директор на генерална дирекция \"Здравеопазване и безопасност на храните\" към ЕК, който участва в конференция на тема: Здравословно хранене при децата - основен приоритет на българското председателство.Райън увери, че ЕК вярва във възможността за колективно договаряне на храните, доставяни с обществени поръчки за училища и детски градини.Райън коментира, че общият пазар на доставките на храни за училища и детски градини в Европа генерира 7 млрд. евро годишно. Той отбеляза, че голям брой от населението в Европа страда от хронически заболявания, включително затлъстяване. \"Ние също така имаме проблем с издръжката на нашите здравни системи, където 70% от техните разходи са за хора с хронични заболявания. Тези нездравословни хранителни навици трябва да бъдат прекратени. Това е изключително важна инициатива на българското председателство\", заяви Райън.По думите му всяка държава членка има собствени норми и нормативи - това са основни стандарти за храненето и качеството на храните, но има друг аспект - качеството на храната, когато се доставя храна. \"По време на Малтийското председателство разработихме указания за обществените поръчки, които касаят доставката на храни в общественото хранене в училище това са храни с ниско съдържание на мазнини и на сол. Пазарът за училищна храна на ниво ЕС генерира 7 млрд. евро годишно. Всички държави могат да се обединят да направят обща поръчка и да купят висококачествени храни\", заяви Райън. По думите му с тези си действия европейските институции отправят сигнал към големите компании и местните производители затова, че ще подбират храните много внимателно.Относно изработените указания по време на Малтийското председателство Райън уточни, че в момента се избира според цената, но от ЕК са на мнение, че съответните здравни и образователни министерства трябва да наблегнат на качеството на храните. Така се регламентира втори критерий за подбор на продуктите - вместо само един критерий за ниски цени, да се включи и критерият качество на храната. Вторият аспект на проблема според Райън се изразява в доброволното съглашение с индустрията за постепенно намаляване на съставки - сол, захар, трансмазнини. \"Това е доброволна система, по която се работи в момента на европейско ниво\", увери той. Според представителя на ЕК потребителите са тези, които трябва да избират по-висококачествени и здравословни храни.Цветан Димитров, заместник-министър на земеделието и храните, обяви, че вече девета година у нас се прилагат две програми за здравословно хранене на децата - това са програмите \"Училищен плод\" и \"Училищно мляко\", с които са обхванати 77% от учебните заведения - детски градини и 3 400 училища.\"Около 430 хиляди деца са обхванати от тази програма. Виждаме интереса. Всяка година имаме постоянно нарастващ интерес\", отбеляза той. По отношение на контрола качеството на доставяните за децата храни в учебните заведения той поясни, че всички те са съобразени с държавните стандарти за качество. \"Това са храни под контрола на държавата\", каза още той и уточни, че средствата за двете програми са в размер на 20 млн. лв., като половината са европейски - другите от националния бюджет.Джон Райън акцентира и върху проблема с промоцията на здравословните храни в предлаганите аудио-визуалните медийни услуги. Той призна за проблема с двойните стандарти при храните като подчерта важността на здравословното хранене, за да може потребителите сами да изискват промяна и да се получи намаляване на едни от най-трудните съставки на храните - сол, захар, трансмазнини. \"Това ще подпомогне увеличението качеството на храните\", посочи Райън и припомни, че законодателството изисква всичко да бъде обозначено на етикетите.", "date": "2018.02.06", "title": "С общи поръчки страните членки да гарантират качеството на храната в училищата"}
{"url": "https://news.bg/world/blizo-100-avtomobila-se-sblaskaha-na-magistrala-v-sasht.html", "text": "Близо 100 автомобила се сблъскаха на заснежена магистрала в Мисури, САЩ.63-годишна жена е загинала и 11 души са ранени при катастрофата, според службите за спешна помощ.Записите с дрон показват последствията от инцидента на магистрала близо до Спрингфийлд, Мисури.Камиона и автомобили са се удряли и преобръщали по ледения път.", "date": "2018.02.06", "title": "Близо 100 автомобила се сблъскаха на магистрала в САЩ"}
{"url": "https://news.bg/world/kitay-uspeshno-prehvana-balistichna-raketa.html", "text": "Китай обяви, че успешно е провел изпитание на противоракетна система за отбрана на територията си, информира АП.Агенцията подчертава, че успешното прехващане на балистична ракета е извършено на фона на напрежението със Северна Корея и действията на Китай в оспорвани регионални води.В кратко съобщение на военното министерство на азиатския гигант се казва, че изпитанието е изпълнило \"настоящата цел\".Ракетата прехващач е унищожила балистичната ракета преди обратно да навлезе в атмосферата.Ведомството допълва, че изпитанието е било за \"самоотбрана и не е насочено към друга държава\".Според експерти ракетната система е за прехващане на балистични ракети със среден обсег на действие, а Вашингтон няма такива в Азиатско-тихоокеанския регион. От друга страна КНДР и Индия имат подобни ракети, така че тестът се отнася за тях, допълват анализаторите.", "date": "2018.02.06", "title": "Китай успешно прехвана балистична ракета"}
{"url": "https://news.bg/int-politics/kremal-otseche-rabota-na-rusiya-e-kade-si-razpolaga-raketite.html", "text": "Суверенно право на Русия е да реши къде да разполага военните си ресурси на своята собствена територия. Това обяви говорителят на Кремъл Дмитрий Песков, коментирайки информациите, че Русия е разположила балистични ракети \"Искандер\" в анклава Калининград, като тези ракети могат да пренасят ядрени бойни глави, съобщава \"Ройтерс\".Вчера стана ясно, че Москва е разположила модерните ракети в анклава, който се намира на Балтийско море и граничи с Полша и Литва и който се намира близо до други държави в Централна Европа.Говорейки по време на конферентен разговор с журналисти, Песков не казал, че ракетните системи са били разположени в Калининград.Но заявил: \"Разполагането на едно или друго оръжие, разполагането на военни части и т. н. на руска територия е изключително суверенен въпрос на Руската федерация\".По думите на Песков, Русия никога не била заплашвала когото и да било. \"Естествено, Русия има това суверенно право. Това едва ли би било причина някой да се притеснява\", посочи той.", "date": "2018.02.06", "title": "Кремъл отсече: Работа на Русия е къде си разполага ракетите"}
{"url": "https://news.bg/crime/ot-2-do-10-godini-grozyat-retsidivist-otkradnal-kompyutri-ot-stolichno-uchilishte.html", "text": "С внесен от СРП обвинителен акт, Венцислав Желев е обвинен в това, че на 1 април 2017 г., в София, на бул. \"Дондуков\" № 60, от сградата на 112 ОУ \"Стоян Заимов\", от кабинет в класна стая №330, откраднал 3 броя преносими компютри.Присвоил е 1 бр. преносим компютър \"ASUS K550LNV-XX384D\", 1 бр. преносим компютър Fujitsu LIFEBOOK A 557 и 1 бр. преносим компютър HP PAVILION 15-E000E6A67EA.Кражбата е извършена в условията на опасен рецидив, като законът предвижда за престъплението наказание \"лишаване от свобода\" от две до десет години.Предстои делото срещу Желев да бъде насрочено за разглеждане в Софийски районен съд.", "date": "2018.02.06", "title": "От 2 до 10 години грозят рецидивист откраднал компютри от столично училище"}
{"url": "https://news.bg/crime/zadarzhaha-62-godishen-za-ubiystvo-na-55-godishna-zhena-v-slivensko.html", "text": "Окръжна прокуратура - Сливен задържа за 72 часа 62-годишния Стоян Т. от Кермен.Той е обвинен за това, че на 4 февруари в Кермен, обл. Сливен умишлено умъртвил 55-годишна жена.Предстои Окръжна прокуратура - Сливен да внесе в съда искане за определяне на мярка за неотклонение \"задържане под стража\" спрямо обвиняемия.", "date": "2018.02.06", "title": "Задържаха 62-годишен за убийство на 55-годишна жена в сливенско"}
{"url": "https://news.bg/regions/chast-ot-tsentralniya-ploshtad-v-plovdiv-stana-chasten-imot.html", "text": "Заграждения и надпис \"Частен имот\" се появиха на голям парцел от централния площад на Пловдив.Заграденият парцел се намира до Централната поща в града, на същото място, където миналата година бяха съборени павилиони, съобщи БНР.Павилионите бяха принудително премахнати от общината през месец ноември миналата година. Тогава зам.-кметът по общинска собственост, устройство на територията, строителство и инвестиции Димитър Кацарски обясни, че павилионите се премахват, за да се разчисти подходът към Одеона. Преди премахването на постройките между общината и собствениците имаше многогодишен съдебен спор.Във връзка с това от общинската администрация обясняват, че съдебните процеси са завършили в полза на общината, която е собственик на терена по документи. Собствениците на павилионите са на обратното мнение - те все още твърдят, че теренът е частна собственост.Относно новите заграждения Кацарски коментира лаконично, че към днешна дата нищо не се е променило.", "date": "2018.02.06", "title": "Част от централния площад в Пловдив стана частен имот"}
{"url": "https://news.bg/world/erdogan-nikoga-nyama-da-izostavim-nashite-bratya-makedontsi-v-spora-s-gartsiya.html", "text": "Турският президент Реджеп Ердоган застана на страната на Бивша югославска република Македония (БЮРМ) в спора с Гърция за името, пише Neos Kosmos.Наричайки македонците \"нашите братя\", Ердоган подчерта, че Анкара винаги ще стои зад Скопие.\"\", категоричен е турският държавник.Македонски медии отбелязват, че Ердоган е направил коментара по време на конференция с имигранти от балкански държави, които живеят в Турция.Ердоган отиде по-далеч, отбелязвайки, че Атина греши в спора с БЮРМ за името. Той добави, че е \"несправедливо\" да се заявява, че Скопие може да се присъедини към НАТО след разрешаването на казуса.", "date": "2018.02.06", "title": "Ердоган: Никога няма да изоставим нашите братя македонци в спора с Гърция"}
{"url": "https://news.bg/int-economics/ryazak-spad-na-indeksa-dau-dzhons-raztrevozhi-investitorite.html", "text": "Фондовият индекс Дау Джонс падна в понеделник с 1175 пункта или 4.6%, което е най-големият дневен срив от 2008 г. - времето на финансовата криза, предадоха информационните агенции.На 29 септември 2008 година беше регистриран спад на индекса със 777.68 пункта, когато американският Конгрес не одобри отпускането на 700 милиарда долара държавна помощ след колапса на банката \"Lehman Borthers\".Сега инвеститорите следят всеки знак за промяна в икономическите прогнози с очакване основната лихва да тръгне нагоре.В петък американското министерство на заетостта публикува статистика, според която заплатите са нараснали по-бързо от предполаганото. Това увеличава риска от нарастване на инфлацията заради повишените разходи.За да противодейства на инфлационния натиск, американската централна банка ще трябва да увеличи лихвите. Това буди безпокойство у инвеститорите, които очакваха, че основната лихва няма да се увеличава по-често от два-три пъти в годината.", "date": "2018.02.06", "title": "Рязък спад на индекса Дау Джонс разтревожи инвеститорите"}
{"url": "https://news.bg/world/otnovo-himicheski-ataki-sreshtu-tsivilni-v-siriya-alarmirat-pravozashtitnitsi.html", "text": "Сирийските военни са използвали хлор срещу населението в северната провинция Идлиб, както и в близост до Дамаск, според неофициална информация, цитирана от Дойче веле.Правозащитници от Сирийската обсерватория за човешките права и представители на хуманитарната организация \"Белите каски\" съобщиха за многобройни жертви сред цивилното население вследствие на химически атаки.\"Ако се установи, че сирийската армия отново е използвала химическо оръжие, това отвратително действие би било брутално нарушение на моралните и правните ангажименти за неупотреба на такова оръжие\", се казва в изявление на германското външно министерствоМеждувременно постоянният представител на Франция в ООН Франсоа Делатр заяви, че няма съмнение, че режимът в Дамаск методично използва химически оръжия.Информационните агенции съобщават и за масирани бомбардировки на руските военни срещу провинция Идлиб, след като там беше свален с ракета руски Су-25. Москва призна, че е засилила въздушните атаки срещу \"района, откъдето е изстреляна ракетата\". От Кремъл обаче твърдят, че са нанесени удари срещу въоръжени формирования, докато данните на правозащитниците сочат, че са бомбардирани домове на граждани и болници, както и че има множество убити и ранени сред цивилното население.", "date": "2018.02.06", "title": "Отново химически атаки срещу цивилни в Сирия, алармират правозащитници   "}
{"url": "https://news.bg/int-politics/kongresat-shte-publikuva-dokument-oprovergavasht-doklada-na-nunes-sreshtu-fbr.html", "text": "Комисията по разузнаването към Камарата на представителите в американския Конгрес гласува единодушно за публикуване на доклад, оборващ твърденията на някои републиканци, че ФБР е превишило правомощията си при разследването на руската афера, предаде CNN.По думите на високопоставен демократ, цитиран от CNN, това ще върне въпроса обратно към президента Доналд Тръмп, който поиска обнародване на секретен документ, съставен от републиканеца Девин Нунес, надявайки се да компрометира разследването по \"Рашагейт\".Новият доклад е изготвен от конгресмена Адам Шиф - един от водещите представители на демократите в комисията по разузнаването. Документът е отговор на изнесената информация от председателя на сенатската комисия по разузнаването Девин Нунес, в която се твърди, че ФБР е следило неправомерно Картър Пейдж - член на изборния щаб на Тръмп.По-рано демократите директно обявиха, че Тръмп цели да дискредитира разследването на спецпрокурора Робърт Мълър по руската намеса в американските президентски избори и връзките на Тръмп с Москва.Авторитетният републиканец Джон Маккейн също се обяви категорично против публикуването на доклада на Нунес. В  той заяви, че разсекретяването му служи единствено на интересите на Владимир Путин.Припомняме, представители на спецслужбите предупреждаваха, че в документа са пропуснати важни факти, които са от фундаментално значение за истинността на служебната информация. Те алармираха също, че разсекретяването му ще застраши събирането на данни от спецслужбите.Тогава Адам Шиф обвини републиканците, че смятат да обнародват подправена версия на служебна информация. Директорът на ФБР Кристъфър Рей също алармира, че данните са изопачени и може да подаде оставка ако текстът бъде огласен.", "date": "2018.02.06", "title": "Конгресът ще публикува документ, опровергаващ доклада на Нунес срещу ФБР"}
{"url": "https://news.bg/int-politics/shte-zadalzhat-rusnatsite-da-sledyat-chuzhdestrannite-si-gosti.html", "text": "Руското министерство на вътрешните работи е подготвило законопроект, с който руските граждани се задължават да \"следят за целите и сроковете на посещението на поканените от тях чуждестранни гости\", предаде руската редакция на Дойче веле.Проектът вече е приет от правителствената комисия по законодателната дейност, съобщава руското издание \"Известия\".Ако законът влезе в сила, руските граждани и юридически лица ще бъдат глобявани, ако гостите им от чужбина не напуснат Русия в определения срок или са дали невярна информация за целите на посещението си. За физическите лица глобите ще варират от 2000 до 4000 рубли, а за юридическите - от 400 хиляди до 500 хиляди рубли.Уточнява се, че законопроектът е съгласуван с администрацията на президента Владимир Путин, Федералната служба за сигурност и министерството на външните работи.Предстои да бъде обсъден на заседание на правителството, след което ще бъде внесен в парламента.Промените се отнасят за чужденците, които влизат в Русия с визи.", "date": "2018.02.06", "title": "Ще задължат руснаците да следят чуждестранните си гости"}
{"url": "https://news.bg/bulgaria/prohodimi-patishta-na-mesta-magli-remonti-po-am-trakiya.html", "text": "Пътищата са проходими, на места видимостта е намалена поради мъгла, съобщиха от АПИ.По автомагистрала \"Тракия\" все още се извършват ремонти.Пътните настилки са предимно сухи, на места мокри, с обичайните заледявания по усойните места.Температурите са в интервала от -7° до 6°.Намалена видимост поради мъгла:Слаб вятър духа в областите Видин, Добрич, Разград, Смолян и Шумен.   Ограничено е движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. няма ограничения. няма ограничения. няма ограничения. няма ограничения. няма ограничения. - Върбишки - затворен за всички МПС. Срок: целогодишно;- Златишки - затворен за всички МПС. Срок: целогодишно;- Айтоски - отворен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т. Срок: целогодишно;- Дюлински - забранен за МПС над 3,5 т. Срок: целогодишно;- Пампорово - забранен за МПС над 3,5 т. Срок: целогодишно;- Петрохан - забранен за МПС над 12 т;- Твърдишки - забранен за МПС над 10 т. Срок: целогодишно;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.  ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция \"Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от СофияПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция \"Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока СофияПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.   Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път II-99: Движението по път II-99 Крайморие - Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-992: Движението по път III-992 Парк Росенец - Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Път III-1002: Движението по път III-1002 Враца-Леденика се осъществява при стесняване на една от лентите за движение:- От км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- От км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-842: Движението по път по път III-842 Юндола - Белово е ограничено за МПС над 12 т. с ремаркета и полуремаркета.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.02.06", "title": "Проходими пътища, на места мъгли, ремонти по АМ „Тракия“ "}
{"url": "https://news.bg/int-politics/ikonomikata-e-silna-vapreki-sriva-na-uolstriyt-uspokoyavat-ot-beliya-dom.html", "text": "От Белия дом коментираха, че администрацията на американския президент Доналд Тръмп е \"много развълнувана от силата на икономиката\" в отговор на запитвания относно срива на фондовата борса в понеделник.\"Пазарите се колебаят в краткосрочен план. Всички го знаем. Тези колебания се случват по редица причини. Но фундаменталните показатели на тази икономика са много стабилни и тя върви в правилната посока - особено за средната класа\", изтъкна говорителят на Белия дом на път за Синсинати, където Тръмп изнесе реч, възхваляваща скорошната му данъчна реформа.\"Вниманието на президента е насочено към нашите фундаментални икономически показатели - силният растеж на американската икономика, исторически ниската безработица и растящите заплати\", допълниха от Белия дом.Американските фондови пазари отбелязаха рязък спад вчера, като всичките три основни индекса отбелязаха спад от около 4 процента. Индексът Dow Jones отбеляза най-сериозния си спад от финансовата криза от септември 2008 г. насам с 1 175 пункта. Тенденцията към спад продължава от петък, когато Dow падна с 650 пункта.", "date": "2018.02.06", "title": "Икономиката е силна въпреки срива на Уолстрийт, успокояват от Белия дом"}
{"url": "https://news.bg/bulgaria/140-g-ot-osvobozhdenieto-na-burgas-ot-osmansko-igo.html", "text": "С възстановка, изложби, поетичен спектакъл и концерт днес в Бургас ще бъдат отбелязани 140 години от освобождението от османско иго.Ще бъде пресъздаден историческият момент от влизането на конния отряд на ген. Лермонтов в града, съобщава БНР.На този ден, преди 140 години, под звуците на църковните камбани първенците на града - Васил Максимов, Никола Русалиев, Койчо Кехая, учителят Стоян Шивачев и консулите на Австрия, Италия и Гърция, предвождани от духовенството посрещат тържествено руските войни, припомнят от Бургаската община.Бургазлии могат да разгледат 3 изложби. В бургаската художествена галерия \"Петко Задгорски\" чрез репродукции на картини на руски художници ще бъдат представени най-преломните и драматични моменти от Руско-турската освободителна война.Изложба, посветена на двама от най-бележитите български войводи Хаджи Димитър и Стефан Караджа ще бъде открита в Морското казино, а във Военния клуб ще бъдат изложени оръжията и бойните знамена на Българската армия. С поетичен спектакъл и концерт в Дома на нефтохимика ще завърши празничната програма.", "date": "2018.02.06", "title": "140 г. от освобождението на Бургас от османско иго"}
{"url": "https://news.bg/bulgaria/semeystvo-ot-s-vetovo-opita-da-prodade-12-godishno-dete-za-bulka.html", "text": "Момиче на 12 години от русенското село Ветово беше обявено за продан, съобщи Нова телевизия. Цената, определена за малката Клеопатра, е 100 000 евро.Снимката на детето е била публикувана във Фейсбук, в разградска група за покупко-продажба на вещи. Обявата - от профил с името \"Принцесата на тате\", информира, че срещу определената сума момичето може да бъде купено с цел брак.След като в мрежата се надигна вълна от възмущение, обявата беше свалена.Междувременно местният отдел \"Закрила на детето\" се самосезира по случая.Клеопатра от Ветово живее с майка си и баща си, както и с още трима братя и сестри.", "date": "2018.02.06", "title": "Семейство от с. Ветово опита да продаде 12-годишно дете за булка"}
{"url": "https://news.bg/int-politics/siriya-razpolozhi-pvo-sistemi-v-severnite-chasti-na-stranata.html", "text": "Сирийската армия е разположила нови противовъздушни (ПВО) системи и противовъздушни ракети по фронтовите линии в Алепо и Идлиб. Това обяви командир във военния алианс, сражаващ се в подкрепа на сирийския президент Башар ал Асад, цитиран от \"Ройтерс\".\"Те покриват въздушното пространство на Северна Сирия\", уточни командирът, като определи разполагането на силите като \"послание за всички\".ПВО системите са били изпратени на фронтовите линии с екстремистите в затънтени райони в Алепо и Идлиб.Турски военни самолети продължават да провеждат въздушни удари в северозападния сирийски кюрдски анклав Африн, който е част от провинция Алепо, което е част от голямата офанзива срещу сирийските кюрдски бойци от \"Отрядите за защита на народа\".Преди започването на турската офанзива срещу Африн, сирийското правителство заплашваше да сваля всички турски бойни самолети в сирийското въздушно пространство.Ръководената от САЩ коалиция срещу ДАЕШ (\"Ислямска държава\") също действа в Северна Сирия, макар и на известно разстояние от град Алепо в територия, простираща се от град Манбидж до иракската граница на изток.Сирийските правителствени сили, подкрепяни от шиитски милиции, които са спонсорирани от Иран, провеждат офанзива в контролираната от бунтовниците провинция Идлиб, която граничи с Африн на запад и е най-голямата територия от Сирия, която все още е под контрола на бунтовниците.", "date": "2018.02.06", "title": "Сирия разположи ПВО системи в северните части на страната"}
{"url": "https://news.bg/crime/naematelite-obirali-apartamenti-iskali-da-pokazhat-kakav-smeshen-narod-sme.html", "text": "Обрахме апартаментите, за да покажем какъв смешен народ сме. Това обяви 19-годишният Емилиян Йорданов пред Нова телевизия.Йорданов е единият обирджиите на жилища, които преди това наемали от популярни платформи за резервация.По думите му, той откраднал телевизора от единия от домовете, защото са им трябвали пари за връщане на стари дългове.\"Харчихме откраднатите пари за всякакви работи. Близо три дни бяхме по заведения, дискотеки, хотели\", заяви неговият 18-годишен приятел, който е футболист.\"Засега никой не ни е потърсил от полицията за абсолютно нищо. Но получавам заплахи в интернет\", заяви Емилиян.Той има регистрации в полицията и за предишни провинения.", "date": "2018.02.06", "title": "Наемателите, обирали апартаменти, искали да покажат какъв смешен народ сме"}
{"url": "https://news.bg/politics/bez-shengen-i-evrozonata-ostavame-v-periferiyata-na-es.html", "text": "Членството ни в Шенген не е право, а задължение. Там има определени условия, които трябва да се покрият, България ги е изпълнила. Сега се решава дебата за бъдещето на ЕС. Неучастието ни в Шенген и в Еврозоната, ни изтласква в периферията. От тази гледна точка неприемането на България в Шенген би било неуспех. Това заяви пред БНТ проф. Любомир Кючуков - бивш зам.-министър на външните работи и директор на Института за икономика и международни отношения.Заедно с него в дискусията за Шенген участваха и директора на Софийския офис на Европейския съвет за външна политика Весела Чернева и председателя на Софийски форум за сигурност Йордан Божилов.Кючуков се съгласи с мнението на Весела Чернева, че ако България и Румъния влязат в Шенген и със сухопътните си граници, тогава се поставя въпроса през призмата на мигрантския натиск.Според Весела Чернева темата за Шенген трябва да е гледана много силно през призмата на националния дебат - има страни, като Холандия, например, съмненията за България продължават да стоят. Германия беше в този лагер, допълни Чернева.Не говорим за пълно членство в Шенген, а за отпадане през въздушни граници. Членството ни в Шенген по земя и по море би било предимство за граждани от 3-ти страни, не толкова от българските граждани. Натискът от сухопътните граници се очаква да се увеличи, допълни Чернева.Тя поясни, че България има частичен достъп до ШИС 2 - може да ползва, но не може да променя системата, допълни тя.Според Божилов, България и Румъния изпълняват критериите за контрол на границите. От тук натам е въпрос на политическо решение. Трябва да работим на най-различни нива. Европа се преконфигурира. Къде сме ние в този дебат. В кои структури на ЕС ще имаме възможност от взимане на решения, запита той.За реформата на европейската информационна система истината е, че шенгенската система сега работи наполовина, каза Чернева. Много страни-членки продължават да са свалили шенгенския характер на границите си и ги третират като национални. Възстановяването на шенгенските граници е условие. Ако успеем по време на Българското председателство да съдействаме за промени в системата за миграция и за убежище, това ще промени климата в ЕС. По отношение на границите действията трябва да са наднационални. Как се охранява една морска граница? Охраната на една морска граница е много трудна, допълни Весела Чернева.Според Любомир Кючуков предстои реформа в Шенген и то много сериозна.", "date": "2018.02.06", "title": "Без Шенген и Еврозоната оставаме в периферията на ЕС "}
{"url": "https://news.bg/int-politics/sasht-prodavat-200-raketi-na-finlandiya-za-nad-700-mln-dolara.html", "text": "САЩ продават 200 нападателни и отбранителни ракети на Финландия, която не е член на НАТО и има обща граница с Русия, напомня \"Франс прес\", като се позовава на съобщение на Държавния департамент на САЩ.Стойността на ракетите е над 700 млн. долара. Става въпрос за ракети земя-вода \"Харпун\" и ракети \"Сий Спароу\", предназначени за разполагане на финландски бойни кораби или за противоракетна отбрана на брега.Финландия купува такива ракети за пръв път, като от Държавния департамент посочват, че тя щяла без проблем да ги интегрира в отбранителните си способности.Продажбата на ракетите на Финландия, която има най-дълга граница с Русия от страните от ЕС, идва в момент, когато отношенията между Москва и Запада са в най-ниската си точка след края на Студената война.Вчера Литва обвини Русия, че е разположила в анклава Калининград ракети \"Искандер\", способни да носят ядрени бойни глави.", "date": "2018.02.06", "title": "САЩ продават 200 ракети на Финландия за над 700 млн. долара"}
{"url": "https://news.bg/politics/solomon-pasi-es-ne-izpalnyava-angazhimenta-si-kam-balgariya-kato-ni-spava-za-shengen.html", "text": "Европейският съюз не изпълнява свой ангажимент към България като поставя пречки пред влизането на страната ни в Шенгенската зона. Това коментира пред bTV бившият външен министър в кабинета \"Сакскобургготски\" и инициатор на приемането на България в НАТО Соломон Паси.Ние имаме задължение да влезем в Шенген и Европейският съюз да ни приеме. То произтича от договора, който подписахме на 25 април 2005 г.Тогава срокът за влизане беше 2009 г. За съжаление, договореното не се изпълнява, поставят се нови условия, изкуствени условия пред членството на България в Шенген, каквито не могат да бъдат поставени според този договор. Това, което се случва е, че ЕС не изпълнява свой ангажимент към България, заяви Паси.Той е позитивно настроен, но според него чисто тактически влизането ни в еврозоната ще улесни влизането в Шенген. Той добави, че вярва, че българското европредседателство ще бъде успешно и ще е допълнителен аргумент.Проблемът е, че не са назовани конкретни обективни условия. Затова тук може вече да се прилага и тактика на преговорите, посочи той. И даде пример със стремежа на холандския премиер Марк Рюте към поста председател на Европейския съвет.\"Може например България и Румъния съвсем спокойно да му кажат: \"Ние ще направим всичко, което е по силите ни, да блокираме твоята кандидатура, ако ти блокираш нашата кандидатура за Шенген\". Понякога в дипломацията се предприемат и такива стъпки\", каза Паси. Като бивш външен министър той добави, че има доверие в българската дипломация.Македония си е македонска, с това трябва да се примирят всички страни на Балканите. Имаме нужда от Македония в ЕС и НАТО и Западните Балкани да престанат да бъдат проблем, добави той.Популизмът пречи на развитието на Европа, смята Паси.Относно думите на Тома Томов, че предстои нова студена война. \"Студената война имаше кратък ауфтаг по времето на Горбачов и Елцин, след което се възвърна в своите обичайни размери\", каза той.По думите на Соломон Паси не Студената война е това, а липсата на посока най-много влияе на Европа.", "date": "2018.02.06", "title": "Соломон Паси: ЕС не изпълнява ангажимента си към България като ни спъва за Шенген"}
{"url": "https://news.bg/int-politics/edin-turski-voynik-ubit-i-petima-raneni-v-severna-siriya.html", "text": "Един турски войник е бил убит и още петима са били ранени при ракетна и минометна атака на екстремисти, докато турските сили са изграждали военен пост в Северозападна Сирия, съобщиха от въоръжените сили на Турция, цитирани от \"Ройтерс\".В изявлението се уточнява, че турските сили са отговорили с ответен огън, без да посочват кои екстремисти стоят зад нападението. Един цивилен член на турския контингент е бил ранен.Вчера турската армия е започнала изграждането на аванпоста югозападно от сирийския град Алепо, най-дълбоката позиция, установена досега в Северозападна Сирия съгласно споразумение с Русия и Иран, целящо ограничаването на насилието там.От Сирийския център за наблюдение на човешките права заявиха, че наблюдателният пост е близо до село Ал Еис, което на по-малко от пет километра от територията, контролирана от сирийските правителствени сили и техните съюзници.Преди седмица голям турски военен конвой, отправящ се за същия район, беше нападнат и се наложи да се изтегли. Регионът е една от последните основни крепости на бунтовниците, които се противопоставят на сирийския президент Башар Асад.", "date": "2018.02.06", "title": "Един турски войник убит и петима ранени в Северна Сирия"}
{"url": "https://news.bg/energy/i-ot-btpp-ochakvat-ostavkata-na-temenuzhka-petkova.html", "text": "Единодушни сме с останалите работодателски организации за исканата оставка на енергийния министър Теменужка Петкова. Това стана ясно от думите на председателя на Българската търговско-промишлена палата (БТПП) Цветан Симеонов пред БНР.Припомняме, в понеделник работодателските организации поискаха оставката на енергийния министър Теменужка Петкова заради увеличената цена на тока за бизнеса. Искането е на Асоциацията на индустриалния капитал, Конфедерацията на работодателите и индустриалците и на Българската стопанска камара.Въпрос на време е, ако няма никакви нови стъпки от страна на правителството, към позицията за оставка на министъра на енергетиката Теменужка Петкова да се присъедини и Българската търговско-промишлена палата, каза Симеонов. Той обобщи някои от мотивите за исканата оставка.\"Борсата не работи, не функционира така, както би трябвало да функционира една борса в условията на пазарна икономика. Ако тя дава възможност търговците да изкупят малките количества, които се търгуват на борсата, много ясно е, че те, държейки в ръцете си всичкото електричество, формално казано, могат да диктуват цените\", каза Симеонов.По думите му, има очакване да се проявява повече загриженост за бизнеса. Позовавайки се на изказвания на енергийния министър, председателя на БТПП обяснява, че и Петкова е отчела съмнителното единно вдигане на цените от търговците на ток, но вместо да сезира Комисията за защита на конкуренцията, тя проявява неприемлива за нас пасивност.Не се взимат мерки и по другия недостатък на нашия енергиен пазар - слабата свързаност на вътрешната мрежа с външни доставчици, каза Симеонов.Той очаква ясен диалог и се надява да не се стигне до планирания за 28 февруари протест на работодателски организации срещу цената на тока.Очакваме, че на следващо ниво, в друг формат нещата ще потръгнат. Да се концентрираме върху креативни дейности, а не в протести, което не е нормално за работодателите в една пазарна икономика - да бъдат принудени те да правят протести, а не синдикатите, допълни Симеонов.Междувременно стана ясно, че Българската фондова борса-София придоби 100% от капитала на Българска независима енергийна борса (БНЕБ). Сделката е на стойност 5.2 милиона лева. Тя е между БФБ-София и Български енергиен холдинг (БЕХ), който беше едноличен собственик на Енергийната борса.4 милиона лева от цената са платени при придобиването на акциите, останалите 1.2 млн. лв. ще бъдат преведени на три равни вноски. Енергийната борса ще оперира като дъщерна компания на БФБ-София.", "date": "2018.02.06", "title": "И от БТПП очакват оставката на Теменужка Петкова"}
{"url": "https://news.bg/regions/bez-parno-sa-stolichnite-kvartali-gevgeliyski-i-zapaden-park.html", "text": "Авария остави без парно жителите в три столични квартала.От Топлофикация София информират, че на 6 февруари 2018, в 08:48 заради повреда временно е прекъснато топлоподаването в кварталите \"Западен парк\" и \"Гевгелийски\", както и в блокове 513, 514 и 515 в ж.к. \"Дружба\" 2.Очаква се до няколко часа да бъде възстановено топлоподаването. В столичния квартал \"Дружба\" парното е спряло в 09:07 часа за блокове №513, 514 и 515.Студът е започнал да пълзи към целия квартал \"Западен парк\" към 08:47 часа. Минута по-късно аварията е стигнала и кв. \"Гевгелийски\".", "date": "2018.02.06", "title": "Без парно са столичните квартали \"Гевгелийски\" и \"Западен парк\""}
{"url": "https://news.bg/weather/vremeto-ostava-proletno-magla-v-sutreshnite-chasove.html", "text": "Във втория ден от седмицата ще има много слънчеви часове, предимно след обяд.В сутрешните часове на места в низините и по морския бряг ще се образуват мъгли, както и ниска слоеста облачност. Около обяд ще се проясни.Максималните дневни температури ще бъдат в интервала 8-13 градуса.Минималните са между -2 и 3 градуса.Ще духа слаб вятър от изток-югоизток.Привечер от запад облачността отново ще се вплътни.", "date": "2018.02.06", "title": "Времето остава пролетно, мъгла в сутрешните часове  "}
{"url": "https://news.bg/press/prezidentat-na-malta-vizhda-v-balgariya-strategicheski-partnyor-zhenite-v-pes-sa-razocharovani-ot-ninova-40-organizatsii-uprekvat-radev.html", "text": "Гостуването у нас на президента на Малта заедно с министри от малтийското правителство е сред водещите теми на всекидневниците.\"Готовност за задълбочаване на двустранното сътрудничество в редица сфери заявиха председателят на Народното събрание Цвета Караянчева и президентът на Република Малта Мари-Луиз Колейро Прека, съобщиха от пресцентъра на парламента. Председателят на парламента отбеляза, че традиционно добрите отношения между двете страни имат перспектива да се развиват и посочи сред областите с голям потенциал търговията и културно-образователните връзки. Цвета Караянчева подчерта и важността на парламентарното сътрудничество между България и Малта. Тя припомни, че страната ни в момента председателства Съвета на ЕС и за нас това е важен период. Задачите, които сме си поставили, са свързани със сигурност и стабилност, европейска перспектива за Западните Балкани, цифрова икономика и бъдещето на младите хора, отбеляза председателят на Народното събрание. По думите й мотото на българското председателство \"Съединението прави силата\" се отнася еднакво и за България, и за Европа. Цвета Караянчева поздрави Малта за успешното председателство на Съвета на ЕС през първите шест месеца на 2017 г. Председателят на парламента припомни, че Валета ще бъде Европейска столица на културата през 2018 г., а град Пловдив - през 2019 г. Пред нас има много предизвикателства, но обединени заедно ще се справим, отбеляза Цвета Караянчева. Президентът на Малта Мари-Луиз Колейро Прека заяви, че водената от нея делегация е дошла с политическа воля да бъде даден тласък на отношенията между двете страни. Между България и Малта има много прилики и на тях гледаме като предимства, на които можем да разчитаме в полза на двата народа, допълни тя. Ние сме тук да насърчим доброто сътрудничество, но и да изследваме възможностите, посочи още президентът на Малта. Сред темите на разговора бяха и проблемите с миграцията, както и кохезионната политика.\" - в. \"24 часа\".\"Има огромен неизползван потенциал между България и Малта, каза президентът Румен Радев по време на българо-малтийския бизнес форум в Националната художествена галерия, предаде БТА. Затова той благодари на администрациите на двете страни за организацията на този форум. Според него двете държави ги свързват много сходства в историята и географията. Румен Радев отбеляза, че над 7 000 българи живеят в Малта, като тази българска общност също допринася за развитието на двустранните отношения. Според него българската икономиката се развива много добре, като страната ни поддържа и много добра кохезионна политика. Затова той вярва, че днешният форум ще бъде успешен. Според Румен Радев България е привлекателно място за инвестиции със своята политическа, макроикономическа и финансова стабилност. Президентът се надява малтийският бизнес да има по-силно присъствие в България, както и българският в Малта... Президентът на Малта Мари-Луиз Колейро Прека заяви, че присъствието й на този бизнес форум е доказателство за развитието на сътрудничеството между двете страни. Тя е уверена, че българското председателство на ЕС ще постигне много добри резултати. \"България е много важен стратегически партньор. Тя подчерта, че присъствието на малтийския министър на икономиката е ясно свидетелство за политическа воля, за да се разшири икономическото сътрудничеството между двете страни. Мари-Луиз Колейро Прека акцентира, че туризмът между двете държави се развива добре. Тя информира, че в делегацията е един от ръководителите на малтийска авиокомпания, за да се договори авиовръзка между двете страни, което ще позволи да се развиват и бъдещите отношения...\" - в. \"Стандарт\".\"Имаме много общи позиции с Малта и може само да надграждаме добрите си отношения с повече търговия, бизнес, повече обмен на туристи и студенти. Това заяви вицепремиерът и министър на външните работи Екатерина Захариева след среща с министъра на външните работи и насърчаване на търговията на Малта Кармело Абела... От своя страна Кармело Абдела поздрави България по линия на председателството на Съвета на ЕС. За нас ще бъде удоволствие да продължим да работим съвместно в идните 5 месеца по линия на председателството, допълни той...\" - в. \"Труд\".Истанбулската конвенция остава във фокуса на всекидневниците.\"Партията на европейските социалисти (ПЕС) и ПЕС-Жени са дълбоко разочаровани от позицията на БСП по т.нар Истанбулска конвенция. Това обяви в отговор на въпроси на \"Дневник\" председателят на ПЕС-Жени Зита Гурмай. \"Тревожно е, че БСП беше подведена от изкривените интерпретации по темата, инициирани от популистите и националистите в България, вместо да бъде най-силната им опозиция и да се бори за равни права, равно заплащане и защита на жертвите на насилие\", обясни Гурмай. Председателят на ПЕС-Жени потвърди пред \"Дневник\", че веднага е изпратила писмо до партийния лидер Корнелия Нинова, тъй като е била изненадана от решението на БСП да не подкрепи ратификацията на Истанбулската конвенция. \"Почти веднага изпратих писмо до Корнелия, изразявайки дълбокото си съжаление за това решение, особено като се има предвид, че през миналото лято Женската организация в БСП проведе кампания за предотвратяване на насилието срещу жени. Трудно ни е да разберем сегашната позиция на БСП. Ние сме готови да предоставим ръка за работа с БСП и организациите на гражданското общество в България, така че ратификацията на конвенцията да бъде успешна\", обясни още Гурмай. Тя каза, че ПЕС е сред първите организации, призовали за подкрепа на Истанбулската конвенция, тъй като тя ясно цели превенция на всички форми на насилие над жени. В петък президентът на ПЕС и бивш лидер на БСП Сергей Станишев призова \"Позитано\" 20 да преосмисли позицията си за Истанбулската конвенция. Днес в. \"Земя\" публикува коментар на проф. Светлана Шаренкова, в който се пита на кого служат Станишев и ПЕС, като подкрепят Истанбулската конвенция, която \"регулира джендъра и отваря вратата за гей бракове\". Според Шаренкова Станишев се самоизолира от редиците на БСП, която служела на народа си.\" - в. \"Дневник\".\"45 организации изпратиха отворено писмо до президента Радев за Истанбулската конвенция. В него те твърдят: \"Г-н Президент, Европа е територия на свободни държави, които уважават гражданите си и техните права без колебание!\" УВАЖАЕМИ ГОСПОДИН ПРЕЗИДЕНТ, Ние, долуподписаните организации, категорично се противопоставяме на заявената от Вас на 1 февруари 2018 г. позиция по повод дебатите, свързани с ратификацията на Конвенцията на Съвета на Европа за превенция и борба с насилието над жени и домашното насилие. Считаме, че като Президент на Републиката, Вашата роля е да бъдете обединител на нацията, а не да заемате страна по тема, по която обществото ни е с противоречиви позиции. Вашето изказване не призовава към спокоен, отворен и плуралистичен дебат, а напротив - заема позицията на една от групите в дебата и съзнателно продължава разделението в обществото ни, с което се подтикват определени хора и групи към екстремизъм, омраза и насилие. Арогантността, с която се пренебрегват гласовете на самите засегнати и с която се игнорират проблемите, за които те говорят, може да бъде тълкувана по много начини. За нас целта на отклоняването на дебата към несъществуващи теми в Конвенцията може да бъде само една - да се преследват съвсем други цели от това да се дадат максимални гаранции и механизми за защита на жертвите на насилие, като моралната паника на обществото се употребява за популизъм. Това, което е изключително притеснително, е избухналата омраза, заплахите за насилие към наши колеги и откритото дамгосване на всички, включително жертвите на насилие, като опасни и врагове, които обслужват чужди, вредни за България интереси. Това подбуждане в обществото на ксенофобски настроения срещу тези, които се борят за равенство и социална справедливост, е неморално и преминава всякакви граници! Бихме искали да изразим нашите притеснения и от изявленията Ви срещу ролята и значението на неправителствените организации, които също считаме за неприемливи и осъдителни. Гражданите не са само избиратели, те могат и участват със своята позиция, аргументи и експертиза при решаването на много въпроси от управлението на държавата, в рамките на предоставения им от законите мандат. Гражданските организации представляват не друг, а хората в България. Неправителствените организации са обединения на граждани, на професионалисти, които не само участват в обществения живот, но и допринасят за решаване на проблемите на обществото като съществен и важен ресурс за развитие на демократичното общество. Ние сме родителски организации, организации на професионалисти, които работят за различни уязвими групи, развиват местните общности и работят за всичко онова, което е важно, за да сме свободна, демократична и справедлива държава и общество. Според нас противопоставянето на държавата и неправителствените организации със заплахата, че с ратификацията се \"вменяват правомощия на неправителствените организации, те ще станат основен източник на информация и контролен орган\" е реторика от миналото и не само, че не обединява нас като българи около общи каузи и ценности, но и допълнително ни разединява...\" - в. \"24 часа\".В. \"Сега\" също отделя място на посланието на неправителствените организации: \"В последните 26 години демократично развитие на България гражданският сектор има изключителна роля за развитието на политиките. Били сме партньори на държавата и местната власт нееднократно, с една единствена цел - благополучието на хората и подобряване на живота в България. Смятаме, че плурализмът, свободата на изразяване и гражданското участие са ключови ценности и важни принципи от нашето демократично развитие, които всяка българска институция следва да отстоява и прилага ежедневно на практика. Европа е територия на свободни държави, които уважават гражданите си и техните права без колебание. И законодателствата в европейските държави създават достатъчно гаранции за защита на тези права, включително и по съдебен ред. Не на последно място тревожно е, че, представлявайки България в международните отношения, Вие сте в позиция да внушите на нашите чуждестранни партньори, че Вашата позиция е позиция на обществото. Ние категорично не приемаме изразената от Вас позиция. Вие трябваше да бъдете пръв в това да въведете тон на спокойна дискусия и дебат. За съжаление, вместо разговори по същество за начините за въвеждане на високите стандарти на Конвенцията, обществото беше манипулативно вкарано в друг дебат, установен и обслужващ други интереси, които целят насаждане на повече страх и повече разделение. Уважаеми господин Президент, Не залагайте на карта живота на милиони жени и деца в България заради изкривената истина. Конвенцията на Съвета на Европа за превенция и борба с насилието над жени и домашното насилие не е зле написан документ, който допуска неясноти и най-различно тълкуване! Ако беше такъв, тя нямаше да бъде подписана от 44 държави и от Европейския съюз, както и ратифицирана от 28 държави в Европа, 17 от които - членки на ЕС. Апелираме към Вас да изискате официален превод на Конвенцията, който да бъде консултиран с експерти и професионалните общности на лингвисти, социолози, психолози и други релевантни специалисти, които да постигнат консенсус по ключови термини и начините, по които предлагат да се използват в законодателството и обществото ни от тук нататък. Уважаеми господин Президент, Нека покажем, че Съединението наистина прави силата и българските институции и политически партии могат да бъдат обединени в името на нацията и нейното бъдеще. Бъдеще без насилие.\"Вестниците цитират и министър Нено Димов по темата за качеството на въздуха.\"Качеството на въздуха е качество на живот. Въздухът не признава държавни граници, няма работно време -всички се нуждаем от него всяка минута. За това ми се иска да мислим за задачата като днешната като спешна задача.\" Това заяви министърът на околната среда и водите Нено Димов при откриването на 21-ия Европейски форум за екоиновации за качество на въздуха...\" - в. \"Труд\".\"Министърът на околната среда и водите Нено Димов откри 21-ия Европейски форум за екоиновации. \"За мен и експертите ми е особена чест да председателстваме съвета по околна среда по време на първото председателство на България. Качеството на въздуха е един от нашите приоритети и тема на днешната конференция. Тема за чистотата на въздуха е не само актуална не само в национален, но и в европейски световен мащаб. Качеството на въздуха е качество на живот. Въздухът не признава държавни граници, няма работно време -всички се нуждаем от него всяка минута. За това ми се иска да мислим за задачата като днешната като спешна задача. Когато става въпрос за проблемите на околната среда обикновено подхождаме стратегически и планираме дългосрочно\", коментира министър Димов. \"Целта на днешния форум е да събере различните интелектуални, политически и бизнес пътеки в един фокус. В момента тече първото събитие на високо ниво в рамките на българското председателство - това е екофорумът, който българското председателство организира съвместно с европейската комисия. Екоиновациите са приоритет на тройката Естония, България, Австрия. В рамките на този приоритет България постави като акцент екоиновациите в сферата на замърсяването на въздуха, или по-точно на чистотата на въздуха, имайки предвид, че това е един от най-сериозните проблеми пред всички европейски граждани. По проучване в ЕС това е проблем номер две, заедно с проблема за отпадъците и за водата, които са следващите. Това са може би едни от проблемите, които са разпознати като качеството на живот на европейските граждани . Преди девет месеца казах, че това ще бъде приоритет на Министерството на околната среда и водите в рамките на моя мандат, а също така и поехме лидерството в рамките на ЕС по време на българското председателство. Това ще бъде и основна тема на неформалната среща на министрите през месец април и ще продължи да бъде един от основните проблеми, имайки предвид значимостта му за качеството на живот на всички европейски граждани\", коментира министър Димов.\" - в. \"Стандарт\".Вестниците съобщават също, че са заличени регистрациите на 18 туристически фирми.\"Министерството на туризма заличи 18 дружества, регистрирани като туроператори и туристически агенти от Националния туристически регистър (НТР). Това става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА), съобщиха от МТ. Причината е, че удостоверенията за дейност, които министерството издава, не са получени в оригинал в двумесечен срок от уведомяването на заявителите, каквото е изискването според Закона за туризма. Ако удостоверението не е получено, съответно дружеството няма право да извършва туроператорска и/или турагентска дейност...\" - в. \"Сега\".\"Определен е период от две години, през които заличеното лице няма право да заявява регистриране за извършване на туроператорска и/или туристическа агентска дейност, считано от датата на издаване на заповедта на министъра. Имената на 18-те дружества няма да бъдат премахнати от регистъра, но ще бъде отбелязано, че е издадена заповед за заличаването им. Така потребителите ще знаят дали туроператорът и турагентът са коректни и спазват Закона за туризма...\" - в. \"Дневник\".", "date": "2018.02.06", "title": "Президентът на Малта вижда в България стратегически партньор, жените в ПЕС са разочаровани от Нинова,  40 организации упрекват Радев… "}
{"url": "https://news.bg/int-economics/bitkoyn-se-srina-pod-6-hil-dolara-za-prav-pat-ot-tri-mesetsa.html", "text": "Криптовалутата биткойн се срина с повече от 20 процента, падайки под 6000 долара, последната рязка загуба на стойност след поредицата сривове в последните седмици, като колапсът на световните фондови пазари подхранва \"отърваването\" от биткойни, отбелязва \"Франс прес\".Виртуалната валута падна до 5 992 долара за първи път от средата на ноември насам, уточнява \"Блумбърг\". Биткойн поскъпна цели 26 пъти през миналата година.Днешният срив идва само шест седмици, след като биткойн стигна рекордното си равнище от 19 511 долара, подхранван от безброй спекуланти, търсещи бързи печалби.След тези опияняващи дни пазарът на криптовалути, който включва десетки други валути освен биткойн, беше ударен от новини за крути мерки, взети от правителства, включително Китай, Русия и Южна Корея, които са сред най-големите пазари в сектора.В четвъртък миналата седмица Индия обяви, че ще предприеме \"всякакви мерки за елиминиране\" на използването на криптовалутите като част от платежната система и за финансиране на незаконни дейности, докато властите в Япония удариха пазар за виртуална валута, след като е загубил 530 млн. долара при удар на хакери.Централни банки в Европа, Япония и САЩ също изразиха загриженост относно биткойн. Тази седмица няколко търговски банки обявиха, че ще спрат да позволяват на клиентите си да купуват биткойни чрез техните кредитни карти.", "date": "2018.02.06", "title": "Биткойн се срина под 6 хил. долара за пръв път от три месеца"}
{"url": "https://news.bg/int-economics/ryazak-spad-i-za-aziatskite-i-za-evropeyskite-pazari.html", "text": "Основният индекс в САЩ Dow Jones спадна драстично - с цели 1175 пункта или 4.6%. Индексът загуби общо 1800 пункта за последните 2 дни, което е най-големият спад на акциите в САЩ през последните 6 и половина години.Вълната от разпродажби на акции, започнало в края на миналата седмица, се пренесе и върху азиатските и европейските борси. Японският индекс Nikkei се понижи с 7% до близо 4-месечно дъно, след което се възстанови до 4.7% спад. Акциите в Тайван изгубиха 5.5%, а основният индекс в Хонконг спадна с 4.9%, съобщи BBC.Лондон, Франкфурт и Париж започнаха деня с рязък спад и нови загуби до 3%.В Австралия индексът  падна с 1.56%.Сривът идва след добри години за инвеститорите. През 2017 година индексът Дау Джонс е нараснал с 25%. Положителният инвестиционен климат беше подкрепен и от голямата печалба и ниските лихвени проценти, отбелязват световни агенции.", "date": "2018.02.06", "title": "Рязък спад и за азиатските, и за европейските пазари"}
{"url": "https://news.bg/society/shest-godini-sled-tragediyata-v-selo-biser.html", "text": "През 2012 г. на 6 февруари 3-метрова вълна уби 10 души в региона и потопи стотици къщи, припомня Нова телевизия.Днес се навършват 6 години от трагедията в харманлийското село Бисер. На 6 февруари 2012 г. заради скъсаната стена на язовир Иваново селото беше залято от 3-метрова вълна.От приливната вълна загинаха шестима души в Бисер и общо 10 в региона. Стотици къщи в селото останаха под вода. 55 от тях бяха съборени. Възстановени са само 34 от тях. За останалите няма финансиране.Единственият обвиняем за потопа е тогавашният областен управител на Хасково Ирена Узунова, тъй като т. Тя като длъжностно лице е трябвало да вземе мерки. Жители на селото вече осъдиха община Харманли.", "date": "2018.02.06", "title": "Шест години след трагедията в село Бисер"}
{"url": "https://news.bg/finance/vdigat-zaplatite-v-bdzh.html", "text": "Съветът на директорите на БДЖ реши да се повишат заплатите на всички служители в \"БДЖ-Пътнически превози\" ЕООД и \"БДЖ-Товарни превози\" ЕООД. Възнагражденията ще се повишат считано от 1 януари 2018 г.Заплатите на персонала в БДЖ се вдигат с между 11 и 12.5% като това се определя от заеманата длъжност.От дружеството посочват, че въведената бонусна система за локомотивния персонал в БДЖ се запазва, чрез което се поощравя коректното изпълнение на служебните задължения на служителите.Припомняме, в средата на месец януари журналистическо разследване разкри, че в БДЖ има нередовни назначения - на работа в дружеството са назначени и взимат заплати футболисти, които никога не са имали някакви ангажименти и не са се явявали на работа. Назначаването им е само фиктивно. Имаше информация и за некачествени ремонти на локомотиви.На 26 янаури, петък, министърът на транспорта Ивайло Московски разпореди  във връзка с тази информация, а на 29 януари, понеделник, .Относно това Московски заяви, че е готов да подаде оставка, но няма да го направи, защото състоянието на БДЖ показва добри резултати, а не корупция, както твърдят от опозицията.На 30 януари, вторник, в дружеството започна и проверка на прокуратурата.Прокуратурата проверява твърденията, че в дружеството се извършва некачествен ремонт на локомотивите. Обект на проверката ще са и сигналите за сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ.", "date": "2018.02.06", "title": "Вдигат заплатите в БДЖ"}
{"url": "https://news.bg/world/mazh-otkri-strelba-na-ulitsa-v-marsiliya.html", "text": "Мъж е открил огън на улица в южния френски град Марсилия, съобщават местните медии.Стрелецът скоро след това се е барикадирал в сграда наблизо, но впоследствие е бил арестуван след успешна полицейска операция.Не се съобщава за жертви засега, като мотивите зад нападението все още не са ясни към момента. Според някои информации обаче инцидентът не е свързан с тероризъм.През октомври 2017 г. в Марсилия беше извършено нападение с нож на жп гара, при което мъж уби две жени, преди да бъде застрелян от френски войници. Мъжът е крещял \"Аллах Акбар\" по време на атаката, за която терористите от ДАЕШ (\"Ислямска държава\") поеха отговорност. ", "date": "2018.02.06", "title": "Мъж откри стрелба на улица в Марсилия"}
{"url": "https://news.bg/int-politics/yunker-predupredi-zapadnite-balkani-da-zabravyat-za-es-dokato-ima-granichni-sporove.html", "text": "Председателят на Европейската комисия Жан-Клод Юнкер предупреди страните от Западните Балкани, които се надяват да се присъединят към Европейския съюз, че нито една от тях няма да бъде поканена за членство, докато не разрешат всички гранични спорове със съседите си, съобщава \"Асошиейтед прес\".Юнкер каза пред европейските депутати, че \"тези проблеми трябва да бъдат разрешени преди да има присъединяване, или няма да има по-нататъшно присъединяване\".Неговото предупреждение дойде след реч пред Европейския парламент на премиера на Хърватия Андрей Пленкович.Хърватия и Словения - и двете членки на ЕС - имат граничен спор, произтичащ от разпадането на бивша Югославия през 1990-те години. Сред споровете им е това, че Хърватия не е съгласна с международно решение, което предоставя на Словения безпрепятствен достъп до Адриатическо море.Юнкер предположи, че Сърбия и Черна гора могат да се присъединят през 2025 г., ако отговарят на всички условия за членство.", "date": "2018.02.06", "title": "Юнкер предупреди Западните Балкани да забравят за ЕС, докато има гранични спорове"}
{"url": "https://news.bg/world/11-sela-v-moldova-prieha-simvolichna-deklaratsiya-za-obedinenie-s-rumaniya.html", "text": "Властите на 11 села в Молдова приеха символична \"декларация за обединение с Румъния\", съобщава Newsmaker.Те участват в кампанията за обединение на Молдова с Румъния, организирана от Юнионистка платформа Acţiunea 2012.Тази година се отбелязват 100 г. от присъединяването на Молдова към Румъния. Активистите се надяват тази символична декларация да бъде приета от стотици молдовски селища. До момента 11 молдовски села са заявили желание да се обединят с Румъния.Преди няколко дни президентът на Молдова Игор Додон заяви пред местна медия, че идеята за обединение с Румъния може да провокира гражданска война.През миналата година молдовското правителство одобри промени в основния закон на страната, които правят румънския официален език.", "date": "2018.02.06", "title": "11 села в Молдова приеха символична декларация за обединение с Румъния"}
{"url": "https://news.bg/crime/mladezhat-obiral-naeti-apartamenti-obeshtal-da-se-predade.html", "text": "\"Лицата са на свобода и то само временно. Дават интервюта по телевизиите, но не бяха установени на адресите си. Знаем кои са. Малко бягат пред вятъра като искат да се изкарат жертви\".Това заяви шефът на СДВР Ивайло Иванов по повод случая с младежите, наемали и ограбвали апартаменти.Той уточни, че едното лице е с криминални прояви на територията на няколко районни управления за кражби и грабежи. Обявен е за издирване, а майка му е отказала да вземе призовката при връчване.\"Свързал се да колеги от първо РУ, казал е, че ще се предаде\", заяви още шефът на столичната полиция.Иванов увери, че увеличение на битовите кражби няма. Проблемът при тях е, че голяма част от извършителите идват от провинцията, крадат и се връщат. За организираност не може да се говори, това са единични случаи.", "date": "2018.02.06", "title": "Младежът, обирал наети апартаменти, обещал да се предаде"}
{"url": "https://news.bg/finance/autsorsing-industriyata-se-nuzhdae-ot-20-000-sluzhiteli.html", "text": "Аутсорсинг индустрията търси своите нови 20 хиляди служители в следващите две години. Това стана ясно по време на пресконференция, посветена на аутсорсинг индустрията и развитието й у нас. В пресконференция данни за аутсорсинг индустрията за 2016 г. представи Пламен Цеков, член на УС на Българската аутсорсинг асоциацията.За 2016 г. аутсорсинг индустрията е имала 3.6% дял от БВП или 1.5 млрд. лв. приход. Очакванията са до 2020 аутсорсингът да има дял от 4.2% в икономиката. На практика тя формира основният гръбнак на средната класа, тъй като дава работа на младите хора с инженерни познания и езикови познания. Освен това секторът е изцяло бял. На практика всички са с трудови договори и изцяло платени осигуровки.За 2016 г. хората, които са заети в аутсорсинг индустрията са 47 800 в цялата страна. Очаква се до 2020 г. в сектора да бъдат заети 62 000 души. Към средата на тази година ще стане ясно колко точно са заетите за тази година. Очакванията са, че броят им се е повишил около 10-12%.Търсят се главно ИТ и софтуерни специалисти. Вече не се търсят хора, които само знаят чужд език. Отварят се все повече центрове по управление на човешки ресурси, финансов и счетоводен аутсорсинг. До 2020 г. индустрията търси своите нови 20 хиляди служители.За развитието на аутсорсинг индустрията са необходими две предпоставки - човешки капитал и офис сгради. В сектора работят млади хора, висшисти, висококвалифицирани софтуерни инженери и програмисти. Това е и основното предизвикателство пред компаниите. Вече се усеща в България и в София недостиг на работна ръка. Така голяма част от компаниите трудно могат да реализират растеж, тъй като започват да се конкурират помежду си, да привличат хора от съседни на тях компании. Търсят се и възможности да бъдат изнесени някои от дейностите извън София.80% от аутсорсинг индустрията е концентрирана в София. Други градове, които привличат компаниите в бранша са Варна, Бургас, Пловдив.Владимир Данаилов, директор на Столична общинска агенция за приватизация и инвестиции, обясни, че София формира една трета от износа на България. Той коментира, че само през 2018 г. очаква 180 хиляди повече офис площи. Към последното тримесечие на 2017 г. аутсорсинг индустрията разполага с 1.7 млн. кв. м. офис площи. Предстои Столична общинска агенция за приватизация и инвестиции да сключи договор за партньорство с Лондонската агенция за инвестиции, така че българският бизнес да намира по-лесно партньори във Великобритания, да се развиват и така наречените развойни и научни проекти.На 26 февруари ще се проведе семинар конференция за възможностите на българския бизнес в Лондон. Предвижда се и разработването на платформа, която директно да свърже бизнеса с образованието.", "date": "2018.02.06", "title": "Аутсорсинг индустрията се нуждае от 20 000 служители"}
{"url": "https://news.bg/politics/shefat-na-pbzn-blagoevgrad-stana-pozharnikar-na-godinata.html", "text": "\"Пожарникар на годината\" -2017 стана Боян Кондуров - началник на РСПБЗН -Благоевград.Над 500 са произшествията, ръководени него. През последните 12 месеца неговата служба е участвала в гасенето на пожарите край селата Мечкул и Сенокос.Ръководител е на екипи, оказали помощ в Скопие, участва в международни мисии в Гърция и в Русия.Кондуров сподели, че пожарникарите не са безстрашни.\"Смятам, че да бъдеш безстрашен, е невъзможно. Това, което умеем, е да контролираме страха си\", сподели той след като при наградата си.\"Възприемам тази награда и като награда за кураж. В нашата работа професионализмът е ежедневие, а отговорността - кауза\", заяви Кондуров.\"Дълг, чест и кураж\" - така с три думи той описа професията на пожарникаря.Стефан Балабанов, заместник-министър на МВР, поздрави наградените от името на вътрешния министър Валентин Радев.Той заяви, че ръководството на МВР ще подкрепя не само служителите на ГДПБЗН, но и 3000- те доброволци, които всяка минута са готови да се включат в потушаване на пожари.Поздравителен адрес беше прочетен от името на премиера Бойко Борисов.В него се казва, че трудно се определят най-добрите при толкова професионалисти. Премиерът пожела успехи на пожарникарите и да се връщат живи и здрави от всяка акция.Връчени бяха награди за проявен героизъм на Здравко Апостолов, началник на дежурна смяна в ПБЗН - Сандански. Той участва в спасителна операция на трима пътници, пострадали при пропадане на автомобил в 70 м пропаст.Връчени бяха награди за превенция и за ръководни изпълнителски длъжности.На церемонията се проведе и търг за детска рисунка, средствата от които ще отидат за подпомагане на 43 деца на загинали и пострадали пожарникари.", "date": "2018.02.06", "title": "Шефът на ПБЗН - Благоевград стана пожарникар на годината"}
{"url": "https://news.bg/int-politics/sasht-obmislyat-ogranichen-izprevarvasht-udar-skochi-severna-koreya.html", "text": "Северна Корея обвини САЩ, че се опитват да влошат положението на разделения Корейски полуостров чрез \"разполагането на големи ядрени запаси\" в района и полагат основата за евентуален изпреварващ удар срещу Пхенян, съобщава \"Ройтерс\".\"С оглед на характера и мащаба на американските военни подкрепления, те имат предназначението да извършат изпреварващ удар срещу КНДР\", изтъкна севернокорейският дипломат Ю Йон чол по време на конференция под егидата на ООН за разоръжаването.\"Американски официални лица, включително министърът на отбраната и директорът на ЦРУ многократно говориха за ядрената и ракетната заплаха, идваща от КНДР, за да оправдаят стремежа си към военния вариант и новата концепция за т. нар. \"разкървавен нос\", в рамките на американската администрация се разглежда ограничен изпреварващ удар срещу КНДР\", коментира още севернокорейският дипломат.Междувременно най-висшият американски военен ген. Джоузеф Дънфорд предупреди, че всяка война със Северна Корея ще бъде \"отвратителна\", като допълни, че Америка все пак се надява да намери мирно решение на продължаващата криза.По думите на американския генерал, ролята на Пентагона е да подкрепи дипломатическите усилия, като предостави ясно послание за възможностите на САЩ за военни бойни действия.", "date": "2018.02.06", "title": "САЩ обмислят ограничен изпреварващ удар, скочи Северна Корея"}
{"url": "https://news.bg/int-politics/erdogan-sasht-rabotyat-sreshtu-interesite-na-turtsiya-iran-i-rusiya-v-siriya.html", "text": "САЩ работят срещу интересите на Турция, Иран и може би Русия в Северна Сирия, където изпращат военни доставки в район, контролиран от доминирани от кюрдите сили. Това изтъкна турският президент Реджеп Тайип Ердоган, цитиран от \"Ройтерс\".\"Ако САЩ твърдят, че изпращат 5000 камиона и 2000 товарни самолета с оръжия за борбата срещу ДАЕШ (\"Ислямска държава\"), ние не вярваме на това\", коментирал Ердоган пред депутати от неговата управляваща Партия на справедливостта и развитието (ПСР).\"Това означава, че имате сметки срещу Турция и Иран, а може би и срещу Русия\", подчертал турският държавен глава, като повторил призива си американските войски да се изтеглят от сирийския пограничен град Манбидж, който е контролиран от сирийските кюрди.", "date": "2018.02.06", "title": "Ердоган: САЩ работят срещу интересите на Турция, Иран и Русия в Сирия"}
{"url": "https://news.bg/world/sarbiya-se-obyavi-za-podyalba-s-kosovo-i-spirane-na-velika-albaniya.html", "text": "Сърбия трябва да търси споразумение за подялба с Косово, за да сложи край на спора, който пречи на Белград да се присъедини към ЕС.Това заяви сръбският военен министър Александър Вулин, цитиран от \"Ройтерс\".Белград отказва да признае независимостта на Косово, бивша сръбска провинция и дом на 120 000 етнически сърби, въпреки че Брюксел оказва натиск двете страни да подобрят отношенията си като предварително условие за еврочленство.На кръгла маса за Косово Вулин не каза конкретно коя част от страната трябва да бъде поделена, но подобни призиви са отправяни и в миналото, отнасящи се до Северно Косово.Река Ибър разделя Северно Косово от останалата част на страната. Там живеят 50 000 етнически сърби, които все още се противопоставят на Прищина и възприемат Белград като тяхното правителство.Вулин заяви на кръглата маса, която е част от националния диалог за Косово, че в Косово трябва да има постоянна граница, разделяща албанците от сърбите.Вулин каза още, че процесът по спиране на \"Велика Албания\" (проект за експанзия на албанските националисти) трябва да започне в Косово и Метохия.Той добави, че Сърбия не трябва да позволява \"Велика Албания\" да бъде създадена до границите й и да позволи на други да прекрояват тези граници.\"\", каза министърът, цитиран от Beta.Според него \"албанският фактор\" на Балканите \"не е случаен\".По-късно днес Европейската комисия ще обяви стратегията си за Западните Балкани, в която 2025 г. ще се посочи като цел за присъединяването на Сърбия и Черна гора към съюза.По-рано външният министър на Сърбия Ивица Дачич намекна, че подялбата е възможно решение на териториалния спор, но това не е правителствена политика.С помощта на ЕС през 2013 г. Белград и Прищина сключиха споразумение да се даде на населени със сърби територии в Косово по-голяма автономия и да се гарантира защитен статут на православните манастири. Много косовски албанци се обявиха против тези мерки, тъй като се страхуват от сръбско влияние.Белград обвинява Прищина, че не изпълнява споразумението, което се отрича от косовските власти.Косово е признато за независима държава от 115 страни, включително 23 от 28-те страни членки на ЕС, но Русия и Китай блокират членство на страната в ООН.", "date": "2018.02.06", "title": "Сърбия се обяви за подялба с Косово и спиране на Велика Албания"}
{"url": "https://news.bg/crime/sadiya-vlahov-sam-podava-ostavka-kato-zamestnik-na-lozan-panov.html", "text": " Съдийската колегия на Висшия съдебен съвет - ВСС отказа да освободи от поста заместника на административния ръководител на Върховния касационен съд и председател на Гражданската колегия по настояване на председателя на съда Лозан Панов, а Красимир Влахов сам депозира оставката си в деловодството на съвета, съобщава \"Правен свят\".Съдия Влахов подчертава, че не е предприел тази стъпка под натиск. \"Преди всичко, държа да е ясно, че това не е оставката, която се опитаха да ме принудят да подам. Аз съм независим съдия, който не взема решенията си под натиск и който се подчинява само на закона и на собствената си съвест. Това, което депозирам пред Вас, е моята собствена оставка, в основата на която са поставени моите, а не чужди мотиви\", съобщава зам.-председателят на ВКС.Съдия Влахов заявява още, че единството и отношенията между магистратите във ВКС е по-важно за него от заемането на една административна длъжност. \"Дължа това и на уважаваната от мен съдия Светла Димитрова, с която като председател на Трето гражданско отделение сме работили колегиално и коректно и която няма никаква вина за създалото се положение\", пише председателя на Гражданската колегия във ВКС.\"Съдия съм вече от 22 години. През целия си професионален път съм изпълнявал задълженията си на длъжностите, които съм заемал, с гордост и самочувствие. Защото обичам професията си, която ми е дала много и чрез която до голяма степен съм се реализирал като личност. В последно време обаче съм принуден все по-често да се срамувам. И това чувство на срам също формира мотивацията ми да подам своята оставка. Срамувам се да съм част от екипа на човек, който няма съзнанието за високата отговорност, с която го задължава заеманата от него позиция на върха на съдебната власт\", допълва съдия Влахов.Той завършва изложението си с аргумента, че не разбира понятието \"екипност\" като задължение да служи \"като параван на нечие нищоправене и поемане на отговорност за чужди решения (някои наричат това \"синергия\").", "date": "2018.02.06", "title": "Съдия Влахов сам подава оставка като заместник на Лозан Панов"}
{"url": "https://news.bg/finance/oshtetenite-rabotnichki-ot-dupnitsa-podavat-zayavleniya-za-neizplatenite-si-zaplati.html", "text": "Само в рамките на няколко дни над 100 работнички от Дупница са внесли заявления за изплащане на забавени заплати от работодател във Фонда \"Гарантирани вземания на работниците и служителите\", съобщи БНР.Точния брой на заявленията са 117. Това е последната възможност на работничките от италианската обувна фирма \"Абонданца\" да получат трудовите си възнаграждения, които се бавят повече от година.Някои от служителите имат да взимат до 2 хиляди лева неизплатена заплата. Общата сума на неизплатените възнаграждения възлиза на около 250 хиляди лева според трудови инспектори.По думите на началника на районното управление \"Социално осигуряване\" в Кюстендил Пламен Младенов не е определен срок за самото изплащане на възнагражденията. Той обясни, че е най-важно да се получи информация за това за колко месеца работничките не са получавали заплати. \"Това не е първият случай, когато работниците получават заплати от този фонд. Преди години също имаше изплащане от нашето териториално поделение на гарантирани вземания на работници и служители\", допълни Младенов.Вчера омбудсманът Мая Манолова благодари на депутатите за приетите промени в закона за платежните инструменти, които препращат случаите с работници от фалиращи предприятия към закона за гарантиране на вземания.Стана ясно още, че ощетените работници ще има 3-месечен срок за подаването на такива заявления. Заявленията трябва да са адресирани до директора по териториално поделение на НОИ, където е регистриран некоректния работодател. Самата бланка за заявлението се предлага в териториалните поделения на НОИ и на интернет страницата на омбудсмана. По думите на Манолова е важно в заявлението да се приложат документи, които доказват дължимите суми. Ако работникът няма такава справка или не може да я получи от работодател, служителят може да предостави алтернативно удостоверение от Инспекцията по труда, фишове за дължими заплати или други доказателства.", "date": "2018.02.06", "title": "Ощетените работнички от Дупница подават заявления за неизплатените си заплати"}
{"url": "https://news.bg/comments/livan-ili-sasht-koy-shte-detonira-voynata-mezhdu-iran-i-sauditska-arabiya.html", "text": "\"Саудитска Арабия и Иран биха могли да започнат мащабна война\", писа през ноември Алиреза Надер, изследовател в \"Ранд Корпорейшън\". Конфликтът между двете съперничещи си сили реално може да ескалира във всеки един момент в Персийския залив. И най-вероятната разделителна линия може да се окаже в Ливан, продължи той.Два месеца по-късно, за щастие, светът все още не е стигнал дотам, коментира френското издание Les Echos. Отчасти защото опасността от възпламеняване на страстите в Ливан беше отстранена. Саад Харири, който беше задържан през ноември миналата година в Рияд и видимо принуден под натиска на Саудитска Арабия да подаде оставка като премиер на Ливан, се завърна на поста си. В този сложен многопластов билярд, традиционен за геополитиката на Близкия изток, принц Мохамед бин Салман, де факто лидер на саудитското кралство, го упрекна заради прекомерното му благоразположение към Хизбулла, ливанското шиитско движение, подкрепяно от Иран.Но този проблем може да изскочи отново по всяко време. Тъй като Хизбулла, която с подкрепата си за иранските военни съветници даде решаващ принос за запазването на Башар ал-Асад на власт в Дамаск, също представлява огромен риск за Израел. Това принуди еврейската държава да направи дискретно сближаване със Саудитска Арабия в антиирански фронт.Вековно съперничествоЛиван не е единственият фактор в това вековно съперничество между тези две страни, принадлежащи към два различни свята: арабския и персийския. Това е съперничество, усложнено и от религиозната принадлежност към два клона на исляма: шиизмът на иранската страна и сунизмът на саудитската.\"Има постоянно напрежение, но това не означава, че се отива към открит военен конфликт между Иран и Саудитска Арабия\", казва Клеман Терм от Международния институт за стратегически изследвания (IISS). За този изследовател, базиран в Бахрейн, въпросът за сигурността се експлоатира широко, за да се прикрият вътрешните слабости в двете страни.Факт е обаче, че \"ситуацията в Персийския залив остава обезпокоителна\", отбелязва Франсоа Хейзбург, председател на IISS и специален съветник на Фондацията за стратегически изследвания (FRS). В този сложен Близък изток Съединените щати продължават да играят разрушителна роля. Доналд Тръмп даде на Саудитска Арабия зелена светлина за военните й операции в името на \"борбата с тероризма\" и хвърли сянка на съмнение върху намеренията си по отношение на ядрената сделка от 2015 г. между Иран и великите сили.\"Студената война\"Това американско поощрение идва в момент, когато Техеран и Рияд са отдадени на истинска \"студена война\", която напомня тази между СССР и Съединените щати в периода от 1947 г. до 1991 г.В Йемен Техеран реши да подкрепи военно въоръжените бунтовници \"хути\" срещу Рияд, който е начело на коалиция за възстановяването на власт на избрания президент Абдраббо Мансур Хади. Независимо от впечатляващото свръхвъоръжаване, Мохамед бин Салман до голяма степен загуби облога, като допусна страната да затъне постепенно в ужасна гражданска война, в която от 2015 г. са загинали над 8700 души.Също така, в Сирия, оставането на власт на Башар ал-Асад, благодарение на военното присъствие на Иран и неговите ливански \"проксита\" от Хизбулла, се явява още едно препятствие за Саудитска Арабия, която подкрепи бунтовниците срещу диктаторския режим на Дамаск. Русия, която масово бомбардира опозицията срещу режима на Башар, допълнително усложни играта и даде илюзия за нов съюз с Техеран.Рияд загуби облога за КатарДругата област на съперничество, този път на дипломатическо ниво, се осъществява в рамките на Съвета за сътрудничество в Персийския залив между Катар, от една страна, и Саудитска Арабия и нейните съюзници от Бахрейн, Обединените арабски емирства, Египет и други арабски държави, от друга. Доха е обвинена, че е еднакво близка до Техеран и \"Мюсюлмански братя\". Но седем месеца след прекратяването на дипломатическите отношения с Катар Рияд загуби облога. Не само, че малкото емирство не се поддаде на заповедите на съседа си, но и поставянето му под възбрана изведнъж го тласна към Иран.Ако откритата война между Техеран и Рияд е малко вероятна, това не означава, че е невъзможна. Тъй като, както отбелязва Клеман Терм, двете страни са изправени пред значителни и сравнително сходни предизвикателства, а именно да отговорят на нарастващото недоволство на тяхното население.\"Ирационални актьори\"Иранското правителство трябваше да се бори с вълна на протест, която пoставя под въпрос не само президента Хасан Рохани, но и великият аятоллах Хаменей. Разбира се, протестите през 2018 г. нямаха нито мащаба, нито продължителността на \"зеленото движение\" от 2009 г. срещу тогавашния ирански президент Махмуд Ахмадинеджад. Но те отразяват дълбоката пропаст между управляващите елити и иранския народ, който се надяваше на по-голямо икономическо и социално облекчение след постепенното премахване на санкциите вследствие на ядреното споразумение от 2015 г. По същия начин, властта на саудитския престолонаследник далеч не е гарантирана. Той трябва да се изправи едновременно срещу младото поколение и консерваторите.За Дороти Шмид, ръководител на програмата за Турция и Близкия изток в Ifri (Френски институт за международни отношения), най-големият риск днес в Персийския залив е лице в лице да се изправят \"актьорите, които действат ирационалнo\" в опит да преодолеят вътрешното си напрежение. На фона на президента Доналд Тръмп, който доказа, че е непредсказуем на международната сцена.", "date": "2018.02.06", "title": "Ливан или САЩ - кой ще детонира войната между Иран и Саудитска Арабия?"}
{"url": "https://news.bg/politics/delyan-peevski-vnese-zakon-za-prozrachni-i-svobodni-medii.html", "text": "Депутатът от ДПС Делян Пеевски внася законопроект за осветляване собствеността на медиите. Съвносители са Йордан Цонев, Хамид Хамид и Велислава Кръстева.\"Внесеният законопроект ще отговори на общественото очакване за максимално прозрачна медийна среда, тъй като предвижда задължително оповестяване на действителната собственост и на непазарното финансиране на всички печатни и електронни медии, включително и на онлайн изданията, чиято роля за информираността на обществото все повече нараства\", пише в писмо до медиите Пеевски.Според него законопроектът ще преустанови и \"спекулациите на определен кръг медии, финансирани основно от подсъдими лица или чуждестранни грантове, че в България медийната среда е непрозрачна и че собствеността в медиите била неясна\".Обществото трябва да знае, кой кой е на медийния пазар и как се финансират медиите, убеден е депутатът от ДПС. Всеки трябва да може да прецени достоверността и независимостта на информацията и мненията, изразени в медиите, именно през призмата на прозрачната собственост и пазарното икономическо съществуване, изтъква Пеевски.Хората, потребители на медийната информация, трябва да знаят това, а участниците на медийния пазар им го дължат, споделя той.", "date": "2018.02.06", "title": "Делян Пеевски внесе закон за прозрачни и свободни медии"}
{"url": "https://news.bg/world/pazarite-v-sasht-pokazvat-priznatsi-na-vazstanovyavane.html", "text": "Финансовите пазари в САЩ започнаха да показват признаци на възстановяване след бавното започване на търговската сесия на фона на рязкото спадане на цените на акциите, съобщават агенции.Промишленият индекс Dow Jones скочи с 350 пункта по време на търговията тази сутрин, заличавайки част от спада от 500 пункта по-рано.Резките промени днес бележат трети ден на нестабилност на световните пазари.В петък и понеделник на американските пазари беше регистриран рязък спад, след като инвеститори изразиха безпокойството си, че ускорената инфлация и по-високите лихви могат да засегнат рекордните постижения на пазарите.Световните пазари също пострадаха. Европейските индекси отчетоха спад около 2%, а японският индекс Nikkei изгуби 4,7%.Dow Jones регистрира увеличение от 141 пункта или 0,6% до 24 483 точки.Индексът Standard & Poor's е с 12 пункта нагоре или 0,5% до 2,662 точки. Nasdaq също отчете ръст от 40 пункта или 0,5% до 7 003.Технологичните гиганти допринесоха за преобръщане на тенденцията, след като акциите на Apple се увеличха с 1,72%, на Facebook - 1,88%, Amazon - 1,87% и Microsoft - 0,78%.", "date": "2018.02.06", "title": "Пазарите в САЩ показват признаци на възстановяване "}
{"url": "https://news.bg/euronews/s-6-initsiativi-es-stimulira-chlenstvoto-na-sarbiya-i-cherna-gora.html", "text": "Европейската комисия прие стратегия за надеждна перспектива за разширяването на ЕС в посока Западните Балкани. С декларацията си ЕК поема засилен ангажимент към държавите от Западните Балкани.С декларацията ЕС потвърждава европейското бъдеще на региона като геостратегическа инвестиция в стабилна, силна и обединена Европа, основаваща се на общи ценности. посочва приоритетите и областите на съвместно засилено сътрудничество между държавите и Общността. Като основен приоритет се посочва необходимостта от основни реформи и добри съседски отношения. Според ЕК напредъкът по пътя към ЕС е цел и , който зависи от конкретните резултати, постигнати от всяка отделна държава.За да спазят критериите за членство в ЕС, Западните Балкани трябва да изпълнят всеобхватни реформи в ключови области като въвеждането на принципите на правовата държава - съдебна реформа, борба с корупцията и организираната престъпност, както и реформата на публичната администрация. В страните трябва да бъде засилено и функционирането на демократичните институции, както и да се предприемат икономически реформи за преодоляването на структурните слабости, ниската конкурентоспособност и високото равнище на безработица.Ключово условие е всички държави да се ангажират да преодолеят наследството от миналото чрез постигане на помирение и разрешаване на набелязаните проблеми, най-вече граничните спорове, като това се отнася най-вече за Сърбия и Косово.ЕК обяви  с конкретни действия, които ЕС ще предприеме през следващите години в подкрепа на усилията за трансформация на Западните Балкани. Тези водещи инициативи са насочени към конкретни области от общ интерес: принципи на правовата държава, сигурност и миграция, социално-икономическо развитие, транспорт и енергийни връзки, програма в областта на цифровите технологии, помирение и добри съседски отношения. Конкретни действия в тези области са предвидени през периода 2018—2020 г.За изпълнението на стратегията е необходимо и адекватно финансиране, поради което ЕК предлага постепенно увеличаване на финансирането по линия на Инструмента за предприсъединителна помощ (ИПП) до 2020 г. Само за 2018 г. вече е предвидена предприсъединителна помощ за Западните Балкани в размер на 1.07 милиарда евро в допълнение към близо деветте милиарда евро през периода 2007—2017 г.Стратегията за Западните Балкани предвижда и следващи стъпки по пътя към членство на ЕС на държавите. Тези стъпки са в унисон с стратегия за укрепване на Съюза до 2025 г., очертана от председателя Юнкер в  от септември 2017 г. и в .Засега стъпките засягат само Черна гора и Сърбия, защото към момента само те водят преговори за присъединяване. Другите държави обаче могат да ги достигнат, обясняват от ЕК. Според стъпките двете страни могат да станат член на ЕС до 2025 година, в случай, че осъществят реални и трайни реформи и окончателното разрешаване на споровете със съседните държави.Според ЕК Албания и Бившата югославска република Македония отбелязват значителен напредък по пътя си към ЕС. В този контекст ЕК е готова да изготви препоръки за започването на преговори за присъединяване въз основа на изпълнените от Албания и Македония условия.ЕК ще започне и изготвянето на становище относно молбата за членство на Босна и Херцеговина в Съюза. При непрекъснати усилия и ангажираност Босна и Херцеговина би могла да стане кандидат за присъединяване, посочват от ЕК.Относно Косово ЕК смята, че държавата има възможност за постигането на траен напредък чрез изпълнение на Споразумението за стабилизиране и асоцииране, като по този начин страната ще ускори пътя си към ЕС.За постигането на общо благоденствие ЕК изисква лидерите на региона да поемат политически ангажимент.От своя страна ЕС също трябва да предприеме подготовка за приемането на нови членки. Съюзът може да има нужда от институционално и финансово преструктуриране. В този контекст се предвижда скоро ЕК да представи възможностите за допълнително засилване на гласуването с квалифицирано мнозинство в Съвета на ЕС. ЕК констатира и че е необходима по-ефективна система за справяне със системните заплахи или нарушения на принципите на правовата държава, като инициатива на Комисията в тази посока се очаква през октомври 2018 г.Във връзка със Стратегията за Западните Балкани председателят на ЕК Жан-Клод Юнкер посочи, че инвестициите на ЕС в стабилността и просперитета на региона, са инвестиции за бъдещето на \"нашия Съюз\".\"Макар че няма да има други разширявания по време на настоящия мандат, днес Европейската комисия очерта европейското бъдеще за Западните Балкани. При силна политическа воля, реални и трайни реформи и окончателно решаване на споровете със съседни държави Западните Балкани могат да постигнат напредък по своя път към ЕС\", заяви Юнкер. Той добави, че това зависи изцяло от държавите от Западните Балкани и постиганите резултати.\"Европейската комисия ще бъде строга, но и справедлива. Ще посетя всяка от страните в Западните Балкани в края на месеца, за да отправя ясно послание: продължавайте с реформите и ние ще продължим да подкрепяме европейското ви бъдеще\", заключи Юнкер.От своя страна еврокомисарят по въпросите на европейската политика за съседство и преговорите за разширяване Йоханес Хан посочи, че днес ЕС показва, че вратата на Съюза е отворена за Западните Балкани, които вече са анклав, заобиколен от ЕС. \"С новия подход, подплътен с конкретни мерки, укрепваме процеса на разширяване, за който са необходими надеждни усилия и реформи, по-специално за засилване на принципите на правовата държава. Трябва да продължим да работим за благото на гражданите\", допълни Хан.", "date": "2018.02.06", "title": "С 6 инициативи ЕС стимулира членството на Сърбия и Черна гора"}
