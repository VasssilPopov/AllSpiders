{"url": "https://news.bg/int-politics/tramp-se-samoopredeli-kato-mnogo-stabilen-geniy.html", "text": "Американският президент Доналд Тръмп заяви, че е \"много стабилен гений\" в свой постинг в Twitter. Изявлението идва след като стана ясно, че в книгата на журналиста Майкъл Уолф \"Огън и ярост: в Белия дом на Тръмп\" се цитират изказвания, определящи Тръмп като неспособен за президентския пост и по детски лабилен.Самият той определя себе си в ролята си на президент \"не като умен, а гениален... при това много стабилен гений\".В предишен туит той пише, че двете му най-големи предимства в живота са психическата стабилност и това, че е \"наистина умен\". Добавя, че \"ужасната\" Хилари Клинтън също се е опитала да оспори способностите му , но е \"изгоряла\". Тръмп заявява също, че е извървял пътя от \"МНОГО успешен бизнесмен до ТВ звезда\".През седмицата в американските медии се появиха информации, че през декември десетина американски конгресмени, повечето от които демократи, са се консултирали с професорка по психиатрия от университета в Йейл за психичното здраве на президента.Става дума за проф. Банди Лий, която вече публикува книга, озаглавена \"Опасният случай на Доналд Тръмп\" - сборник с есета за психологическото състояние на американския президент.Тя сподели пред Си Ен Ен, че конгресмените са изразили притеснения за опасността, която представлява за страната психическата нестабилност на президента. ", "date": "2018.01.06", "title": "Тръмп се самоопредели като „много стабилен гений“ "}
{"url": "https://news.bg/society/prezidentat-radev-prisastva-na-bogoyavlenskiya-vodosvet-na-boynite-znamena.html", "text": "Президентът Румен Радев присъства на традиционния Богоявленски водосвет на бойните знамена, флаговете и знамената-светини на Българската армия.Президентът поздрави почетния строй на представители на Българската армия по случай тържествения водосвет на бойните знамена.Българският патриарх Неофит оглави Богоявленския водосвети и заяви, че на този ден се прекланяме пред подвига на знайните и незнайни воини, загинали за свободата на България. Той беше категоричен, че трябва да продължаваме да полагаме усилия делото им да пребъде във вековете.На ритуала присъстваха и министърът на отбраната Красимир Каракачанов, началникът на отбраната ген. Андрей Боцев, висши военни, народни представители, военно-патриотични съюзи, представители на местната власт.Отслужен беше водосвет на знамената-светини на 6- и пехотен Търновски полк, 30-и пехотен Шейновски полк, 23-ти Шипченски полк, 13-и пехотен Рилски полк, 25-и Драгомански полк, 15-и пехотен Ломски полк, 24-и Черноморски полк, бойните знамена на националната гвардейска част, военната академия \"Раковски\".Поднесени бяха венци и цветя на паметника на Незнайния воин.За първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет.След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 г.След демократичните промени у нас ритуалът Водосвет на бойните знамена и флагове е възстановен през 1993 г. Оттогава, всяка година на 6-ти януари - Богоявление, във всички гарнизони в страната, най-висшият йерарх на Българската православна църква в епархията, след прочитане на молитвата \"За успех на народа\", ръси със светена вода за здраве и успехи представителни части на Българската армия и нейните бойни знамена.", "date": "2018.01.06", "title": "Президентът Радев присъства на Богоявленския водосвет на бойните знамена"}
{"url": "https://news.bg/crime/veroyatno-rosen-angelov-e-tezhko-vaorazhen-predupredi-karakachanov.html", "text": "Росен Ангелов, обвинен за, е възможно да е въоръжен по-сериозно. За това говори фактът, че при самото убийство, във всеки от убитите има по няколко куршума, което няма как да стане с един пълнител. Имало е нужда от презареждане. Това стана ясно от думите на военния министър Красимир Каракачанов.\"Намерена е учебна граната. Има информация, че е търсил да закупи автоматично огнестрелно оръжие. Много вероятно е да е успял да го направи\", добави още той.\"Човекът е опасен и трябва да се внимава\", категоричен беше военният министър.По-рано днес военният министър заяви пред bTV, че има индикации, че издирваният за шесторното убийство в Нови Искър Росен Ангелов е бил в Чуждестранния легион. С думите си Каракачанов в голяма степен потвърди твърденията, че издирваният от 2009 година 56-годишен мъж има изключително високо равнище на подготовка.Каракачанов се възмути от факта, че в България всеки може да си закупи оръжие и да се скрие от властите. По думите му проблемът е в твърде либералното отношение към закононарушителите.Според военния министър е възмутително и неприемливо един човек, съден за една камара престъпления, да бъде освободен до произнасяне на присъдата, какъвто е и случаят с издирвания Росен Ангелов.Припомняме, в ранните часове на днешния ден стана ясно, че полицията е претърсила апартамент в столичния квартал \"Дружба\" във връзка с издирването на 56-годишния Росен Ангелов. Първоначално се твърдеше, че полицията е евакуирала жителите на цял блок в столичния квартал \"Дружба\". Ставаше въпрос за блок 29, вход \"Б\" в квартал \"Дружба\".По-късно стана ясно, че жителите не са били евакуирани. Полицаите в действителност са отишли в блока и проверявали апартамент на познат на издирвания от 2009 година Росен Ангелов. Самият Ангелов бил забелязан в този апартамент преди месец. До евакуация обаче не се стигнало. Мъжът, който притежава обискирания апартамент, също е обявен за издирване, но във Франция.По повод гласуването на в МС Каракачанов заяви, че е бил инициатор гласуването й да се извади от дневния ред на заседанието и да се направи обществено обсъждане. Той потвърди, че народните представители на Обединени патриоти ще гласуват против конвенцията в НС.Каракачанов сподели, че е приет планът за увеличаване на бюджета за отбрана според ангажиментите от Уелс за 2% от БВП. Проектът за машините ще се внесе заедно с проекта за изтребителите.С РСК МиГ договорът за ремонт на самолетите е пред подписване и пари ще има. Заради обжалването на украинската фирма март месец ще започне изпълнението.", "date": "2018.01.06", "title": "Вероятно Росен Ангелов е тежко въоръжен, предупреди Каракачанов"}
{"url": "https://news.bg/crime/vlak-blasna-kola-na-zhp-prelez-v-tarnovsko.html", "text": " Влак блъсна лек автомобил на жп прелез в село Лесичери, община Павликени, област Велико Търново.Водачът на колата е загинал на място, съобщи Нова.Сигнал за инцидента е подаден на телефон 112 около 11.20 часа. Според сигнала бърз влак по направление София - Варна е ударил колата, която към момента на преминаването на влака е навлязла на релсите.По първоначални данни автомобилът е варненска регистрация.Очаква се на мястото да пристигнат екипи на полицията, които да извършат оглед. Обстоятелствата около инцидента са в процес на изясняване.", "date": "2018.01.06", "title": "Влак блъсна кола на жп прелез в Търновско"}
{"url": "https://news.bg/world/sanarodnitsite-ni-v-kipar-chestvat-bogoyavlenie.html", "text": "Сънародниците ни в Кипър също честват Богоявление.С празничен Велик Водосвет, отслужен на български език от български свещеник, сънародниците ни в Кипър празнуваха днес Богоявление, съобщи БНР.За българската общност в Кипър церемонията на големия християнски празник стана традиция - тази година церемонията се провежда за пети път.Светия кръст беше хвърлен във водите на Средиземно море и беше изваден от 21-годишния Огнян Николов. Кръстът бе хвърлен в морето от българския свещеник на острова отец Станислав Симеонов, който преди това отслужи празнична Богоявленска служба - Велик Водосвет в църквата \"Света Троица\" (\"Агиa Триада\") край Паралимни, намираща се на източното крайбрежие на острова.На церемонията по хвърлянето на кръста присъстваха множество наши сънародници, сред които беше и посланикът на България в Кипър Христо Георгиев.Във водите на Средиземно море се хвърлиха 13 смелчаци, включително две деца.Богоявление е един от най-големите празници в Кипър. По цялото крайбрежие се провеждат шествия и церемонии за благословия и хвърляне на кръста във водата, които събират много кипърци, туристи и гости.", "date": "2018.01.06", "title": "Сънародниците ни в Кипър честват Богоявление"}
{"url": "https://news.bg/politics/mariya-gabriel-obuchenieto-na-detsata-v-novite-tehnologii-e-sigurnost-v-mrezhata.html", "text": "Обучението на децата и развитието на техните възможности в новите технологии означава и сигурност в киберпространството. Това заяви българският Еврокомисар по цифровата икономика и общество Мария Габриел при детското откриване на първото Българско председателство на Съвета на ЕС. Началото бе поставено от над 300 деца от цялата страна, съобщи БНР.Благодарение на новите технологии, благодарение на младите хора на България, Председателството на България ще бъде успешно. По този начин ние показваме най-хубавото ни в Европа и в света, допълни Габриел.Детският уоркшоп бе открит от министър Лиляна Павлова и ерокомисаря по цифрова икономика и общество Мария Габриел. Децата са нашият заряд, нашия капитал, нашето бъдеще, децата са нашата гордост.Вярвам, че всички ние, през тези прекрасни млади деца, даваме най-добрия, най-истинския старт на Българското председателство. България като част от ЕС, неговото бъдеще - това е бъдещето за тези деца, но и бъдещето, което тези деца са, заяви Павлова.Събитието се провежда под патронажа на Министерството за Българското .В Националния дворец на културата днес е отворена и работилница по Ментална аритметика, където се представя японското сметало Абак. Древната методика, развива хармонично двете полукълба на мозъка.", "date": "2018.01.06", "title": "Мария Габриел: Обучението на децата в новите технологии е сигурност в мрежата"}
{"url": "https://news.bg/regions/zhiteli-na-selo-dzherman-protestiraha-sreshtu-stroezh-na-depo-za-otpadatsi.html", "text": "Жители на дупнишкото село Джерман протестираха срещу проекта за изграждане на депо за отпадъци край селото, съобщи БНР.Протестиращите блокираха за 15 минути главния път Е-79. Организатор на протеста е сдружението \"Бъдеще за Джерман\". От 5 години хората от селото се съпротивляват срещу изграждането на депо върху . Те водят и дела. За там се планира да бъдат събирани отпадъците от 6 общини от Кюстендилска област - Кюстендил, Дупница, Бобов дол, Сапарева баня, Невестино и Трекляно. Обектът се финансира по програмата \"Околна среда\" за над 30 милиона лева.Според местните избраният терен, от около 200 декара, не е подходящ - земята е земеделска, дори е засята, теренът е с денивелация над 100 м отстои на около 500 м от автомагистрала \"Струма\" и река Джерман и на около 400 м от крайните къщи в селото.Джерманци са убедени, че , защото част от него е и обработваема земеделска земя. Хората от селото са издигнали параклис \"Св. Св. Константин и Елена\" на мястото, където трябва до юни тази година да започне изграждането на първата клетка от депото.На общоселско събрание е решено всеки месец да има протести в Джерман. Първият от тях е днес, а вторият - през февруари.След освещаването на водата на Богоявление, към протестиращите се присъедини и отец Кирил.При блокирането на пътя полиция охраняваше участъкът от около 200 метра. До сериозно задръстване не се стигна.Припомняме, срещу страната ни се водят  в областта на околната среда. Една от тях е за отпадъците.", "date": "2018.01.06", "title": "Жители на село Джерман протестираха срещу строеж на депо за отпадъци"}
{"url": "https://news.bg/society/20-godishen-izvadi-krasta-v-sofiya-daryava-nagradata-za-detsa-bolni-ot-rak.html", "text": "20-годишен извади Богоявленския кръст в София. Ритуалът обичайно се състоя в езерото в столичния квартал \"Дружба\".Александър е от София и е на 20 години. Той заяви, че ще дари наградата на сдружение за деца, болни от рак. Той каза още, че между 15:00 и 18:00 часа ще е на бул. \"Витоша\" в района на Съдебната палата, където всеки ще може да пипне кръста за здраве и също да дари пари за болните деца, съобщи БГНЕС.Късметлията в Русе се казва Теодор Цветков. Той е на 23 години и е треньор по плуване.Теодор вади кръста от реките на река Дунав за втори път, след като това стана и през 2016 година. Този път обаче той трябваше да се пребори с много повече участници - цели 27 смелчаци. Това е рекорд за Русе. Най-младите бяха 5 момчета на по 18 години. Кръстът бе хвърлен във водите от Русенския митрополит Наум.В Стара Загора кръстът беше изваден от 38-годишния Станко Танев, който е председател на Българската федерация любители на историческото оръжие \"Поп Минчо Кънчев\". Той трябваше да се пребори с останалите 24-ма смелчаци.Кръстът беше хвърлен от Протосингела на Старозагорска митрополия Архимандрит Богослов.Във Варна кръстът беше изваден от 32-годишния Емил Атанасов.В морската столица във водите на Черно море се хвърлиха над 100 смелчаци на възраст между 11 и 78 години.В Бургас 20-годишният Радул Димитров извади Богоявленския кръст.Там 56 мъже се устремиха към кръста, хвърлен в ледените води на Черно море. Сред тях имаше и четирима американски военнослужещи. Всички участници бяха благословени от сливенския митрополит Йоаникий.В Ямбол кръста извади 32-годишен полицай.Михаил Колев и още 16 смелчаци влязоха в ледените води на река Тунджа. Традиционно, победителят получи парична награда и от кмета на Ямбол Георги Славов.В Благоевград кръстът беше изваден от 22-годишен мъж. Илиан Томанов влезе в ледените води на река Бистрица в областния град и пръв целуна кръста, предаде БТА.В традиционния за Йордановден ритуал за ваденето на светинята участваха десетки. Кръстът хвърли архимандрит Епифаний, игумен на Роженския манастир.В Кърджали кръста хвана 16-годишният Станимир Димов. Той извади кръста от река Арда край средновековния манастир \"Свети Йоан Предтеча\" в Кърджали.Кръстът беше хвърлен от пловдивския митрополит Николай, а в надпреварата да го уловят във водите се хвърлиха над 20 млади мъже.Във Велико Търново кръстът извади 30-годишният Тянко Жеков.В традиционния ритуал във водите на река Янтра участваха 41 доброволци.В Пазарджик кръстът извади Николай Александров. Той е на 36-години.Във водите на река Марица да търсят кръста се втурнаха повече от 10 млади мъже.Кръстът в извади 11-годишният Драгомир. Момчето влиза в ледените води на Тунджа за втори път. Драгомир си пожела здраве.Кръстът в Ловеч беше изваден от 32-годишния Ивайло Енчев. Във водите на река Осъм скочиха 17 мъже.Ивайло поведе и мъжкото хоро в реката. Ловчанският митрополит Гавриил и кметът на община Ловеч Корнелия Маринова връчиха на късметлията парични награди.В Монтана смелчаците бяха над 50. Кръстът беше хвърлен във водите на язовир \"Огоста\" от местния свещеник отец Николай.Пръв до кръста стигна 34-годишният Ангел Антонов.В Силистра късметлията беше 25-годишния Ивайло Нягулов. Той извади кръста от водите на река Дунав. Заедно с него скочиха още 13 мъже.Кръстът беше хвърлен в реката от Доростолският митрополит Амвросий.36-годишният Пламен Георгиев извади кръста във Видин. Той улови кръста за трети път. С него се състезаваха още 31 души, сред които и две жени.Кръстът беше хвърлен във водите на Дунав от Врачанския митрополит Григорий.", "date": "2018.01.06", "title": "20-годишен извади кръста в София, дарява наградата за деца, болни от рак"}
{"url": "https://news.bg/world/nad-7-hilyadi-domakinstva-vav-finlandiya-sa-bez-tok.html", "text": "Финландската организация на Червения кръст изпрати генератори, печки, матраци и одеала в районите на страната, където хората останаха без електричество заради снеговалежите, съобщиха от организацията, цитирани от РИА Новости.По-рано бе съобщено, че в източната и североизточната част на Финландия заради снега остават без ток над седем хиляди домакинства.\"В събота през деня от Червения кръст в района с най-многобройните домакинства без електричество в Кайн, Суомусалми и Хйрюнсалми са изпратени генератори, над хиляда отоплителни уреди, стотици матраци и одеала. Генератори са предоставени и на медицински учреждения в сътрудничество с местната власт\", се казва в съобщението.Властите разчитат и на доброволци, за да се справят с последствията от снеговалежите.\"Доброволци от Червения кръст обхождат домовете на хората в периферните райони, за да оценят необходимостта от помощ. Нашата задача е да помогнем на най-много засегнати\", казва един от ръководителите на организацията Лина Камяряйнен.Съобщава се, че спасители и комуникационни оператори обезпечават работата на мобилните екипи в условията на прекъснато електричество. \"Обикновените телефони работят, но може да се появят проблеми при покритието на мобилните оператори\", заяви директорът на Службата на спасителите Кайн Анси Парвайнен.За справяне с последствия от снеговалежите са включени и Силите за отбрана на Финландия, съобщават местните власти.Източната и североизточната част на Финландия в края на декември заради снеговалеж и паднали дървета на линията имаше постоянни проблеми с електричеството. ", "date": "2018.01.06", "title": "Над 7 хиляди домакинства във Финландия са без ток"}
{"url": "https://news.bg/politics/borisov-dovolen-ot-satrudnichestvoto-ni-s-turtsiya-za-nelegalnite-migranti.html", "text": "България е благодарна на Турция за справянето с нелегалната миграция. Това коментира българският премиер Бойко Борисов в интервю за Анадолската агенция ден преди тържественото откриване на ремонтираната желязна църква \"Свети Стефан\" в Истанбул, което ще бъде на 7 януари.Имаме добро сътрудничество с Турция на граничните контролно-пропускателни пунктове. \" и бреговата охрана вършат чудесна работа с турски колеги\", каза Борисов. не целеше свалянето на президента Реджеп Ердоган от власт, а неговото убийство. По отношение на критики към подкрепата му за турския президент Борисов обясни, че идването на власт чрез стрелба по цивилни цели с изтребители Ф-16 и военни хеликоптери не е приемливо. \"Затова и подкрепям президента Ердоган\", коментира Борисов.Той беше критикуван за това, че  на Турция хора, потърсили убежище в страната ни, но издирвани от Турция за връзки с духовника Фетхуллах Гюлен и кюрдски организации. Някои от процедурите са в нарушение българското и международното законодателство.Борисов припомни, че Турция има най-голямата армия на НАТО в Европа. \"Вместо да обръщаме гръб на Турция, трябва да развием дипломатическите си отношения и да увеличим доверието в нашия южен фланг\", допълни той.Според премиера е разумно сключването на \"голямо споразумение\" с ЕС за визите, митническото сътрудничество и културното наследство. Борисов похвали сътрудничеството на България и Турция в борбата с нелегалните имигранти.Припомняме, през март 2016 г., Турция и ЕС подписаха споразумение за ограничаване на незаконната миграция през Егейско море. Целта бе да се вземат по-строги мерки срещу трафикантите на хора и подобряване на условията на почти три милиона сирийски бежанци в Турция. Година по-късно .Според Борисов са се подобрили условията за турските инвеститори чрез подновяване на железопътните линии, свързващи България и Турция.\"Влаковете ще могат да пътуват със скорост от 180 километра в час. Ние сме създали възможности за развитие на зоната, както и транспортирането на стоки\", допълни Борисов.", "date": "2018.01.06", "title": "Борисов доволен от сътрудничеството ни с Турция за нелегалните мигранти"}
{"url": "https://news.bg/politics/ot-rsk-mig-chakame-tsenata-za-remonta-na-iztrebitelite-ni.html", "text": "България е пред сключване на договор с РСК \"МиГ\" за поддръжка на изтребителите МиГ - 29. Това стана ясно от думите на военния министър Красимир Каракачанов, цитиран от БНР.Очакваме от РСК \"МиГ\" да получим точната сума за удължаване на ресурса на българските изтребители МиГ-29. Няма как да си възстановим способностите на нашите самолети МиГ - 29, без да има и допълнителни средства.В приетия преди дни план за повишаване на разходите за отбрана е предвидено руските самолети да бъдат поддържани до 2020 година с по 26 000 лева на година, стана ясно от думите на военния министър.Каракачанов каза, че договорът ще бъде подписан след като бъдат отхвърлени претенциите на украинската фирма.Припомняме, два дни преди началото на преговорите с руския консорциум украинска фирма, която няма лиценз за удължаване на ресурса на изтребителите, обжалва обществената поръчка. В поръчката изрично бе споменато името на руския консорциум РСК МиГ, който е производител на самолетите. Украинската фирма бе подала непълен комплект документи и без превод, но по процедура нейното становище трябва да бъде разгледано.В края на 2017 година Комисията за защита на конкуренцията отхвърли като неоснователно искането на \" за спиране на обществената поръчка за МиГ-овете, но остави възможност фирмата да се обърне към Административния съд. Те ще ни загубят три месеца на практика, допълни Каракачанов.По думите на р правителството трябва да намери пари и за ремонта на самолетите. Бяха заделени а и преди Нова година малко над 53 милиона от тях бяха преразпределени по други пера.Малко по-рано стана ясно, че по време на закрито заседание на Министерския през седмицата са приети нови разчети за модернизация на армията ни.Според плановете още тази година могат да бъдат заделени 271 хиляди лева за модулен патрулен кораб и за купуването на нов тип изтребител.Плановете на правителството са поддръжката на старите МиГ-29 да бъде до 2020 година, като за трите години ще бъдат отделяни по 26 хиляди лева.Придобиването на нов тип боен самолет и придобиването на многофункционален патрулен кораб трябва да приключи през 2023 година.Още през 2018 година могат да бъдат дадени 100 хиляди лева за придобиване и поддръжка на основна бойна техника за изграждане на батальонните групи.Най-много средства са определени за придобиване на боен самолет - 2020 и 2021 година, съответно - 260 и 240 хиляди лева.Тези параметри трябва да минат и през парламента, който да ги одобри. Според националния план за повишаване на разходите за отбрана, правителството трябва да отделя по 1 милиард и 400 милиона лева на година, за да може да изпълни ангажимента към НАТО да се отделят близо 2% от БВП за отбрана.", "date": "2018.01.06", "title": "От РСК  МиГ чакаме цената за ремонта на изтребителите ни"}
{"url": "https://news.bg/crime/13-godishen-padna-ot-skala-kray-asenovata-krepost.html", "text": "13-годишно момче почина след падане от скала край пътя Асеновград-Бачково, съобщи Нова телевизия. Детето е паднало до разклон за Асеновата крепост.Сигналът за паднал човек на пътното платно в областта Метоха постъпил в 13.40 часа на спешния тел. 112. При инцидента детето е придружено от трима свои приятели.Момчето от Асеновград издъхнало в болницата, където бил откаран с тежки наранявания.Движението по пътната отсечка вече е възстановено.", "date": "2018.01.06", "title": "13-годишен падна от скала край Асеновата крепост"}
{"url": "https://news.bg/society/s-balon-hvarliha-krasta-v-kardzhali.html", "text": "В Кърджали и тази година хвърлянето на кръста е на две места, съобщи БНР. Навръх празника там имаше и обществен скандал между кмета Хасан Азис от ДПС и областния управител от ГЕРБ Никола Чанев.Пловдивският митрополит Николай отслужи празнично богослужение в средновековния манастир \"Свети Йоан Предтеча\" в съслужие с всички енорийски свещеници. Имаше водосвет на бойните знамена на 68-ма бригада \"Специални сили\".Кръстът беше хвърлен във водите на река Арда. Там 16-годишният Станимир Димов хвана светинята и я вдигна високо над Водното огледало.След това в специално затоплен басейн скочиха над 20 деца, за да извадят за първи път кръста. Мнозина очакваха на брега на Водното огледало, отново на река Арда, да има втората церемония по хвърлянето на кръста - с въздушен балон. Това бе предвидено да направи енорийският свещеник - отец Петър Герена, който по традиция води тази церемония. Присъствието на пловдивския митрополит Николай възпрепятства енорийския свещеник да дойде на второто шествие в Кърджали. За пръв път на шествието нямаше свещеник.Заради това, кметът Хасан Азис заяви, че това е политическо състезание и намеса в чисто религиозни ритуали. Областния управител на Кърджали Никола Чанев му отговори, че не е редно един кмет да се меси в религиозните дела.За пръв път комитет от ЮНЕСКО наблюдава традиционното мъжко хоро в Калофер. Ритуалът кандидатства за включване в списъка с нематериалните богатства на ЮНЕСКО. Над 6000 души участваха в празника.Кръстът в извади 11-годишният Драгомир. Момчето влиза в ледените води на Тунджа за втори път. В Бургас четирима от 56-те смелчаци, скочили да хванат Богоявлениския кръст, са американски военнослужещи. В морския град 20-годишният Радул Димитров извади кръста от водите на Черно море.Нов Богоявленски кръст дариха на кюстендилското село Соволяно за днешния Йордановден, съобщи кметът Пламен Илиеви, цитиран от БНР. След като мине ритуалът с хвърлянето на кръста във водите на река Бистрица, християнският символ ще бъде донесен до всяка къща в селото за поръсване за здраве от отец Васил.Преди години на Йордановден се загубил кръстът от местния храм \"Свети Теодор Тирон\", строен през 1834 година. За това дни преди Йордановден от са изпратили за Соволяно нов Богоявленски кръст от облагороден метал. Оказва се, че бащата на собственика на леярната е от Соволяно, поясни кметът Пламен Илиев.В Ямбол на Богоявленския водосвет в Ямбол показаха и представителни части от 42-ри механизиран батальон и 20-и самоходен артилерийски дивизион от състава на Втора механизирана бригада. На площада бяха и военнослужещи от авиобаза \"Безмер\". След водосвета на знамената, пред храм \"Свети Николай Чудотворец\" ритуалът продължи с Литийно шествие до моста на река Тунджа до градския парк в Ямбол, където традиционно се извършва ритуала по изваждането на кръста.", "date": "2018.01.06", "title": "С балон хвърлиха кръста в Кърджали"}
{"url": "https://news.bg/crime/danni-za-vota-imalo-v-teftercheto-do-ubitata-keti-kyuhova.html", "text": "В тефтерчето, открито до трупа на Кети Кюхова, са открити и данни за последните парламентарни избори. Кюхова не е била в списъците на секционните комисии, но си е водела записки за това как се смятат преференции и как се броят гласове, съобщи Нова телевизия.Все още не е открит собственикът на тефтера, намерен до тялото на убитата в Нови Искър Кети Кюхова. В бележника освен името на мъжа й Неделчо Юнаков има и записки за ипотечен кредит, какъвто семейството е теглило, както и данни за последните парламентарни избори.Припомняме, на 2 януари полицията откри пет тела в къща в Нови Искър - застреляни вероятно в новогодишната нощ.  и на обявената за издирване Кети Кюхова.Полицаите още издирват  Росен Ангелов.В петък вечер полицаите тръгнаха по нова гореща следа. Съвсем тихо, без включени сирени, десетина патрулни автомобила и четири буса с тежко въоръжени мъже обградили блок 29 в столичния квартал \"Дружба\". Полицаите влезли във вход Б, за да търсят Ангелов.Според телевизията, той е живял там до преди 5-6 месеца в продължение на около година. Имал и съквартирант, но и той заминал още преди Нова година.Според вече бившите му съседи Росен бил тих и скромен човек, редовно пиел кафе с тях, ползвал само градски транспорт. Разказвал за службата си във Френския легион, дори показвал свои снимки от тогава. Живеел при наемателят на апартамента - Владо. Той също заминал преди Нова година, според съседите му - за Франция.Росен Ангелов е живял и в други два столични квартала - \"Надежда\" и \"Люлин\". И там съседите го познали веднага, щом от МВР пуснали снимката му. Първото дело за блудство срещу него - бил посегнал на 12-годишната дъщеря на жената, с която живеел в \"Люлин\" и бил в затвора шест години. Излязъл на свобода през 2002 г. Години по-късно отново е обвинен и осъден за блудство, но полицията така и не го открива.Припомняме, петима души бяха открити застреляни в дома им в Нови Искърна втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.Към момента не е изчистена . Не е открито и оръжието на престъплението, което според първоначалните изявления на МВР е малокалибрен пистолет.Първоначалната информация беше, че петимата са застреляни с по един куршум. От брифинга в сряда вечерта на директора на Националната следствена служба Борислав Сарафов стана ясно, че и шестте жертви са застреляни с по няколко куршума. Според него, е  и последвало самоубийство на някой от членовете на семейството.Убитият Неделчо Юнаков е бил управител на фирмата \"Бау Консултинг Мениджмънт\". Фирмата е била прехвърлена на мъж от Лом на име Камен Благоев. Според регистъра, той притежава десетки фирми.\"Бау Консултинг Мениджмънт\" е била изпълнител по европроект по ОП \"Регионално развитие\", започнат през 2012-а година. Проектът е бил за строеж на защитени жилища в Кърджали.", "date": "2018.01.06", "title": "Данни за вота имало в тефтерчето до убитата Кети Кюхова"}
{"url": "https://news.bg/int-politics/knigata-za-tramp-336-stranitsi-eksploziv.html", "text": "Тръмп изобщо не искал да става президент и след победата си бил не по-малко шокиран от своите съветници, които вкупом го смятали за некомпетентен - това е само едно от скандалните твърдения в книгата на Майкъл Улф, която за броени дни се изкачи от 48 449-то до първото място в класацията на най-продаваните книги в \"Амазон\".Вярно ли е всичко това?Откъси от книгата бяха публикувани в редица западни медии, а  реагира гневно - най-вече на едно изказване на прокудения бивш главен президентски съветник Стив Банън. Става дума за една среща, която се състояла през юни 2016 в Тръмп Тауър. И която, според Банън, била \"непатриотична\" и \"предателска\". На нея Тръмп-младши, Джаред Къшнър и Пол Манафорд разговаряли с руснаци, които предлагали злепоставяща информация за Хилари Клинтън, твърди Улф в книгата си, цитирайки Банън. Адвокатите на президента вече заплашиха, че ще предприемат юридически стъпки срещу книгата.Майкъл Улф, за когото някои наблюдатели твърдят, че е склонен към сензационно писане, е разговарял с повече от 200 души, сред които самият Доналд Тръмп, Стив Банън и хора от \"вътрешния кръг\" на президента. Редом с твърдения, които могат да имат сериозни юридически и политически последствия, 336-те страници на книгата съдържат и други, отчасти много пикантни разкрития за случващото се в Белия дом под управлението на Тръмп.Сегашният обитател на Белия дом всъщност изобщо не искал да става президент. Улф твърди, че Тръмп безсрамно използвал изборите, за да даде тласък на телевизионната си кариера. След победата бил не по-малко шокиран от своите съветници, които вкупом го смятали за некомпетентен. Тръмп първоначално казал \"шибана работа\", но после бързо се самоубедил, че заслужава да бъде президент.Според Улф, нямало човек, който да каже добра дума за Тръмп. Авторът между другото пише: \"Той не четеше. Дори не преглеждаше текстове. (...) Някои мислеха, че от практическа гледна точка той е най-много полуграмотен. (...) Други казваха, че страда от дислексия. Във всички случаи способността му да възприема беше ограничена. Трети стигаха до извода, че той не чете, понеже не му се налага. И че фактически това е един от главните атрибути на популиста. Той беше пост-грамотен - само телевизия. Не само, че не четеше - той и не слушаше. Предпочиташе сам да говори. И се доверяваше най-вече на собствения си опит. (...) Нещо повече: способността му за концентрация беше изключително слаба\".Улф описва дъщерята на Тръмп Иванка (\"глупава като слама\", според Банън) и нейния съпруг Джаред Къшнър като хладнокръвни кариеристи, които използват Тръмп за личните си цели. Иванка, която сама мечтаела някой ден да стане президентка, се подигравала на нелепата фризура на баща си, боядисана с евтиния препарат \"Само за мъже\".Зад кулиситеСъветничката Кейти Уолш пък разказала, че контактът с Тръмп бил \"все едно да се опитваш да разбереш какво иска едно дете\". А медийният бос Рупърт Мърдок, чиято телевизия \"Фокс\" беше сред най-шумните клакьори на Тръмп, веднъж дори го нарекъл \"шибан идиот\". Подобни изявления Улф приписва още на финансовия министър Мнучин, на съветника по сигурността Макмастър и на бившия шеф на кабинета Прибъс. Икономическият съветник Гари Коун пък нарекъл Тръмп \"тъпак\".Според Улф, Доналд Тръмп се чувствал несигурно в Белия дом и често се оттеглял в спалнята, където нощувал без съпругата си Мелания. Там имало три телевизора, а персоналът не бивало да докосва нищо, \"особено четката му за зъби\". Освен това Тръмп предпочитал да яде най-вече храна от \"Макдоналдс\" - поради страха, че някой може да го отрови.", "date": "2018.01.06", "title": "Книгата за Тръмп – 336 страници експлозив"}
{"url": "https://news.bg/bulgaria/pochina-aktyorat-veli-chaushev.html", "text": "Почина един от знаменитите актьори на Сатиричния театър - Вели Чаушев, предаде БНТ.\"Още един от Големите актьори на Сатиричния театър си отиде от този свят... Актьор на словото - не само от сцената, но и автор - майстор на думите в книгите - поклонение към театъра и към хората на театъра... Човек на вица, артист, горящ в театъра и за театъра... Вели, ще ни липсваш с усмивката си, със съпричастността си към съдбата на Сатиричния театър... Вели, вярваме, че сега си на онзи свят, за да превръщаш в прекрасно слово историята на театъра, за който даде целия си живот...Обичаме те!\" - се казва в прощалното съобщение на колегите му от Сатиричния театър. ", "date": "2018.01.06", "title": "Почина актьорът Вели Чаушев "}
{"url": "https://news.bg/finance/brendo-kupi-hotel-rila-ot-vasil-bozhkov.html", "text": "Издирваният от Интерпол Евелин Банев - Брендо е купил хотел \"Рила\" от Васил Божков. Сделката е за 9.8 милиона евро, съобщи БГНЕС.Осъденият за наркотрафик Брендо е купил хотела, като сделката е била реализирана през месец ноември 2017 година. Предполага се, че сделката е била договорена още през лятото.\"Няма ресторант, няма бар, стаите са с много стар интериор - ползвала съм хотела преди 10 години и няма промяна в стаите.\" Това е един от типичните скорошни отзиви за столичния хотел \"Рила\" в сайтовете за резервации, където основните плюсове в рейтинга му са заради централната му локация, посочва \"Капитал\".", "date": "2018.01.06", "title": "Брендо купи хотел \"Рила\" от Васил Божков"}
{"url": "https://news.bg/health/oshte-15-sluchaya-na-zarazeni-s-trihineloza-v-burgasko.html", "text": "В област Бургас през месец декември 2017 година са регистрирани 15 нови случая на хора, заразени с трихинелоза, съобщи БНТ.За цялата 2017 година заболелите от трихинелоза на територията на страната са общо 55 души.Страната ни заема едно от водещите места по заболеваемост от трихинелоза в ЕС. Пред нас по този показател се нареждат само Полша и Румъния.Във връзка с това и с оглед активния ловен сезон от Министерството на здравеопазването препоръчват задължителното извършване на санитарно-паразитологично изследване на дивечовото месото в акредитирана лаборатория. Препоръчително е да се изследват и домашните свине.Гражданите трябва да избягват консумацията на месо и месни продукти със съмнителен или непроверен произход и без необходимата термична обработка.Трихинелозата е заболяване, което при хората се изявява след консумация на месо и местни продукти, заразени с трихинелни ларви в сурово или полусурово състояние, в чист вид или като различни месни продукти (кайма, наденица, суджук, луканка, сланина съдържаща месо и др.).На-често заболяването се среща през есенно-зимния сезон, когато е с активният ловен сезон.Като основни причини за високата заболеваемост от трихинелоза са недостатъчната здравна култура и липсата на информираност сред населението. Друг фактор е недобрият ветеринарно-медицински контрол на меса, добити основно от лов и домашно свиневъдство.При съмнения за трихинелоза следва незабавно да потърсите медицинска помощ от личния си лекар, както и да направите консултация с лекар паразитолог.", "date": "2018.01.06", "title": "Още 15 случая на заразени с трихинелоза в Бургаско"}
{"url": "https://news.bg/int-politics/solunskiyat-mitropolit-obyavi-makedoniya-za-gratska.html", "text": "На Богоявление солунският митрополит Антимос и министърът за Македония и Тракия - Мария Коля-Царуха, обявиха Македония за гръцка, предаде Нова телевизия.\"Ние - \"Независими гърци\" и Панос Каменос като лидер на партията и министър на отбраната, и аз лично като министър за Македония и Тракия, вярваме, че Македония е гръцка, че никой няма право да използва това име за своите цели. Затова ще се борим.\" - заяви Коля-Царуха.Подобна позиция изрази и солунският митрополит Антимос: \"Македония означава Гърция и Гърция значи Македония\".С различен тон беше изказването на кмета на Солун Янис Бутарис.\"Нито аз, нито митрополитът не изразяваме гръцката външна политика, нито пък я определяме. Знам едно нещо - с нашите съседи трябва да имаме добри отношения.\" - подчерта Бутарис.", "date": "2018.01.06", "title": "Солунският митрополит обяви Македония за гръцка"}
{"url": "https://news.bg/int-politics/maykal-uolf-knigata-mi-mozhe-da-svali-tramp-ot-vlast.html", "text": "Авторът на книгата \"Огън и ярост: Белият дом на Тръмп отвътре\" - журналистът Майкъл Уолф, прогнозира, че направените от него разкрития може да доведат до предсрочно прекратяване на мандата на Доналд Тръмп, предаде агенция \"Ройтерс\".В интервю за радио Би Би Си Уолф коментира, че изводът от неговата книга - че Тръмп е неспособен да изпълнява функциите на президент, вече печели широка подкрепа.\"Мисля, че засега един от интересните ефекти от книгата е ясното осъзнаване, че царят е гол\", заяви журналистът.\"Изведнъж хората навсякъде си казват: \"Боже, вярно е, той е без дрехи!\" Това води до усещането и разбирането, че в крайна сметка ще се стигне до края... на президентството му.\" - посочи авторът, развивайки алегорията с приказката на Андерсен.Тръмп от своя страна заяви, че книгата е пълна с измислици и нарече Уолф \"пълен неудачник\". Той направи опит да отрече и руската намеса в изборите за Белия дом, въпреки позицията на американските спецслужби, че несъмнено такава намеса е налице.Междувременно срещите на президентския син Донлад Тръмп-младши, зетя на Тръмп - Джаред Къшнър, и на други хора от щаба му с руски представители бяха доказани по безспорен начин. Самият Тръмп не отрече информацията за самите срещи, но твърди, че не са били свързани с изборите, макар че са проведени в разгара на кампанията и непосредствено след това.", "date": "2018.01.06", "title": "Майкъл Уолф: Книгата ми може да свали Тръмп от власт  "}
{"url": "https://news.bg/world/pochina-astronavtat-dzhon-yang-shestiyat-chovek-na-lunata.html", "text": "На 87-годишна възраст почина астронавтът Джон Янг, който летя два пъти до Луната, а по-късно стана първият командир на космическа совалка, съобщи NASA.Като част от екипажа на \"Аполо 10\" Джон Янг прелита в орбита около земния спътник, а като командир на \"Аполо 16\" през 1972 г. стъпва на лунната повърхност и става шестият човек с такова постижение.През 1981 г. той става първият командир на космическа совалка.Той е първият човек с излизания в открития космос. Заради това става и автор на инструкциите за бъдещите американски астронавти.", "date": "2018.01.06", "title": "Почина астронавтът Джон Янг – шестият човек на Луната"}
{"url": "https://news.bg/regions/mazh-zagina-v-pirin.html", "text": "30-годишен мъж е загинал рано тази сутрин под връх Вихрен, в Пирин планина, съобщиха от Планинската спасителна служба.Към момента е установено, че група от трима са поели по тъмно към връх Вихрен. Групата е била от водач и двама туристи, предаде БНР.Единият турист е паднал и е загинал. Предполага се, че мъжът се е подхлъзнал.Мъжът е паднал в района на Джамджиевите скали, съобщи \"\".Инцидентът е станал около 5.30 часа.Водачът и двамата туристи тръгнали от хижа \"Вихрен\" около 4 часа. Планът бил да изкачат Вихрен по зимната пътека. В района на Джамджиевите скали обаче единият турист се е подхлъзнал и е паднал по скалите, при което е починал на място.Другите двама са подали сигнал на телефон 112. Планинските спасители веднага се насочили към планинарите, за да окажат помощ.По същото време в района е имало и още една група туристи.", "date": "2018.01.06", "title": "Мъж загина в Пирин"}
{"url": "https://news.bg/politics/istanbulskata-konventsiya-zashtitava-zhenite-ot-nasilie-izvarshvano-zaradi-tova-che-sa-zheni.html", "text": "Съюзът на транспортните синдикати в България (СТСБ) към КНСБ застава зад приемането на Истанбулската конвенция.В позиция на СТСБ се посочва, че Истанбулската конвенция е необходима крачка за противодействие и за справяне с насилието срещу жените не само в европейски, но и в глобален мащаб. Съюзът подкрепя напълно нейната ратификация от страна на България.Според СТСБ по същество Истанбулската конвенция е правен инструмент и компенсаторен механизъм, създаден с цел защита на единия от двата пола - жертва на непропорционална агресия - и решаване на съществуващ тежък социален проблем. В тази връзка СТСБ определя разпространяваните твърдения в последните дни като опит да се манипулира общественото мнение чрез излагане на аргументи против ратификацията на Конвенцията. Тези манипулации имали за цел изместване на фокуса на диалога върху въпроси, които не били предмет на Конвецията.Първото от тези възражения било, че Конвенцията въвеждала понятието \"трети пол\", а именно определението за пол в чл. 3в от Конвенцията, като \"социално изградени роли, поведения, дейности и характеристики, които определено общество смята за подходящи за жените и за мъжете\". В тази връзка СТСБ посочва, че това е неточност в изказа, която е станала повод за свободно тълкуване на значението на това определение, а от функционалното тълкуване на разпоредбата се налага изводът, че Конвенцията приема за възможни единствено и само двата съществуващи пола. \"В тази връзка подчертаваме, че при тълкуването на разпоредбите на нормативните актове, в това число и на международните договори, по които Република България е страна, следва да се има предвид целта на съответния нормативен акт или договор, и то в контекста на взаимовръзката между отделните му разпоредби. В настоящия случай целта на Конвенцията е да защити жените от насилие, извършвано над тях заради това, че са жени\", категорични са от СТСБ.Второто изложено твърдение, че Конвенцията задължавала България да включва в учебните си програми обучение за алтернативна сексуалност на индивида. В тази връзка СТСБ акцентира, че Конвенцията адресира проблеми, като професионалната ветрикална и хоризонтална сегрегации по пол, които водят до неравнопоставеност между двата пола и дават предпоставки за насилие както на работното място, така и у дома. \"Подчертаваме също, че насилието над жени може да приема най-различни форми, а стереотипните роли на мъжете и жените, визирани в Конвенцията - като например забраната жените да управляват автомобили, да гласуват, да работят, да излизат с открито лице и т. н. - са безспорни форми на социално обусловено насилие над жените, дълбоко подкопаващи ценностите, които в България така или иначе вече са изградени.\" В позицията си СТСБ заявява, че нито една част от текста няма и намек за подкопаване на онези традиционни ценности на обществата, които не са насочени към омаловажаване и унижаване на жените и лишаването им от права, с оглед на стереотипните възгледи за тяхната малоценност и незначителност.Третият аргумент против ратификацията на Конвенцията, лансиран в обществото - че задължението на страните по чл.60 от Конвенцията да предоставят бежански статут на жени, жертви на насилие, основано на пола, представлявало заплаха от прилив на бежанци с нестандартна сексуална ориентация от държавите с мюсюлмански общества към България. \"Тук желаем единствено да припомним, че в Република България е действащ Закона за убежището и бежанците (ЗУБ). Чл.8, ал.5, т.6 от ЗУБ постановява, че Република България признава за преследване по смисъла на този закон и действията, насочени срещу лица по причина на техния пол. Горното означава, че от ратификацията на Конвенцията не биха се променили по никакъв начин положението и правният статут на бежанците у нас\", допълва Съюзът.Според СТСБ Конвенцията очертава правна рамка за въздействие върху определени социални фактори, предпоставящи насилие, основано на биологични различия между половете. Според Съюза ратификацията на Конвенцията у нас е ключова не само по отношение на справянето с насилието над жени, но и за това България като държава трябва \"да даде пример на онези държави, в които ставаме свидетели на неравностойно и нехуманно третиране на жените, и в които насилието над жените бива не само оправдавано, но и насърчавано. \"", "date": "2018.01.06", "title": "Истанбулската конвенция защитава жените от насилие, извършвано заради това, че са жени"}
{"url": "https://news.bg/regions/yunesko-nablyudava-ledenoto-horo-v-kalofer.html", "text": "За поредна година в Калофер на днешната дата десетки мъже се хванаха на традиционното хоро в ледените води на река Тунджа.Тази година обаче е малко по-различна, традиционното хоро се наблюдава от комитет на ЮНЕСКО. Ритуалът кандидатства за списъка с нематериалните богатства на ЮНЕСКО.Калофер отново се събуди под звука на тъпани и гайди, съобщи bTV. Още от 7 часа стотици мъже преминаха през града до брега на река Тунджа и навлязоха в ледените води.Традицията се спазва с града на Ботев от поколения. Независимо от атмосферните условия, всяка година на тази дата десетки мъже влизат в ледените води на реката, пеят песента \"Залюбила е Василка\" и играят, а попът хвърля кръста в реката. За пръв път хорото се води от деца, съобщи БГНЕС. Това става по инициатива на местната детска градина. В предишните години в Тунджа влизаха само мъжете и след като вадеха кръста го предаваха на най-малкия участник.Най-младият участник тази година беше едва на няколко месеца.Православната църква празнува днес , който е третият по значимост християнски празник през годината. Според библейската легенда на този ден Исус Христос е кръстен във водите на река Йордан от Йоан Кръстител.Днешният празник има най-древен произход сред празниците на православната църква.На този ден се служи Златоустова света Литургия, след която, придружен от тържествено шествие, свещеникът отива до река или водоем и хвърля кръста във водата. По традиция нечетен брой момчета се хвърлят, за да го хванат. Смята се, че който първи го улови, ще бъде здрав и ще има щастлива година.Смята, се че болните, ако се измият с вода от мястото, където е изваден кръстът, ще оздравеят.Днес имен ден празнуват носещите имената Йордан, Богдан, Йорданка, Данчо, Данка, Борил, Богомил, Бистра, Найден, Божидар, Божидара и техните производни.В Калофер започнаха с подготовката за леденото хоро още от снощи. Те се събраха в дома на свой съгражданин, където цяло нощ пяха песни, свириха с тъпани и гайди и играха хора.", "date": "2018.01.06", "title": "ЮНЕСКО наблюдава леденото хоро в Калофер"}
{"url": "https://news.bg/bulgaria/kristian-vigenin-koruptsiyata-ne-se-bori-s-pisane-na-zakoni.html", "text": "\"Корупцията не се бори с писане на закони. Вече не можем да заблуждаваме ЕК с такива действия\". Това заяви пред БНТ международният секретар на ПГ на \"БСП за България\" и председател на Комисията по европейските въпроси и контрол на европейските фондове Кристиан Вигенин. Той припомни, че когато се говори за подготовката за Българското председателство, трябва да се знае, че първите стъпки са били направени от него и Зинаида Златанова, преди повече от 3 години, като министри в кабинета Орешарски, а голяма част от подготовката е била свършена и по време на служебното правителство от вицепремиера Деница Златева.Той обясни, че сега по много от въпросите, свързани с председателството, управляващите и опозицията работят конструктивно, особено в парламента. \"Заедно ще работим по реализацията на част от тези приоритети. Ние ще бъдем конструктивни, но не мога да се съглася с оценката, че опозицията, внасяйки вотове на недоверие, цели очерняне на България. Когато се поставят реално съществуващи проблеми, това е шанс за правителството ни да вземе мерки и да ги решава\", категоричен бе той. Бившият външен министър припомни, че, реномирани западни медии са излезли с публикации за корупцията в страната ни.Кристиан Вигенин подчерта, че не е случайно, че освен вота на недоверие, ще трябва да бъде обсъждан отново и антикорупционният закон. \"Трябва да се даде отговор на въпроса- как се води борбата с корупцията и какви са резултатите за тези години\", коментира той. По думите му, няма как да има свобода на словото или да се справим с бедността преди да се справим с корупцията. \"Нека управляващите не отхвърлят ветото на президента, нека то бъде подкрепено и да създадем заедно работещ закон. Това е не само вътрешният ни поглед, но и мнението от вън за нас. Тук премиерът няма къде да се скрие\", подчерта той.На въпрос за Истанбулската конвенция, Кристиан Вигенин обясни, че в документа има определения, които не са приемливи за голяма част от българското общество- като формулировката на това, какво е пол, която създава предпоставки за нееднозначно тълкуване. \"Ние не можем да подкрепим такова предложение. Дебатът трябваше да бъде воден преди да влезе по този скандален начин в МС и да бъде приет само с няколко гласа в повече, а дори и министри на ГЕРБ са гласували \"против\". Това е крупна политическа грешка в началото на председателството и излъчва грешни сигнали от България\", обясни Вигенин. Според него все още не е късно тази конвенция да не бъде внасяна в НС, а да бъде оставена за момент, в който може да се проведе истински дебат. Той подчерта, че темите, залегнали в конвенцията за защита на жените от насилие, са важни за БСП. Международният секретар на ПГ на левицата коментира, че може да бъдат направени нужните промени в нашето законодателство, за които вече има анализ в Министерство на правосъдието, преди конвенцията да бъде ратифицирана и да има време да бъдат обмислени спорните термини.", "date": "2018.01.06", "title": "Кристиан Вигенин: Корупцията не се бори с писане на закони"}
{"url": "https://news.bg/crime/politsai-pretarsiha-blok-v-sofiya-diryat-ubietsa-ot-novi-iskar.html", "text": "Полицията не е евакуирала блок в столичния квартал \"Дружба\" при действията си по издирването на 56-годишния Росен Ангелов, който е обвинен задочно за  Тази информация се разпространи във Фейсбук групата \"Дружба- София\". Според източници на \"\" полицаи в действителност са отишли в блока. Полицаите били няколко и проверявали апартамент на познат на издирвания от 2009 година Росен Ангелов. Самият Ангелов бил забелязан в този апартамент преди месец. Мъжът, който притежава апартамента, е обявен за издирване във Франция.Припомняме, по-рано днес се твърдеше, че полицията е евакуирала блок в столичния квартал \"Дружба\". Ставаше въпрос за блок 29, вход \"Б\"  в квартал \"Дружба\". Първоначалните данни бяха, че властите са помолили всички хора да напуснат домовете си, заради подозрения, че това е адресът на 56-годишния Росен Ангелов. Информацията идваше и от Фейсбук групата \"Дружба- София\", в която интернет потребители коментират, че някога Росен Ангелов е живял там. Той е човек, който често е сменял адресите.Припомняме, че цял ден мащабен екип на полицията и отрядът за борба с тероризма издирваха заподозрения за шестте убийства в Нови Искър - Росен Ангелов.56-годишният Ангелов официално е обвинен за убийствата, но задочно, защото все още се издирва. Разследващите са категорични, че извършителят на убийството е той, като се позовават на криминалистични изследвания, ДНК експертизи и много свидетелски показания. Той е обвиняем, но не е заловен.", "date": "2018.01.06", "title": "Полицаи претърсиха блок в София, дирят убиеца от Нови Искър"}
{"url": "https://news.bg/press/kupuvat-imoti-pochti-kato-predi-krizata-za-kataklizmi-i-susha-ni-podgotvya-natsionalna-strategiya.html", "text": "Купуват имоти почти като преди кризата62 млн. лв. ипотечни заеми са отпускали банките средно на месец през 2017 г. Общата сума е малко над 700 млн. лв., отчете наскоро БНБ.Средният лихвен процент по ипотеките вече е твърдо под 4%, а някои банки предлагат и 3,8% и дори по-малко. Общата сума на отпуснатите заеми е 53,2 млрд. лв., а годишният ръст на ипотечните е средно 6,8%, но в някои сегменти достига и до 37%, т.е. средният е към 20%.101 млн. лв. средно на месец са отпускали банките през 2008 г., показа проверка на \"24 часа\". Лихвеният процент тогава е бил средно 9,03% в лв., а годишният ръст на новите кредити - 7,1%.За катаклизми и суша ни подготвя национална стратегияИма риск за България от увеличаване на природните катаклизми с 20%, на средногодишната температурата с между 2 и 7 градуса и на периодите на засушаване през следващите десетилетия. Това става ясно от Националната ни стратегия за намаляване на риска от бедствия 2017-2030 г.. Документът се позовава на изследвания, данни от симулации и оценки на Европейската агенция по околна среда.Прогнозите показват, че валежите у нас ще намалеят с 10-20 % към края на века, ще се увеличат броят и интензивността на сухи и горещи периоди през лятото.ДНК издала килъра от Къщата на ужасите Две денонощия след като полицията посочи 56-годишния мъж за извършител на кървавото убийство, Сарафов заяви: \"По категоричен начин престъплението е разкрито и доказано.\" Извършени са 16 огледа и претърсване на жилища и местности, назначени са 91 експертизи, от които 18 са ДНК анализи, 36 - биологични, 31 - комплексни - физикохимични, балистични, дактилоскопични, 6 съдебно-медицински. Разпитани са 21 свидетели. Извършени са над 100 разузнавателни беседи, справки.Росен Ангелов е обвинен за шестте убийстваОт доказателствата е установено, че е действал сам и не е имал съучастник, обясни Сарафов. - По делото в рамките на изключително кратък период бяха извършени огромен брой процесуално-следствени действия. Извършени са 16 огледа на местопроизшествия и претърсвания, извършени са 91 експертизи. Бяха разпитани 21 свидетели, някои от тях и пред съдия. Извършени са стотици разузнавателни беседи. Прякорът на Росен Ангелов е \"горският човек\". Депутатите забъркаха хаос с прехвърлянето на фирмиШироко рекламираната реформа за защита на работниците от некоректни работодатели предизвика хаос с прехвърлянето на фирми от началото на годината и в голяма степен ще се окаже напълно безсмислена. Това стана ясно в първите работни дни на януари, когато влязоха в сила нови ограничения при сделки с прехвърляне на дялове и фирми.В края на декември по обичайния си начин - чрез преходни и заключителни разпоредби в Кодекса на труда, депутатите промениха Търговския закон, като поставиха изискване, че предприятие, в което има наети работници или служители, може да се прехвърли, след като се платят дължимите трудови възнаграждения, обезщетения и осигуровки, включително на напусналите 3 години назад.МОН анкетира децата за доходи, имоти и отоплениеАнонимни анкети за доходите, начините за отопление и имотите на семействата са били раздадени на учениците в 83 училища в София, алармираха гневни родители. Бланките с 33 въпроса са получени от деца между II и V клас.Оказа се, че анкетите са част от проект за подобряване на качеството на атмосферния въздух, с който се проучват енергийните източници за отопление и топла вода в София. Изследването е на фондация \"Енергийна агенция - Пловдив\", която е сключила договор със Столичната община. Трябвало да се проучат 6000 домакинства в София и от общината решили, че най-удачно е това да стане, като децата анкетират родителите си. Бланките са спуснати в училищата от регионалното управление по образование по нареждане на шефката му Ваня Кастрева.Икономика на кръговетеЧовекът е единственият вид на планетата, който създава боклук. Допреди век-два това не е било съществен проблем: преди индустриалната и технологичната революция боклукът, създаван от хората, е бил в огромната си част рециклируем, както всичко останало в природата. Днешната икономика обаче е изградена на принцип, който никой разумен човек не би приел за себе си - тя изхвърля в коша все повече и повече материали, които извличаме и добиваме от природата, но които са все по-трудни за разграждане и които имат висока остатъчна стойност, ако бъдат употребявани правилно.", "date": "2018.01.06", "title": "Купуват имоти почти като преди кризата, За катаклизми и суша ни подготвя национална стратегия"}
{"url": "https://news.bg/world/chetirima-ubiti-pri-strelba-v-los-andzhelis-1.html", "text": "Най-малко четирима души са били убити при стрелба в Лос Анджелис, съобщават местни медии.Трагичният инцидент е станал в предградието Санта Кларита. Убити са мъж, две жени и дете.Техните трупове са открити в къща.Полицията разследва причините за инцидента.", "date": "2018.01.06", "title": "Четирима убити при стрелба в Лос Анджелис"}
{"url": "https://news.bg/world/rusiya-sasht-i-kitay-ignorirat-es.html", "text": "Русия, Китай и Съединените щати не зачитат Европейския съюз, заяви в интервю за сп. \"Шпигел\" германският външен министър Зигмар Габриел.\"Москва, Пекин и Вашингтон имат едно общо нещо: абсолютно не ценят Европейския съюз. Те го игнорират \", каза той.Той добави, че по-рано Германия може да разчита на Франция, Обединеното кралство и Съединените щати, но поради факта, че Вашингтон губи място на световната сцена, други сили запълват политическия вакуум.По-рано бе съобщено, че германският външен министър Зигмар Габриел не е дошъл в Донбас поради лошото време.", "date": "2018.01.06", "title": "Русия, САЩ и Китай игнорират ЕС"}
{"url": "https://news.bg/world/politsiyata-proveri-tramp-tauar.html", "text": "Полицията в Ню Йорк провери небостъргача Тръмп тауър, след съобщение за подготовката на атентат, предаде в. \"Дейли нюз\". Изданието се позовава на полицейски източници.Посочено е, че полицията не е открила нищо подозрително.Според публикацията обаждането е дошло от Бруклин.", "date": "2018.01.06", "title": "Полицията провери Тръмп тауър"}
{"url": "https://news.bg/world/dva-samoleta-se-udariha-v-toronto.html", "text": "Два самолета се удариха в Торонто, предаде Ройтерс.Десетки пътници бяха евакуирани. Инцидентът е станал на летище \"Пиърсън\".Сблъсъкът между самолетите на компаниите \"Сънуинг еърлайнс\" и \"Уестджет еърлайнс\" предизвикал пожар. Той е бил потушен.Няма пострадали.От авиокомпания \"Уестджет\" съобщиха, че всичките 168 пътници и шестимата членове на екипажа на борда на нейния самолет \"Боинг\" 737-800 са невредими.Те са били евакуирани с надуваеми пързалки. Самолетът току-що бил кацнал в Торонто от Канкун, Мексико, и изчаквал да застане на терминала.В самолета на \"Сънуинг\" не е имало пътници или екипаж, съобщи авиокомпанията. Той бил теглен от екип на компанията за наземно обслужване \"Суиспорт интернешънъл\".", "date": "2018.01.06", "title": "Два самолета се удариха в Торонто"}
{"url": "https://news.bg/world/tramp-iska-18-mlrd-za-ogradata-s-granitsata-s-meksiko.html", "text": "Президентът на САЩ Доналс Тръмп поиска от Конгреса $18 млрд. за ограда на границата с Мексико, предаде в. \"Вашингтон поуст\".Тези средства ще отидат за издигане на 508,6 км допълнителни огради, както и за укрепване на още 655 км. от съществуващите заграждения.По-рано държавният глава заяви, че изграждането на стена на границата с Мексико ще струва 18 милиарда долара или по-малко. Той каза, че планините и реките също ще станат естествени бариери.Стената на границата с Мексико е едно от ключовите предизборни обещания на сегашния президент. Указ за неговото строителство, той подписа на 25 януари миналата година. Дължината на стената трябва да бъде повече от 3 хиляди километра.Тръмп многократно заяви, че Мексико ще плати за стената, но мексиканците са против.", "date": "2018.01.06", "title": "Тръмп иска 18 млрд. за оградата с границата с Мексико"}
{"url": "https://news.bg/regions/bogoyavlenie-e-1.html", "text": " Днес православната църква празнува Богоявление (Йордановден) - един от най-древните християнски празници.Това е денят, в който Йоан Кръстител кръщава Иисус Христос в река Йордан. След тайнството хората видели с очите си християнското триединство на Отец (гласа), Дух (гълъба, кацнал на рамото на Христос) и Син (земния човек) и започнали да вярват, затова денят се нарича още Богоявление.В народните поверия дните преди този ден са смятани за опасни - предците ни са вярвали, че по земята бродят караконджули и демони. Затова се наричат \"мръсни дни\", \"поганци\", \"караконждуви дни\".С кръщаването на водата светът се пречиства и става безопасен за хората, твърдят етнографи.Смята се, че през нощта срещу Йордановден небето се отваря, но чудото може да бъде видяно само от праведните. Пожеланото с молитва, когато небесата се отворят, се сбъдва.На този ден се служи Златоустова света Литургия, след която, придружен от тържествено шествие, свещеникът отива до река или водоем и хвърля кръста във водата. По традиция нечетен брой момчета се хвърлят, за да го хванат. Смята се, че който първи го улови, ще бъде здрав и ще има щастлива година.Смята, се че болните, ако се измият с вода от мястото, където е изваден кръстът, ще оздравеят.Днес имен ден празнуват носещите имената Йордан, Богдан, Йорданка, Данчо, Данка, Борил, Богомил, Бистра, Найден, Божидар, Божидара и техните производни.", "date": "2018.01.06", "title": "Богоявление е"}
{"url": "https://news.bg/world/hilyadi-vav-finlandiya-sa-bez-tok.html", "text": "Над 4000 жилища във Финландия останаха без ток, съобщи ТАСС. Аварията е предизвикана от силните снеговалежи и дървета, паднали на електропроводите.Най-тежка е ситуацията в районите на градовете Суомуссалми, Кухмо и Хюрюнсалми.Ако ситуацията се усложни е възможно да започне евакуация на жителите. Спасителните екипи са поискали помощ за отстраняване на последствията от финландската армия.", "date": "2018.01.06", "title": "Хиляди във Финландия са без ток"}
{"url": "https://news.bg/world/kosovo-iska-ot-kipar-ekstraditsiya-na-izraelets.html", "text": "Израелски гражданин, обвинен в участие в трафик на човешки органи в Косово преди десетилетие, е бил арестуван в Кипър. Властите в Прищина са поискали екстрадирането му да бъде изправен пред съда, съобщи полицията.Силите на реда обвиняват Моше Харел, че търсил хора, нуждаещи се от бъбречни трансплантации, а също така е привличал донори за Косово от Турция и бившия Съветски съюз с обещанието да получат до 12 000 евро.Получателите, предимно израелци, плащат между 80 000 и 100 000 евро за органите. Някои от донорите обаче никога не са получили парите си.Харел бе арестуван през 2012 г. в Израел във връзка с паралелно разследване, но не беше екстрадиран в Косово, което няма дипломатически отношения с Израел.Скандалът за органите излезе наяве през 2008 г., когато на летище \"Прищина\" бе спрян турски човек, видимо с болка, като бе отстранил бъбрека. Кръгът за трафик е действал от клиниката \"Медикус\" по жилищен път в покрайнините на Прищина.Директорът на клиниката, урологът Лутфи Дервиши, бе осъден на осем години затвор за организирана престъпност и трафик на хора и синът му Арбан в продължение на седем години през 2013 г., въпреки че и двамата мъже се скриха и не изпълниха присъдите си.През 2016 г. косовски съд разпореди повторно разглеждане на лекари и длъжностни лица, осъдени за участие в делото.", "date": "2018.01.06", "title": "Косово иска от Кипър екстрадиция на израелец"}
{"url": "https://news.bg/world/prezidentat-na-braziliya-pred-novo-razsledvane-za-koruptsiya.html", "text": " Президентът на Бразилия Мишел Темер е изправен пред ново разследване за корупция, предаде Ройтерс.Полицията очаква той да отговори на 50 въпроса.Мишел Темер е първият бразилски държавен глава, обвинен в корупция по време на мандата си. Консерваторът е изключително непопулярен сред бразилците.Мишел Темер наследи Дилма Русеф, която бе свалена от поста предсрочно.Бразилският президент е обвинен, че години наред е вземал подкупи в полза на партията си от крупен бразилски предприемач.", "date": "2018.01.06", "title": "Президентът на Бразилия пред ново разследване за корупция"}
{"url": "https://news.bg/weather/slanchevo-na-jordanovden.html", "text": "Днес над по-голямата част от страната ще бъде предимно слънчево. На места в низините и около водните басейни ще има мъгла или ниска слоестта облачност. Ще духа слаб до умерен южен вятър. Максималните температури ще са между 9° и 14°, за София около 10°.Това съобщиха от НИМХ към БАН.Атмосферното налягане ще се повишава и ще се доближи до средното за януари.Над планините ще е предимно слънчево. Вятърът навсякъде ще се ориентира от запад-югозапад и ще е предимно умерен. Максималната температура на височина 1200 метра ще е около 11°, на 2000 метра - около 5°.По Черноморието ще е предимно слънчево. Ще духа слаб до умерен вятър от юг-югозюпюд. Максималните температури ще са 10°-12°. Температура на морската вода е 9°. Вълнението на морето ще бъде 1-2 бала.", "date": "2018.01.06", "title": "Слънчево на Йордановден"}
{"url": "https://news.bg/society/170-godini-ot-rozhdenieto-na-hristo-botev.html", "text": "Навършват се 170 години от рождението на Христо Ботев, един от най-великите български поети и революционери.  Ботев е роден на 6 януари 1848 г. в Калофер. Той живее само 28 години, но остава в националната памет както с творчеството си, така и с революционното си дело.Роден е на 25 декември 1847 г. (нов стил - 6 януари 1848 г.) в Калофер в семейството на даскал Ботьо Петков и Иванка Ботева. Първоначално (1854-1858) учи в Карлово, където е учител Ботьо Петков, по-късно се завръща в Калофер, продължава учението си под ръководството на своя баща и през 1863 г. завършва калоферското училище. Октомври същата година заминава за Русия и се записва частен ученик във Втора Одеска гимназия, от която е изключен през 1865 г. Известно време е учител в бесарабското село Задунаевка.През 1867 г. се завръща в Калофер, започва да проповядва бунт срещу чорбаджии и турци, след което окончателно напуска Калофер. По това време във вестник \"Гайда\", редактиран от П. Р. Славейков, е публикувано първото стихотворение на Ботев - \"Майце си\".От октомври 1867 г. живее в Румъния. Работи в Браила като словослагател при Димитър Паничков, където се печата в. \"Дунавска зора\". През следващите години се мести от град на град, известно време живее заедно с Левски.През 1872 г. е арестуван за конспиративна революционна дейност и изпратен във Фокшанския затвор, но освободен вследствие застъпничеството на Левски и Каравелов. Започва работа като печатар при Каравелов, а по-късно като сътрудник и съредактор на революционния орган. Започва активната му дейност като журналист и под негова редакция започва да излиза новия орган на революционната партия - в. \"Знаме\".През 1875 г. съвместно със Стефан Стамболов издава стихосбирката \"Песни и стихотворения\". Априлското въстание го подтиква да създаде чета, на която става войвода. От Гюргево се качва с част от четата на кораба \"Радецки\" и на 17 май принуждават капитана да спре на българския бряг. На 20 май 1876 г. е последният тежък бой - привечер след сражението куршум пронизва Ботев.В родния град на поета - Калофер, ще се състои митинг поклонение. Очаква се пред паметника на Ботев над града да бъде положен гирлянд на славата.Заради празникна през целия ден Националният музей \"Христо Ботев\" ще бъде отворен за посетители. Пред БНР директорката на музея Ася Николова посочи, че българите трябва по-често да си спомнят делото на Ботев. ", "date": "2018.01.06", "title": "170 години от рождението на Христо Ботев"}
