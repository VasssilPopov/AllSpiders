{"url": "https://news.bg/world/pompeo-nyama-da-razreshim-na-iran-da-obogatyava-uran.html", "text": "Няма да разрешим на Иран да обогатява уран. Това заяви американският държавен секретер Майк Помпео, цитиран от \"Спутник\".Иранският режим предприе нови стъпки в ядрените си амбиции. За пореден път режимът използва ядрената си програма за изнудване на международната общност и заплаха за регионалната сигурност. Най-големият спонсор на тероризма в света никога няма да може да обогати уран, написа той в \"Туитър\".По-рано през деня говорителят на Белия дом Сара Сандърс повтори забележките на Помпео в изявление, подчертавайки, че трябва да се възстанови стандартът за неразпространение на обогатяването на уран за Иран.Иран , заложени в ядреното споразумение от 2015 г., съобщи по-рано полуофициалната иранска агенция \"Фарс\", цитирана от \"Таймс ъв Израел\".Иранските запаси от обогатен уран с чистота 3,67% са надхвърлили ограничението от 300 килограма. Позовавайки се на \"информиран източник\", \"Фарс\" отбелязва, че запасите са измерени и е установено, че надвишават договореното ограничение.Според условията в ядрения договор Иран може да притежаваИранският външен министър Мохамед Зариф потвърди, че Техеран е надвишил ограничението от 300 килограма обогатен уран.Говорител на МААЕ също потвърди, че Иран е преминал лимита от 300 килограма.Припомняме, че отношенията между двете държави отново силно се обтегнаха заради ядреното споразумение. Иран заяви по-рано, че официално нарушаване на въздушното пространство на Ислямската република с безпилотен самолет, свален от Техеран  по-рано този месец. САЩ пък отсякоха, че ", "date": "2019.07.01", "title": "Помпео: Няма да разрешим на Иран да обогатява уран "}
{"url": "https://news.bg/world/rusiya-predlozhi-na-sasht-razmyana-na-zatvornitsi.html", "text": "Русия с призив към САЩ да разменят затворници. Москва поиска от Вашингтон да освободи руския пилот Константин Ярошенко и предложи размяна на затворници с американците, като е готова да освободи в замяна всеки американски гражданин, задържан в Русия, съобщава \"Интерфакс\", предаде \"Ройтерс\".Ярошенко е пилот, който излежава 20-годишна присъда в САЩ за заговор за трафик на кокаин в страната. Той беше арестуван от американски специални части в Либерия през 2010 г.\"Освободете Ярошенко, разменете го за американец или американци, които излежават присъдите си тук\", призова заместник-министърът на външните работи на Русия Сергей Рябков.Той не спомена конкретни имена на американски граждани, които са задържани в Русия.Вероятно при евентуална размяна може да бъде включен и бившият американски пехотинец Пол Уилън, който е задържан от руснаците по обвинения в шпионаж. Уилън, който притежава британски, американски, канадски и ирландски паспорт, беше задържан в  2018 г.Днес посолството на САЩ обяви, че е поискало от руското правителство да позволи независима оценка на състоянието на Уилън, но Москва отхвърли молбата.Рябков също призова САЩ да върнат конфискуваното руско дипломатическо имущество като първа стъпка към разведряване на отношенията между двете държави.Дипломатът отправи призивите  в кулоарите на Г-20 в японския град Осака.", "date": "2019.07.01", "title": "Русия предложи на САЩ размяна на затворници"}
{"url": "https://news.bg/world/opek-i-rusiya-obmislyat-da-prodalzhi-ogranichavaneto-na-dobiva-na-petrol.html", "text": "Картелът ОПЕК постигна споразумение да удължи ограниченията за добив на петрол до март 2020 г., съобщиха трима източници от организацията, цитирани от Reuters, предаде Сделката, в която влиза и Русия, цели да държи цените на \"черното злато\" високи, за да могат страните да получават повече приходи в бюджетите си.Ходът най-вероятно ще предизвика гневна реакция от американския президент Доналд Тръмп, който настоява лидерът на картела Саудитска Арабия да добива повече петрол и така да помогне за намаляване на цените. Бенчмарковият Brent се покачи с над 25 процента тази година, след като Белият дом затегна санкциите срещу Венецуела и Иран, сривайки техния износ.Пазарите реагираха с 2-процентен ръст на петрола.ОПЕК и Русия намалиха добива за първи път през 2017 г., за да ограничат спада на цените, причинен от растящото производство в Съединените американски щати, които вече успяха да изпреварят Саудитска Арабия и Русия като най-голям производител в света.", "date": "2019.07.01", "title": "ОПЕК и Русия обмислят да продължи ограничаването на добива на петрол"}
{"url": "https://news.bg/world/kosovskite-sarbi-zatvoriha-magazinite-v-protest-sreshtu-vnosnite-mita.html", "text": "Доминираното от сърби Северно Косово затвори магазините, ресторантите и пекарните днес като форма на протест срещу , информира \"Ройтерс\".Осведомителната агенция предполага, че протестът може допълнително да обтегне отношенията между Белград и Прищина.През миналата година правителството на Косово въведе мита върху сръбски стоки като реципрочна мярка срещу решението на Белград да блокира опитите на Косово да се присъедини към Интерпол като суверенна държава. Ходът доведе до задънена улица в разговорите между Косово и Сърбия за нормализиране на отношенията, което е от решаваща важност, ако двете държави искат да се присъединят към ЕС.Износът на Сърбия за Косово е на стойност 500 милиона евро на година. Косово също внася от Черна гора, Македония и Албания.Четири сръбски общини в Северно Косово остават верни на Сърбия и открито бойкотират правителството в Прищина. Днешният протест е подкрепен от властите в Белград.\"Със затварянето на всички магазини в Северно Косово...трябва да се демонстрира, че сърбите няма да мълчат\", коментира пред държавната телевизия РТС Велко Одалович, генерален секретар на сръбското външно министерство.През миналата седмица премиерът Рамуш Харадинай обвини Белград в опит да \"създаде хуманитарна криза в тази част на Косово\".", "date": "2019.07.01", "title": "Косовските сърби затвориха магазините в протест срещу вносните мита"}
{"url": "https://news.bg/crime/lozan-panov-vizhda-opit-za-namesa-v-sadebnata-vlast.html", "text": "Само преди седмица съдът на Европейският съд постанови, че с намаляването на пенсионната възраст на върховните съдии в страната и с предоставянето на президента право да преценява дали да им разреши да работят и след навършване на 65 години, се нарушава тяхната несменяемост и независимост, което води до неизпълнение на задълженията по договора с ЕС.Това заяви председателят на Върховния касационен съд Лозан Панов, който участва в дискусия на тема \"Когато Върховният съд на Полша отказа да се подчини на политици\". В дискусията участва и първият председател на Върховния съд на Полша Малгожата Герсдорф.По думите му според комисията решението на президента не се основава на определени задължителни критерии, които подлежат на съдебен контрол и по този начин е налице прекомерна свобода на преценката, позволяващата на държавния глава да упражнява влияние на съдиите във Върховния съд.Панов отбеляза, че според съда на ЕС това правомощие може да породи основателни съмнения относно неподатливостта на засегнатите съдии към външните фактори.Председателят на ВКС поясни, че официалните представители на магистратската общност в България в лицето на Висшия съдебен съд, не са подкрепили своите колеги от Полша.Искането за становище относно замразяването на членството на Полша в Европейската мрежа на съдебните съвети от страна на ръководството на мрежата е препратено от управляващия Висшия съдебен съвет Боян Магдалинчев към българското външно министерство, за да даде становище дали подкрепата на ВСС за полските ни колеги ще навреди на националните ни интереси, допълни той.На гласуването във ВСС едва 4 души са подкрепили полските магистрати. По тази причина България е гласувала с \"въздържал се\".В крайна сметка членството на Полша бе замразено, посочи Панов.В държавите, подкрепили замразяването на членството на Полша в Европейската мрежа на съдебните съвети, очевидно, разделението на властите не е проформа и те са оценили адекватно опасността от нарастващия популизъм в Полша, който не е само полски феномен, обясни председателят на ВКС.По думите на Панов този феномен съществува и в редица други европейските държави.Той подчерта, че България вече е на 111-то място по свобода на словото в класацията на Репортерите без граници.Лозан Панов напомни за думите на един от най-известните анализатори на популизма холандеца Кас Муде, който предупреждава, че популистите са най-силни там, където се сблъскват със слаба опозиция.Когато опозицията е слаба, популистите се разочароват, че ги ограничава съда и медиите и се опитват да ги отслабват, добави Лозан Панов. ", "date": "2019.07.01", "title": "Лозан Панов вижда опит за намеса в съдебната власт"}
{"url": "https://news.bg/world/tramp-poiska-tankove-za-parada-na-4-yuli.html", "text": "Президентът на САЩ Доналд Тръмп поиска танкове за парада на 4 юли.Вестник \"Вашингтон пост\" пише, че три дни преди националния празник на САЩ Службата на националните паркове се опитва да разбере как може да удовлетвори искането на президента за разполагане на танкове и \"друга бронирана военна техника\" на Националната алея в столицата Вашингтон преди празника.Няколко източници са разкрили пред изданието, че продължаващите разговори за използването на голяма военна техника като танкове \"Ейбръмс\" или бойна машина на пехотата \"Брадли\", като част от събитието на Тръмп \"Поздрав към Америка\", са само едни от многото неуточнени подробности що се отнася до планираните чествания в четвъртък.От встъпването си в длъжност американският лидер настоява за организиране на голям военен парад във Вашингтон, което трябваше да се осъществи през миналата година, но в крайна сметка планът се провали.Представители на Белия дом възнамеряват да пуснат в продажба билети за места във ВИП секция, за да се наблюдава обръщението на американския лидер, но системата все още не е разработена, тъй като голяма част от служителите отпътуваха за Азия през миналата седмица във връзка с посещението на американския лидер в региона.", "date": "2019.07.01", "title": "Тръмп поиска танкове за парада на 4 юли"}
{"url": "https://news.bg/society/14-sa-ofertite-za-izgrazhdaneto-na-46-km-ot-am-hemus.html", "text": "Отворени са постъпилите 14 оферти в обществената поръчка за изработването на разширен идеен проект за над 46 км от АМ \"Хемус\", след връзката с пътя Русе - Велико Търново в посока Търговище, съобщават от АПИ.Бъдещият изпълнител ще трябва да изработи разширен идеен проект и да направи пълни инженерно-геоложки проучвания и ПУП - Парцеларен план за участъка след връзката с пътя Русе - Велико Търново до пресичането с пътя Бяла - Търговище.Обществената поръчка е в две обособени позиции. При първата дължината на участъка е 22,2 км. Стойността за изработването на проекта е 3 308 000 лв. Отворените 7 оферти са на \"Трафик Холдинг\" ЕООД; Обединение ППМ - ИЙ КЕЙ ДЖЕЙ, в което са: \"Проджект Планинг енд Мениджмънт\" ООД и \"ЙИ КЕЙ ДЖЕЙ България Кънсълтинг Енджиниърс\" ЕООД; \"ВИА ПЛАН\" ЕООД; \"ИЛИЯ БУРДА\" ЕООД;\"ПЪТПРОЕКТ - 2000\" ООД; \"АЛВЕ КОНСУЛТ\" ЕООД; Обединение \"АМ ХЕМУС ТРИП 2019\", с участници: \"ПЪТПРОЕКТ\" ЕООД, \"ТРАНСКОНСУЛТ-22\" ООД, \"РУТЕКС\" ООД и \"ИНЖКОНСУЛТПРОЕКТ\" ООД.В обособена позиция №2 е участък от 24 км. Прогнозната стойност е 3 361 400 лв.  Останалите 7 оферти са на \"ИНЖКОНСУЛТПРОЕКТ\" ООД; ДЗЗД \"АМ ХЕМУС-2016\", в което участват: \"Рутекс\" ООД и \"Контролс\" ООД; ОБЕДИНЕНИЕ \"АВТОМАГИСТРАЛА ХЕМУС 2019\", с участници: \"ВИА ПЛАН\" ЕООД, \"АЛВЕ КОНСУЛТ\" ЕООД, \"ПЪТПРОЕКТ 2000\" ООД, \"ТРАФИК ХОЛДИНГ\" ЕООД и \"ИЛИЯ БУРДА\" ЕООД; Обединение \"ИЙ КЕЙ ДЖЕЙ-ГЕГ-ХЕМУС\" и \"ТРАНСКОНСУЛТ-22\" ООД; Обединение СИВЕН ТРЕТИ ДИЗАЙН и ТРЕТИ (3ТИ) Проджети Италия - Инженерия Интегра С.п.а \"Пътпроект\" ЕООД;Времето за изработване на разширените идейни проекти е 150 календарни дни.", "date": "2019.07.01", "title": "14 са офертите за изграждането на 46 км от АМ \"Хемус\""}
{"url": "https://news.bg/society/nad-30-000-avtomobila-preminaha-prez-gkpp-kulata-za-denonoshtie.html", "text": "За едно денонощие през ГКПП Кулата са преминали 30 780 моторни превозни средства в двете посоки, съобщават от МВР.За същия период вчера през ГКПП Маказа в двете посоки са преминали общо 11 584 моторни превозни средства.Изключително интензивен бе и ГКПП Маказа на българо-гръцката граница през вчерашния ден.Граничните пунктове продължават да работят при пълен капацитет.От \"Гранична полиция\" съветват в дните с интензивен трафик водачите да преминават и през ненатоварените пунктове Илинден, пунктовете, Ивайловград, Златоград и Капитан Петко Войвода.", "date": "2019.07.01", "title": "Над 30 000 автомобила преминаха през ГКПП \"Кулата\" за денонощие "}
{"url": "https://news.bg/world/ruskoto-posolstvo-vav-velikobritaniya-anketira-za-liberalizma.html", "text": "Посолството на Русия във Великобритания пусна анкета в \"Туитър\" във връзка с коментара наинформира \"Политико\".През миналата седмица Путин даде пространно интервю за \"Файненшъл таймс\". По време на интервюто той обяви, че настъпва краят на либералната епоха.Сега руската мисия на Острова пита \"Какъв е най-добрият начин да се докаже, че либерализмът е жив?\". Дадени са следните отговори: \"Напускане на ЕС\", \"Оставане в ЕС\" и \"Либерализмът е мъртъв\".Председателят на Европейския съвет Доналд Туск отвърна на Путин, че либерализмът не е отживелица.", "date": "2019.07.01", "title": "Руското посолство във Великобритания анкетира за либерализма"}
{"url": "https://news.bg/crime/ostaviha-v-aresta-drogiraniya-shofyor-prevozval-55-kg-heroin.html", "text": "Бургаският окръжен съд наложи постоянен арест на 47-годишният Николай Деянов от с. Зелена Морава, община Омуртаг, който бе Той е засечен при проверка на кръговото кръстовище до хотел \"Мираж\" в Бургас.Деянов пътувал в посока София, когато бил спрян за проверка. Микробусът бил негова собственост.От прокуратурата съобщиха, че по първоначални данни чистотата на открития хероин възлизала на около 50%. Стойността на дрогата възлизала на 2 и 5 млн. лв., а на свободния пазар тя е многократно повече, пояснява прокурор Георги Чинев.Имам молба за иззетите пари, имам нужда от тях. Това е последната ми молба, други претенции нямам, обърнал се към съдията арестуваният шофьор.В родното си село Николай Деянов се занимавал с отглеждане на кучета, които продавал в Гърция.Според служебният защитник на шофьора задържането му под стража било твърде сурово наказание и поискал домашен арест, тъй като не била установена съпричастността му към хероина, освен че бусът бил негов.Според събраните доказателства до момента обаче той е извършител на престъплението.Засега не било установено по каква причина Деянов е бил в Бургас. Ако го освободят обаче имало опасност да се укрие или да окаже натиск на свидетели.", "date": "2019.07.01", "title": "Оставиха в ареста дрогирания шофьор, превозвал 55 кг хероин "}
{"url": "https://news.bg/world/sotsialdemokratite-ostavat-na-vlast-v-bremen-vapreki-zagubata.html", "text": "Бремен, най-малката провинция в Германия, ще бъде управляван от лява трипартийна коалиция след сключване на споразумение, което изключва консерваторите, въпреки че спечелиха изборите, информира \"Политико\".Социалдемократите, Зелените и Левицата договориха споразумение да управляват провинцията, въпреки че на изборите в края на май победи Християндемократическия съюз. Консерваторите получиха 26,5 на сто, а социалдемократите бяха подкрепени от 25%. Това е най-слабият резултат на социалдемократите от повече от 70 г. Зелените завършиха на трета позиция със 17,5%, а Левицата получи 11,5 на сто.Подобни коалиции управляват в Берлин и Тюрингия, част от бивша Източна Германия, но за първи път Левицата се присъедини към двете леви сили в коалиция в бившата Западна Германия.Коалиционното споразумение в Бремен включва ангажимент да се забрани движението на автомобили в центъра на града от 2030 г., разширяване на обществения транспорт и затваряне на единствената държавна централа на въглища в града, пише \"Шпигел\".Споразумението все още трябва да бъде одобрено от членовете на трите партии.", "date": "2019.07.01", "title": "Социалдемократите остават на власт в Бремен въпреки загубата"}
{"url": "https://news.bg/crime/prokuraturata-razsledva-pozhara-v-barziya-vlak-varna-sofiya.html", "text": "Районна прокуратура - Своге разследва причините за възникналия  в бързия влак Варна - София, съобщават от прокуратурата. Под ръководството на Районна прокуратура - Своге се води разследване по образувано досъдебно производство за извършено престъпление по чл. 343, ал. 1, б. \"а\", вр. чл. 342, ал. 1 от Наказателния кодекс - причиняване на значителни имуществени вреди при управляване на подвижен железопътен състав.Припомняме, че се възпламени санитарно помещение на третия вагон на бързия влак. Това наложи влакът да престои повече от час на гара Своге.Във влака пътуваха около 150 човека, които бяха изведени успешно от влаковата композиция със съдействието на превозния персонал.Дежурна група при РУ - Своге, в присъствието на представител на БДЖ \"Пътнически превози\", извърши оглед на местопроизшествието. С оглед разкриване на обективната истина, предстои Районна прокуратура - Своге да проведе разпити на свидетели по случая - превозната бригада, служителите на жп гара Своге, както и установяване на лицата, пътували във влака.Ще бъде изискан писмен доклад от БДЖ \"Пътнически превози\" ЕАД и назначаване на техническа експертиза.", "date": "2019.07.01", "title": "Прокуратурата разследва пожара в бързия влак Варна-София "}
{"url": "https://news.bg/society/uvelichavat-gishetata-za-elektronni-vinetki-na-gkpp-kalotina.html", "text": "Увеличават капацитетът за продажба на електронни винетки на ГКПП \"Калотина\", съобщават от Министерството на регионалното развитие. Там вече има 6 терминала за самообслужване.Това стана ясно от срещата на министъра на регионалното развитие и благоустройството Петя Аврамова с посланика на Република Турция у нас Хасан Улусой.Целта е облекчаване на трафика и намаляване на възможността за образуване на опашки на влизане в България през летния сезон.Увеличени са и вече три гишетата за продажба, на които освен с карта, плащане може да бъде направено и в брой. На ГКПП \"Капитан Андреево\" броят на терминалите за самообслужване също е увеличен.Заместник-министър Николай Нанков информира посланика на Турция у нас, че винетки могат да бъдат купени в дистрибуторската мрежа, на бензиностанции, чрез мобилно приложение и с СМС. Те могат да бъдат закупени онлайн предварително и да се активират от деня на влизане на пътуващите в страната ни.Регионалният зам.-министър обърна внимание, че в страната ни има нов контролен орган - служители на Националното тол управление, които следят за спазването на Закона за пътищата и купуването на винетки.По думите на Нанков в страната ни предстои да бъде внедрена тол система за тежкотоварните автомобили, в резултат на което винетките за превозни средства над 3,5 т ще отпаднат и те ще плащат тол такса за изминато разстояние.С ускорени темпове се изпълняват програмите \"България - Турция\" и \"Черноморски басейн\", отбеляза зам.-министър Николова. Тя информира, че се очаква сключването на 34 нови договора за над 10 млн. евро по програмата за трансгранично сътрудничество с южната ни съседка. Работи се и по подготовката на следващия програмен период. Обсъжда се включването на няколко стратегически проекта, които да се изпълняват от двете страни на границата.Министър Аврамова коментира, че се разчита на съдействието на турското посолство в България, което чрез своите канали да съдейства за по-добрата информираност на своите граждани, така че да пътуват по-комфортно през територията на страната ни.Установените добри контакти и сътрудничество създават условия да работим за по-нататъшното развитие на двустранните отношения, подчерта регионалният министър.От своя страна турският посланик у нас заяви, че двете страни имат много допирни точки, по които да си сътрудничат, като регионално развитие, благоустройство, инфраструктура и др.Нашата основна цел е да изградим добра инфраструктура, за да улесним гражданите и бизнеса, заключи министър Аврамова.", "date": "2019.07.01", "title": "Увеличават гишетата за електронни винетки на ГКПП \"Калотина\""}
{"url": "https://news.bg/world/borisov-postavi-vaprosa-za-shengen-na-sreshtata-s-timermans.html", "text": "Премиерът Бойко Борисов се срещна в неделя вечерта с Франс Тимерманс,   кандидат на социалистите . Това съобщи самият Борисов, като публикува снимки и видео в профила си във \"Фейсбук\", а новината се появи и в Politico. Видеото показва началото на срещата. Тимерманс обаче заявява, че не е сигурен, че срещата трябва да бъде записвана, след което видеото рязко спира. Очаквано, двамата са обсъждали основно избора на председатели на еврокомисията и Европейския съвет. Тимерманс търси подкрепа за кандидатурата си, а Борисов се възползва от възможността да припомни какво иска България от Брюксел, коментира Politico.Борисов поставя въпроса за отпадане на мониторинга и приемането на страната в Шенген. В момента се прави компромис - Манфред Вебер ще поеме европарламента, а вие ще вземете Комисията\", каза Борисов пред холандеца. \"Работихме чудесно през годините.\", припомня също така той. Тимерманс кима в знак на съгласие, повтаряйки българската дума \"прекрасно.\"Борисов вече изрази несъгласие с елиминирането на кандидатурата на Манфред Вебер от преговорите за бъдещ председател на ЕК.\"Имаме си шпиценкандидат, спечелил изборите, няма логика победителят да не е председател на ЕК\", заяви Борисов в Брюксел, преди извънредното заседание на Европейския съвет. Той изрази скептицизъм, че днешната среща ще завърши с решение.Какъвто и вариант да бъде избран, трябва да е основан на принципи, заяви министър-председателят Бойко Борисов преди началото на разговорите по номинациите за водещите позиции в ЕС.\"Никога не съм бил против някой. Тимерманс е един от най-добрите комисари, прекрасен човек много принципен, няма спор. Тук не съществува личността Вебер и личността Тимерманс. Има ЕНП, победили европейските социалисти.Тук не правим разрез или коментар кой какви качества има. Европейският избирател се произнесе, нареди Вебер първи, Тимерманс втори. Надявам се никой от нас не се счита за по-висш от европейския избирател.\" - коментира  министър-председателят.Борисов  да стане председател на Европейския съвет.Това стана ясно от негово изявление в Бркюксел след втория ден от извънредната среща на лидерите на страните членки на ЕС.Кристалина Георгиева е за поста председател на Европейската комисия, но е необходимо мнозинство, подчерта премиерът.Евролидерите  споразумение бившият холандски външен министър и заместник-председател на Европейската комисия Тимерманс да оглави Комисията от есента.", "date": "2019.07.01", "title": "Борисов постави въпроса за Шенген на срещата с Тимерманс "}
{"url": "https://news.bg/crime/zadarzhan-e-shofyor-blasnal-peshehodets-v-kostinbrod-i-izbyagal.html", "text": "Задържан е шофьор, прегазил в четвъртък пешеходец в Костинброд и избягал от местопроизшествието, съобщиха от прокуратурата. Под наблюдението на Окръжна прокуратура - София се води досъдебно производство, образувано във връзка с пътно-транспортно произшествие, довело до смъртта на пешеходец.Извършителят на престъплението е бил открит и задържан от разследващите органи и на 29.06.2019 г. е бил привлечен в качеството на обвиняем.Т. С. е задържан за срок до 72 часа с постановление на прокурор.Предстои Окръжна прокуратура - София да внесе в съда искане за вземане на мярка за неотклонение \"задържане под стража\" спрямо обвиняемия.", "date": "2019.07.01", "title": "Задържан е шофьор, блъснал пешеходец в Костинброд и избягал "}
{"url": "https://news.bg/society/zabranyavat-dvizhenieto-na-koli-v-morskata-gradina-vav-varna-sled-intsidenta-s-5-godishnoto-dete.html", "text": "Забраняват движението на автомобили на територията на цялата Морската градина във Варна, съобщи bTV.Решението е взето от община, след като  преди два дни, прегазено на паркинг в парка.Само на метри от мястото, където загина детето, има знак, който ограничава единствено спирането и паркирането в парка. Предстои той да бъде заменен с такъв, който забранява влизането с автомобили по алеите.Местните изразяват съжалението си, че е трябвало да се стигне до трагедия, за да се вземе правилното решение от общината.В комисията по безопасност на движението решиха също общинските полицаи да получат по-големи правомощия - те ще могат да санкционират нарушителите, които пренебрегнат новите забранителни знаци. Предстои да се уточни за кого ще има изключение.Припомняме, че по-рано днес стана ясно, че Варненският окръжен съд който Решението на съда може да бъде обжалвано пред Апелативен съд.", "date": "2019.07.01", "title": "Забраняват движението на коли в Морската градина във Варна след инцидента с 5-годишното дете"}
{"url": "https://news.bg/crime/prokuraturata-v-burgas-predade-na-sad-mazh-obvinen-v-predlagane-na-podkup-na-politsai.html", "text": "Окръжна прокуратура - Бургас предаде на съд Сунай С., обвинен в даване на подкуп на полицейски служители, съобщиха от прокуратурата. Мъжът е обвинен за това, че на 13.04.2019 г. в град Камено, е дал подкуп - дар, представляващ парична сума в размер на 50 лева на двама полицейски служители, за да не извършат действие по служба.Сунай не искал да му съставят акт за установяване на административно нарушение като водач на товарен автомобил.Товарният автомобил, който бил управляван от обвиняемия, се движел по централната улица. Общинската наредба за обществения ред обаче забранява това и полицаите го спрели, след което задържали за предложения подкуп.Окръжен съд - Бургас е насрочил заседанието си за 02.07.2019 година. ", "date": "2019.07.01", "title": "Прокуратурата в Бургас предаде на съд мъж, обвинен в предлагане на подкуп на полицаи "}
{"url": "https://news.bg/world/upravlyavashtite-v-rumaniya-iskat-da-plashtat-na-uchenitsite-za-prisastvie.html", "text": "Управляващата партия в Румъния иска да плаща на учениците за редовно присъствие на учебните занятия, съобщава Edupedu.ro.Социалдемократическата партия планира да плаща на учениците от началното училище по 10 румънски леи (малко над 2 евро) във формата на ваучери за присъствие в клас. Мярката е разглеждана като \"приоритет\" и е публикувана на сайта на партията.За учебната година 2019-2020 са предвидени ваучери само за учениците от началното училище, учебната година 2020-2021 г. ще обхване и учениците в основните училища. Ако ученик присъства на всички занятия през месеца, ще получи 200 румънски леи (42 евро) на следващия месец, е пресметнал Edupedu.ro. Ако пропусне 10 учебни дни, ученикът може да получи 100 румънски леи (21 евро).В Румъния има 1,65 милиона ученици до Осми клас, докато 629 755 ще започнат Първи клас, според данни на Националния статистически институт. Това означава, че за прилагането на новата мярка ще бъдат похарчени над 3 милиарда румънски леи (631,5 милиона евро) за учебна година.Също се предвижда премахване на данък за семейства с деца, които имат доходи под 2000 румънски леи (421 евро) на месец.", "date": "2019.07.01", "title": "Управляващите в Румъния искат да плащат на учениците за присъствие"}
{"url": "https://news.bg/regions/unishtozhiha-aviobombata-otkrita-v-plovdiv.html", "text": "Военнослужещи унищожиха 50- килограмовата авиационна бомба, която беше открита в Пловдив, съобщават от Министерството на отбраната.Припомняме, невзривеният снаряд беше намерен в петък при изкопни работи в кв. \"Тракия\". Днес той беше унищожен на учебен център \"Червен\".от Втората световна война. Преди години също бяха намерени няколко, и то отново при строителни работи.", "date": "2019.07.01", "title": "Унищожиха авиобомбата, открита в Пловдив"}
{"url": "https://news.bg/crime/ostaviha-v-aresta-shofyora-pregazil-peshehodka-v-balgarski-izvor.html", "text": "Оставиха в ареста шофьора, прегазил пешеходка в Български извор.Днес Ловешкият окръжен съд постанови най-тежката мярка за неотклонение \"задържане под стража\" за 31-годишния Х.Г.Д.Припомняме, на 27 юни той в центъра на тетевенското село и избяга.Според съда има реална опасност обвиняемият да се укрие, тъй като е напуснал местопроизшествието след извършване на деянието.Решението може да бъде обжалвано в 3-дневен срок пред Апелативния съд във Велико Търново.", "date": "2019.07.01", "title": "Оставиха в ареста шофьора, прегазил пешеходка в Български извор"}
{"url": "https://news.bg/world/rekordno-niska-izbiratelna-aktivnost-na-sporniya-mesten-vot-v-albaniya.html", "text": "Рекордно ниска избирателна активност на местните избори в Албания след обвинения към управляващата Социалистическа партия, че е фалшифицирала резултатите от парламентарния вот през 2017 г., съобщават местни медии.Опозицията, Демократическата партия, бойкотира проведения в неделя местен вот.Централната избирателна комисия съобщи, че е регистрирана исторически слаба избирателна активност от 21,6 на сто. През 2015 г. 45% от албанците гласуваха на местния вот.Иначе изборите се проведоха спокойно, но много избиратели решиха да отидат на плажа вместо до избирателните секции, а други останаха по домовете си. Имаше опасения, че по време на вота може да възникне насилие.След вота управляващата Социалистическа партия може да твърди, че изборите са се провели въпреки бойкота на опозицията, и че хората са упражнили правото си на глас, което е единственият път за промяна в страната.Опозицията пък може да обяви, че са засегнали легитимността на управляващите. Бойкотът означаваше, че в някои избирателни райони имаше само един кандидат на бюлетината.", "date": "2019.07.01", "title": "Рекордно ниска избирателна активност на спорния местен вот в Албания"}
{"url": "https://news.bg/crime/razsledvat-deputata-georgi-mihaylov-i-za-danachno-prestaplenie.html", "text": "Ще разследват депутата Георги Михайлов и за данъчно престъпление. Това заяви на брифинг говорителят на главния прокурор Румяна Арнаудова.Финансова инспекция на \"СБАЛХЗ\" ЕАД показва, че много търговски дружества са доставяли значителен обем от медикаменти, въпреки че е налице презапасяване с лекарства. За лекарствен препарат за онкологични заболявания става ясно, че са изплащани парични средства в размер на 164 хиляди лева, без да е налице законно основание, подчерта Арнаудова. Медикаментите са били заприходени и по документи, но не са постъпвали в болничната аптека. Установява се свръхзадлъжнялостта на болницата. Парите са отивали по сметка на фирмата, уточни още Арнаудова.Агенцията за държавна финансова инспекция е затруднена от хаоса в документацията. Прокуратурата очаква периодът на извършване на престъпленията и обемът на сумите да се разшири.\"След като този човек си е позволил за една от годините въобще да не декларира доходи от лихви, напълно възможно е и през 2013 и 2014 година да е спестил някои обстоятелства\", каза още Арнаудова. Напълно е възможно по думите й да се стигне до извода, че престъпленията водят към корупционни практики. Щом прокуратурата получи разрешение за разследване в по-голям период, ще се стигне и до информация за произхода на парите, убеден е прокурорът.През ноември главният прокурор  от БСП Георги Михайлов заради безстопанственост и сключване на неизгодни сделки в местното му на изпълнителен директор на \"СБАЛХЗ\" ЕАД. След като самият , започнаха действия по събирането на доказателства, но се е стигнало до искане за разкриване на данъчноосигурителна информация, както и на банкова тайна.В хора на разследването се установява и друго престъпление на народния представител - получаване на финансови средства от търговско дружество. За 2016 година депутатът не е декларирал 44 000 лева, които е получил като лихви от дружеството, на което през 2013 г. е предоставил заем в размер на 200 000 евро.", "date": "2019.07.01", "title": "Разследват депутата Георги Михайлов и за данъчно престъпление"}
{"url": "https://news.bg/int-politics/makron-besen-na-nereshitelnostta-na-evropeyskiya-sayuz.html", "text": "Лидерите на Европейския съюз прекратиха срещата си в Брюксел, след като след 20 часа преговори не успяха да постигнат договорка за това кои трябва да заемат най-важните постове в институциите на Общността, предизвиквайки гняв у френския президент Еманюел Макрон, който заяви, че нерешителността на Европа вреди на имиджа ѝ в чужбина, съобщава \"Ройтерс\".Невъзможността им да намерят консенсусни кандидати по време на маратонските преговори, които продължиха през цялата нощ, отразиха разпокъсаното състояние на Европейския парламент и подчертаха проблемите при постигането на обща позиция по въпроси от миграцията до климатичните промени, които нараснаха след разширяването на Общността.Макрон, който напусна мястото на срещата, малко след като преговорите бяха прекъснати внезапно и насрочени за утре сутрин, определи случилото се като \"провал\", макар че каза, че все още може да се постигне споразумение.Източноевропейските страни категорично възразиха срещу споразумението, постигнато от него и лидерите на Германия и Испания да връчат председателството на Европейската комисия на холандския социалист Франс Тимерманс.Номинирането на Тимерманс също така беше много непопулярно сред групата на дясноцентристката Европейска народна партия (ЕНП), която настоя, че тя трябва да поеме председателството на комисията, тъй като има най-много депутати в Европарламента.Макрон настоя, че не би могло да има по-нататъшно разширяване на ЕС без реформи, които да му позволят да функционира.Постът на председателя на Европейската комисия беше само един от петте, които трябва да бъдат разпределени, като сред тях е и този на председател на Европейската централна банка.Изключително необичайно е срещите на върха на ЕС да продължават трети ден, а настоящите преговори отбелязват вече трети опит да се постигне съгласие за постовете в следващия 5-годишен мандат.Запитан какъв е основният проблем в преговорите, представител на ЕС каза: \"Целият пакет.\"\"Това е просто невероятно сложно. Имате толкова много политически фракции\", коментира холандският премиер Марк Рюте, добавяйки, че някои фракции остават разделени помежду си.Германският канцлер Ангела Меркел, чийто Християндемократически съюз е част от ЕНП, излезе с по-помирителен тон към източноевропейските страни, посочвайки, че по-големите страни членки на ЕС не могат да пренебрегват възгледите на по-малките държави.За да бъде назначен, следващият председател на Европейската комисия се нуждае от подкрепата на поне 72% от 28-те страни членки, които трябва да представляват най-малко 65% от населението на ЕС.Дипломати заявиха, че договорката за имената за най-високите постове е от решаващо значение за позицията на ЕС, тъй като още отлагания ще осигурят храна на антисистемните националисти, които твърдят, че Общността е загубила връзка с гражданите си, разделена е и нефункционална.", "date": "2019.07.01", "title": "Макрон бесен на нерешителността на Европейския съюз"}
{"url": "https://news.bg/world/v-shvetsiya-vleze-zabrana-za-pushene-na-otkrito-na-opredeleni-mesta.html", "text": "В Швеция влезе в сила забрана за тютюнопушене на открито на определени обществени места, включително на детски площадки и железопътни гари, информира АП.Забраната, която влиза в сила от днес, означава, че е забранено пушенето в откритите части на ресторантите и на входовете на специално приспособени зони за пушачи. Ограниченията се отнасят и за електронните цигари.Официални данни от 2016 г. показват, че само 11% от 10 милиона души население на Швеция пушат редовно, а 10% понякога.През май 2005 г. Швеция забрани пушенето в баровете и ресторантите.Според новия закон целта е скандинавската държава да се освободи от тютюнев дим до 2025 г.", "date": "2019.07.01", "title": "В Швеция влезе забрана за пушене на открито на определени места"}
{"url": "https://news.bg/crime/povdignaha-obvinenie-na-sluzhitel-za-otkradnata-kasa-ot-ofis-na-kurierska-firma.html", "text": "Повдигнаха обвинение на 20-годишен мъж за открадната каса от офис на куриерска фирма, намиращ се на ул. \"Уста Колю Фичето\" във Варна, съобщиха от ОД МВР- Варна.Мъжът е бил служител във фирмата. Престъплението е извършено след приключване на работа и заключване на офиса.С.Д. е проникнал в него и е извършил кражбата на незакрепена метална каса, съдържаща сумата от 24 120 лв. и шест пратки.Извършителят е задържан за срок до 24 часа, а след това му е повдигнато обвинение.Работата по случая продължава. По-голямата част от парите е намерена.", "date": "2019.07.01", "title": "Повдигнаха обвинение на служител за открадната каса от офис на куриерска фирма"}
{"url": "https://news.bg/regions/avtobus-s-detsa-katastrofira-na-am-trakiya.html", "text": "Автобус с деца катастрофира на АМ \"Тракия\", съобщават от МВР-Бургас.Пътният инцидент е станал около 14.20 часа днес при км 325 в посока Бургас.Автобусът, който е превозвал 57 деца от София към Китен, и лек автомобил със сръбска регистрация са се сблъскали.При инцидента няма пострадали. Двамата водачи са тествани с дрегер за употреба на алкохол, като резултатите са отрицателни.Заради катастрофата автобусът е бил изтеглен на паркинг, като след технически преглед ще бъде преценено дали да продължи движението си.", "date": "2019.07.01", "title": "Автобус с деца катастрофира на АМ \"Тракия\""}
{"url": "https://news.bg/world/globalnoto-zatoplyane-zatvarya-80-mln-rabotni-mesta-do-2030-g-alarmira-oon.html", "text": "Глобалното затопляне ще засегне работниците в селскостопанския и други сектори. Конкретно ще причини продуктивна загуба, която се равнява на 80 милиона работни места през следващите 10 г., предупреждава ООН, предаде АФП.В доклад на Международната организация по труда е изчислено, че 2,2% от всички работни часове по света ще бъдат изгубени заради по-високи температури.Процентът се очаква да бъде двойно по-висок в най-засегнатите региони, Западна Африка и Южна Азия, се отчита в изследването Working on a warmer planet: The impact of heat stress on labour productivity.Това представлява икономически загуби в размер на 1,4% от световния БВП или 2,4 трилиона щатски долара. От организацията поясняват, че това е равнозначно на размера на икономиката на Великобритания.Международната организация по труда пояснява, че това са \"консервативните изчисления\", тъй като се основава на предположения, че глобалното затопляне ще бъде ограничено до 1,5 градуса по Целзий до края на века.Днес 940 милиона души работят в селското стопанство.", "date": "2019.07.01", "title": "Глобалното затопляне затваря 80 млн. работни места до 2030 г., алармира ООН"}
{"url": "https://news.bg/regions/kmetat-na-plovdiv-uvolni-svoy-zamestnik.html", "text": "Кметът на Пловдив Иван Тотев отстрани от длъжност заместник-кметът с ресор \"Общинска собственост, устройство на територията, строителство и инвестиции\" инж. Димитър Кацарски, съобщиха Нова телевизия, позовавайки се на общинската администрация.В съобщението се посочва, че той е освободен от 1 юли \"във връзка с новите предизвикателства пред работата на Община Пловдив\".", "date": "2019.07.01", "title": "Кметът на Пловдив уволни свой заместник"}
{"url": "https://news.bg/regions/zachestyavat-gorskite-pozhari-po-granitsata-ni-s-makedoniya.html", "text": "Зачестяват пожарите по границата ни със Северна Македония, съобщава БНР.От началото на годината на територията на Югозападното държавно предприятие са регистрирани повече от сто горски пожара, като все по-често запалванията са по границата със западната ни съседка.До момента огънят е засегнал близо 5000 декара гори.По думи на директора на предприятието Дамян Дамянов основната причина за запалванията в горите остава човешката небрежност при боравенето с огън - на нея се дължат 96% от случаите.Той обясни, че броят на пожарите е скочил заради много сухата пролет.Очакваните високи температури, буйната тревна растителност и присъствието на много туристи в планините увеличават риска от пожари.По данни на Югозападното държавно предприятие се наблюдава увеличение на пожарите по границата със Северна Македония през последните месеци. Повечето от запалванията от там се пренасят и у нас.Тази година много пожари влязоха от македонска страна, особено в района на Струмяни - там имаше поне 4-5 пожара, съобщи Дамянов.От държавното горско предприятие напомнят, че се предвижда санкция в размер на 500 лева за паленето на огън извън регламентираните места в горите и на по-малко от сто метра от границата на горските територии.", "date": "2019.07.01", "title": "Зачестяват горските пожари по границата ни с Македония"}
{"url": "https://news.bg/world/patnicheski-samolet-na-balgarska-kompaniya-predizvika-trevoga-na-letishte-v-izrael.html", "text": "Извънредна ситуация на международното летище \"Бен Гурион\" в Тел Авив, Израел, пише \"Таймс ъв Израел\".Пътнически самолет със 152 души на борда от Кьолн, Германия, за Тел Авив е подал сигнал за проблеми с гумата на единия колесник. Повече от 100 линейки са разположени на летището около 45 минути преди самолетът да заходи за кацане.Вдигнати са изтребители, които придружават самолета. Пилотите на изтребителите са съобщили, че една от задните гуми е спукана.Пътническият самолет \"Боинг\" 737-400 има по две гуми от всяка страна и две под носа.За първи път от 8 г. насам е обявено най-високото ниво за тревога на израелското летище - 3-та степен.Самолетът кръжи над израелската столица за максимално изгаряне на горивото преди да заходи за кацане. Той трябваше да кацне в 16,05 часа местно време.Най-малко една гума се е спукала при излитането на самолета в Кьолн преди няколко часа.Летище \"Рамон\" на юг ще приеме самолетите, отклонени от \"Бен Гурион\".Впоследствие стана ясно, че самолетът е кацнал безопасно. По време на кацането летището спря всички полети.Пътническият самолет е на малката българска компания Electra Airways, която има три самолета - този 737 и два Airbus A320.", "date": "2019.07.01", "title": "Пътнически самолет на българска компания предизвика тревога на летище в Израел"}
{"url": "https://news.bg/regions/potvardiha-za-10-sluchaya-na-zarazeni-ot-karlezhi-v-montansko.html", "text": "От РЗИ - Монтана потвърдиха за 10 случая на заразени от кърлежи в Монтанско. 9 случая са на лаймска болест и 1 случай на марсилска треска.Всички заболели са имали клинични прояви на заболяванията, били са хоспитализирани и лекувани в инфекциозно отделение.От РЗИ напомнят за предприемане на мерки за предпазване от ухапвания и своевременно търсене на медицинска помощ при откриване на впит кърлеж по тялото.В област Монтана през месец април са регистрирани 4 случая на лаймска болест- две жени и двама мъже.Един случай на марсилска треска е регистриран през май, на жена от село Лехчево.През юни случаите на лаймска болест вече са 5 - три жени и двама мъже.", "date": "2019.07.01", "title": "Потвърдиха за 10 случая на заразени от кърлежи в Монтанско"}
{"url": "https://news.bg/economics/tokat-skacha-s-2-9.html", "text": "Средно с 2,9% нараства цената на тока от днес. Това обяви на брифинг председателят на Комисията за водно и енергийно регулиране Иван Иванов.За потребителите на ЧЕЗ увеличението е 2,9%, за ЕВН е 2,7%, а Енерго-про 2,8%. Като обща цена се смята 2,9%.Тези изменения са по-малко в сравнение с , посочи Иванов. Тогава беше предвидено 3,4-процентно увеличение.Когато Комисията прие доклада на работната група, бяха заложени прогнозните данни за приходите във Фонд \"Сигурност\". През последните дни на месец юни са били актуализирани приходите във фонда и е отчетено увеличение на приходите от продажба на въглеродни емисии на Европейската платформа за продажба на емисиите, като 5% от приходите за използвана електроенергия постъпват във Фонда.Цената на топлинната енергия от днес скача с 3,5%. За Враца се очаква близо двойно намаление в цените за топлинна енергия. Причините за корекциите са намалените цени на природния газ. Очаква се пълна либерализация на пазара на електрическа енергия, заключи Иванов.", "date": "2019.07.01", "title": "Токът скача с 2,9%"}
{"url": "https://news.bg/regions/bum-na-tigrovi-komari-v-kardzhali.html", "text": "Огромно нашествие на комари се регистрира това лято в Кърджали, съобщава БНР.На много места в града, където има запушени шахти и локви с вода, се откриват ларви на насекомите. Eдно от тях е в идеалния център на Кърджали.Д-р Марин Мухтаров обясни, че тигровият комар, който е разпространителят на западнонилската треска, се въди точно в такива места.Той обясни, че тигровият комар хапе през деня. По тази причина посъветва да се използват репеленти и мрежи по прозорците в помещенията.", "date": "2019.07.01", "title": "Бум на тигрови комари в Кърджали"}
{"url": "https://news.bg/crime/poiskaha-postoyanen-arest-za-chetirimata-obvineni-za-falshivi-telk-resheniya.html", "text": "Съдът определи  на здрави лица срещу подкупи в София, съобщиха от прокуратурата.На 30 юни Специализирания наказателен съд определи най-тежката мярка за неотклонение \"Задържане под стража\" на четиримата обвинени от Специализираната прокуратура за участие в организирана престъпна група за осигуряване на ТЕЛК-решения на здрави лица срещу подкупи в София.Съдът прие изцяло тезата на обвинението, че са налице достатъчно доказателства, за да се предположи, че участниците са извършили престъпленията, за които са обвинени, както и че могат да извършат нови.Трима от задържаните са лекари - двама председатели на ТЕЛК-комисии и психиатър, управител на медицински център. Четвъртият от групата, който играел ролята на посредник, осигурявал \"клиенти\", които срещу сумата от 1500 лв. до 3000 лв., получавали степен на инвалидност, без дори да се явят на преглед.Посредникът е задържан след както осигурил на служител в МВР над 50% нетрудоспособност срещу 400 евро капаро и 1200 лв. при получаване на документа.Решението на Специализирания наказателен съд не е окончателно и може да се обжалва пред Апелативния специализиран наказателен съд.Припомняме, това не е първият случай на разбита група, предоставяла, по мнението на спецпрокуратурата, фалшиви ТЕЛК решения.На 20 февруари 2019 г. На 18 февруари повече от Според обвинението, медиците са участвали в схеми за издаване на фалшиви решения на ТЕЛК.Седмица по-късно, на 28 феврвуари, Апелативният специализиран съд освободи окончателно без мерки за неотклонение четиримата варненски лекари, , информира bTV.Двамата сирийци, задържани за участие в престъпната група, останаха под домашен арест.", "date": "2019.07.01", "title": "Поискаха постоянен арест за четиримата, обвинени за фалшиви ТЕЛК-решения "}
{"url": "https://news.bg/crime/prokuraturata-poiska-postoyanen-arest-za-rumanetsa-pregazil-dete-vav-varna.html", "text": "Окръжната прокуратура във Варна поиска мярка за неотклонение \"Задържане под стража\" на румънеца, прегазил дете в Морската градина.Припомняме,  Вчера Адриан К. беше привлечен като обвиняем за причиняване по непредпазливост смъртта на 5-годишното дете и беше Според прокуратурата има реална опасност обвиняемият да се укрие.Румънецът влязъл с автомобила си в паркинга до зоологическата градина, за да паркира, а семейството на починалото дете вървяло към своята кола, която вече бил паркирана там.Адриан К. бил тестван с дрегер, който не показал наличие на алкохол в кръвта. Взета му е и кръвна проба, от която ще стане ясно дали е употребил упойващи вещества. В автомобила освен шофьорът била съпругата му и нейните родители, които предстои да бъдат разпитани.Разпитани са и очевидци на инцидента.Назначени са автотехническа, биологична и съдебномедицинска експертиза.", "date": "2019.07.01", "title": "Прокуратурата поиска постоянен арест за румънеца, прегазил дете във Варна"}
{"url": "https://news.bg/world/pentagonat-rusiya-izprevarva-sasht-v-sapernichestvoto-za-globalno-vliyanie.html", "text": "САЩ не са подготвени да се противопоставят на разрастващите се действия на Русия за подкопаване на демокрациите.Това предупреждение отправят Пентагонът и независими стратези в подробна оценка, която отговаря на критиките на републиканците и демократите към подхода на президента на САЩ Доналд Тръмп към Москва, информира \"Политико\"., е подготвена от Обединения комитет на началник-щабовете на САЩ и е споделена с \"Политико\".В нея се алармира, че САЩ продължават да подценяват мащаба на агресията на Русия, която включва използване на пропаганда и дезинформация за изкривяване на общественото мнение в Европа, Централна Азия, Африка и Латинска Америка. В изследването също се посочва опасността от засилващото се сближаване между Русия и Китай и афинитета към \"авторитарна стабилност\".Авторите подчертават, че противоречията във вътрешната политика на САЩ възпрепятстват усилията на страната да отвърне в международен план.В анализа не се отправят критики към Тръмп, но е публикуван на фона на недоволството на демократи и републиканци от политиката на американския лидер към съюзниците на САЩ в Европа и Азия, както и от отношението си към авторитарни лидери като Владимир Путин и Ким Чен-ун.Докладът също отчита липса на единно послание в САЩ.Незасекретеният доклад \"Strategic Multilayer Assessment\" бележи ясно предупреждение на военните към цивилните лидери относно заплахата за националната сигурност на САЩ. Стратезите се опасяват, че ако не бъдат предприети действия, в крайна сметка може да възникне въоръжен конфликт.В документа на Пентагона се прави оценка на намеренията на Русия в опит да се разтълкува какво движи стратегията им, очертават се зловредните действия на Москва в региони като Африка и Арктика, а също така се излагат начини, които могат да помогнат на САЩ да подсили отговора си. Сред другите стъпки има и препоръки Държавният департамент да провежда по-агресивни операции за оказване на влияние, включително и пораждане на недоверие между Русия и Китай.Докладът обръща внимание и на така наречените действия на Москва в \"сива зона\" - опити на Русия за подкопаване на демократичните страни, особено в периферията на Русия. Сред инструментите на Москва са отправяне на военни заплахи към други държави, компрометиране на обществата, икономиките и правителствата чрез пропаганда, дезинформация, културен, религиозен и енергиен натиск.Авторите на оценката бият тревога и заради антиамериканския съюз между Русия и Китай. За да им се противопоставят, се препоръчва в оценката, САЩ трябва да всеят недоверие в Русия към разширяващата се мощ на Китай в руската източна периферия, както и към икономическите и инфраструктурни проекти на Пекин на различни континенти.От друга страна се препоръчва спешната необходимост от сътрудничество с Русия в ключови области, особено в сферата на ядрените оръжия.", "date": "2019.07.01", "title": "Пентагонът: Русия изпреварва САЩ в съперничеството за глобално влияние"}
{"url": "https://news.bg/bulgaria/kat-sledi-slagat-li-kolani-chuzhdentsite-po-patishtata-u-nas.html", "text": "От днес започва акция за контрол на транзитно преминаващите моторни превозни средства на чужденци през територията на страната ни.Основно ще се следи за спазване на ограниченията на скоростта и използването на предпазни колани, каски и детски столчета. Служителите на Пътна полиция ще съблюдават и за шофиране след употреба на алкохол и наркотици, а също ще проверяват за неплатени и невръчени глоби по Закона за движение по пътищата.От КАТ съветват да не се подценяват почивките по време на път, тъй като умората може да бъде причина за катастофа.", "date": "2019.07.01", "title": "КАТ следи слагат ли колани чужденците по пътищата у нас"}
{"url": "https://news.bg/crime/zadarzhaha-47-godishen-za-55-kg-heroin-skrit-v-taynik-na-mikrobus.html", "text": "Задържаха 47-годишен мъж за 55 кг хероин, скрит в тайник на микробус, съобщиха от прокуратурата.Стойността на наркотика е между 2 и 5 млн. лв.Подробности по случая пред медиите представиха Йовита Григорова - зам. апелативен прокурор и говорител при Апелативна прокуратура - Бургас, Георги Чинев - Административен ръководител на Окръжна прокуратура - Бургас, Ангел Георгиев - наблюдаващ прокурор по случая и старши комисар Калоян Калоянов - Директор на ОД на МВР-Бургас.При проверка на 30 юни униформените установяват водач с неадекватно поведение. При полевия тест се става ясно, че водачът Николай Д. е употребил амферамини. А последвалата проверка на микробуса установява тайник с двойно дъно, в което полицията открива 110 пресовки или около 55кг хероин с чистота около 50%.Мъжът е от област Търговище и първоначално е задържан за 72 часа. До момента лицето не е осъждано. По-късно стана ясно, че прокуратурата е поискала постоянен арест за водача. Законът предвижда затвор за срок от 5 г. до 15 г. и \"глоба\" в размер от 20 000 лв. до 100 000 лв. ", "date": "2019.07.01", "title": "Задържаха 47-годишен за 55 кг хероин, скрит в тайник на микробус"}
{"url": "https://news.bg/crime/nad-2-kg-heroin-v-kutii-za-lokum-otkriha-na-kapitan-andreevo.html", "text": "Митничари откриха над 2 кг хероин при проверка на автобус на МП \"Капитан Андреево\", съобщиха от Агенция \"Митници\".Наркотикът е открит при проверка на автобус с турска регистрация, пътуващ от Турция през България за Румъния с 31 пътници.Един от пътниците, иранец заявил, че пренася 3 кг тютюн за наргиле, без акцизен бандерол, който е задържан с разписка поради надвишаване на нормите за безмитен внос.При извършване на проверка на личния багаж на пътника, митничарите откриват торба, пълна с кутии с локум и баклава. В част от кутиите, сред локума, са открити шест пакета, обвити с кафяво тиксо, съдържащи бежово прахообразно вещество, което реагирало на хероин. Общото количество на задържания наркотик е 2.170 кг , на стойност 130 200 лева.51-годишният иранец е задържан за 72 часа и му е повдигнато обвинение. Очаква се съдът да му наложи постоянен арест.Разследването по случая продължава.", "date": "2019.07.01", "title": "Над 2 кг хероин в кутии за локум откриха на \"Капитан Андреево\""}
{"url": "https://news.bg/world/mosad-iran-e-otgovoren-za-poslednite-ataki-v-persiyskiya-zaliv.html", "text": "Иран е отговорен за последните атаки в Персийския залив, обяви шефът на Мосад, като се позовава на \"най-добрите източници от израелските и западните разузнавателни агенции\", пише израелският \"Аарец\".Йоси Коен уточни, че тези атаки, включително и нападения срещу петролни танкери, летища в Саудитска Арабия и обекти в Багдад, са одобрени от иранското ръководство и повечето са проведени от Революционната гвардия на Ислямската република или техни съюзници.\"Чрез тези атаки\", отбелязва Коен, \"Иран се опитва да каже на света, че не се страхува от ескалация, и че ако санкциите не бъдат отменени или смекчени, ще нанесе сериозна вреда на световния пазар на петрол\".Коен също подчерта, че има уникална и може би историческа възможност да се постигне регионален мир, като посочва общите интереси срещу враговете, такива като Иран и джихадизма от една страна, и тесните отношения на Израел с Белия дом и Кремъл от друга страна.В неделя военни източници предупредиха, че позицията на Израел сред умерени арабски държави като Бахрейн, Катар и Саудитска Арабия може да бъде засегната от израелските политики, които подчертават религиозния си характер за сметка на демократичния.", "date": "2019.07.01", "title": "Мосад: Иран е отговорен за последните атаки в Персийския залив"}
{"url": "https://news.bg/crime/ostaviha-v-aresta-sina-na-galabin-boevski.html", "text": "Оставиха в ареста Пол Боевски, съобщава БГНЕС.Състав на Софийския градски съд разгледа мярката за неотклонение на сина на Гълъбин Боевски и реши тя да остане \"Задържане под стража\". Нито обвиняемият, нито адвокатът му коментираха решението след края на заседанието.Припомняме, в началото на април срещу 26-годишния Пол Боевски беше повдигнато обвинение за Той е подсъдим за  (2,31 грама марихуана, 17,41 грама амфетамин и 27,01 грама кокаин) с цел разпространение.Ако бъде признат за виновен, Боевски може да получи наказание \"лишаване от свобода\" от 2 до 8 години и глоба от 5000 лева до 20 000 лева.", "date": "2019.07.01", "title": "Оставиха в ареста сина на Гълъбин Боевски"}
{"url": "https://news.bg/society/3-dushi-se-udaviha-v-burgasko-za-den.html", "text": "Трима души се удавиха в Бургаско за ден, съобщиха от областната дирекция на МВР в Бургас.48-годишна бургазлийка се е удавила в местността \"Иракли\". Жената заедно със съпруга си дошла на неохраняемия плаж, като влязла 30-40 м навътре в морето.Въпреки опитите й да излезе от водата, не успяла. Тялото й е извадено от плажуващ мъж от Враца.В бурно море край неохраняемата зона на плаж \"Делфин\" до Ахтопол, се е удавил 44-годишен пловдивчанин. Работата по случая продължава от служители на Районно управление - Царево.Третият инцидент е с удавен мъж край поморийската местност \"Косата\". Той е 64-годишен софиянец. Тялото му е открито на пясъчната ивица на неохраняем плаж пред почивна станция \"Мак\".", "date": "2019.07.01", "title": "3 души се удавиха в Бургаско за ден "}
{"url": "https://news.bg/tourism/turisticheskiyat-bransh-alarmira-za-slab-sezon-po-chernomorieto.html", "text": "Туристическият бранш алармира за слаб сезон по Черноморието, съобщава БНТ.Хотелиерите по морето отчитат спад не само на чуждестранните туристи, но и на българи.В началото на юли на юг от Бургас хотелите и къщите за гости са почти празни, а в големите курорти \"Елените\", \"Свети Влас\" и \"Слънчев бряг\" добре запълнени са само част от хотелите.По тази причина хотелиерите обмислят варианта за отстъпки от около 30% през юли и август.По данни на министъра на туризма Николина Ангелкова от януари до май страната ни са посетили малко над 2 450 000 чужденци.\"Това е един много малък ръст от 0,4%. Предполагам, че тези мерки, които българските хотелиери са предприели, са в отговор на техните лични наблюдения в техните лични обекти с оглед месец юни, който наистина е ключов за летния сезон\", коментира тя.Председателката на Сдружение \"Клуб на хотелиера\" в Несебър Диана Колчева изтъкна, че от бранша са алармирали за предстоящия слаб сезон още от февруари, когато вече е било ясно, че ранните записвания се бавят. Въпреки това министерството не е реагирало.В същото време масираната реклама от страни като Тунис, Мароко и Египет е пренасочила туристопотока от Европа натам.Според Колчева е необходимо да се намалят цените на шезлонги и чадъри и да се проведе масирана реклама на страната ни. Тя изрази мнение, че Ангелкова трябва да убеди големите туроператори, че българският туристически продукт е по-качествен. Трябвало да се проведе и агресивна реклама на всички пазари, на които България имала добри позиции.Колчева посочи, че липсата на туристи в Слънчев бряг се отразява и на Южното Черноморие, където сезонът щял да бъде в рамките на 20 дни, а на север от Бургас - не повече от 45 дни.От своя страна Ангелкова подчерта, че в момента се работи по механизъм за насърчаване на организирания туризъм в крилата на сезона. По нейни думи той трябва да започне работа още следващия сезон.", "date": "2019.07.01", "title": "Туристическият бранш алармира за слаб сезон по Черноморието"}
{"url": "https://news.bg/world/evroliderite-ne-uspyaha-da-se-dogovoryat-za-top-pozitsiite-otlagat-razgovorite-za-utre.html", "text": "Европейските лидери не успяха да постигнат окончателно споразумение за топ постовете в Общността. Те ще подновят разговорите във вторник, съобщават АФП и други медии.28-те лидери на страните членки на ЕС ще подновят разговорите във вторник сутринта в опит да финализират кандидатурите. Те започнаха преговорите на извънредна среща на върха в неделя, които продължиха и днес на работна закуска.Председателят на Европейския съвет Доналд Туск потвърди, че разговорите са отложени за утре сутринта.По непотвърдена информация Франс Тимерманс е фаворит за поста председател на Европейската комисия, а Кристалина Георгиева е спрягана за председател на Европейския съвет. Манфред Вебер е гласен за председател на Европейския парламент.Според Forexlive Франция вероятно ще получи поста председател на Европейската централна банка. Спрягат се имената на Беноа Кьоре - френски икономист, Член на Изпълнителния съвет на ЕЦБ, и Франсоа Вилерой дьо Гало - гуверньорът на Френската централна банка.На 2 юли, утре, е първото заседание на Европейския парламент. То ще започне в 11.00 ч. българско време. На 3 юли се очаква да бъде избран новият председател на законодателния орган. ", "date": "2019.07.01", "title": "Евролидерите не успяха да се договорят за топ позициите, отлагат разговорите за утре"}
{"url": "https://news.bg/economics/ot-1-mart-dogodina-zapochva-sabiraneto-na-tol-taksite.html", "text": "ГЕРБ внесоха промени в Закона за пътищата, които касаят въвеждането на ТОЛ системата.На брифинг Александър Ненков обясни, че от 1 март 2020 г. ще започне събирането на таксите. Таксуването обхваща всички пътища, както обясни той.След срещи с всички заинтересовани страни се е стигнало до решение без таксуване да са третокласните пътища и част от второкласните.Заради проблема с електронните винетки законово се регламентира събирането на таксите да е от началото на следващата година. Това обаче, както обясни Ненков, е крайният срок. на таксите може да започне и по-рано събирането. Но този срок няма да може да бъде удължаван повече от 1 март 2020 г.Припомняме, при официалното представяне на готовността за въвеждане на тол системата зам.-министър Николай Нанков изрази надежда, че няма да се повторят трудностите като при  на тол системата на терен. До два месеца се очаква да станат ясни и крайният ѝ обхват и тарифите. Предвиждат се три начина за тол таксуване - маршрутна карта, GPS тракери и бордови устройства. На 3 юли пък ще се състои нова среща с превозвачите, на която  ", "date": "2019.07.01", "title": "От 1 март догодина започва събирането на тол таксите "}
{"url": "https://news.bg/regions/3-godishno-dete-podkara-kola-i-rani-zhena-v-haskovo.html", "text": "3-годишно момченце подкара автомобил и рани тежко жена в Хасково, съобщи БНР.Инцидентът е станал на булевард \"Васил Левски\".Автомобилът, собственост на 25-годишен младеж, е оставен отворен, с поставен ключ в контакта. Детето се качило и завъртяло ключа.След като колата потеглила е ударила възрастна жена, която била седнала пред блока.Пострадалата е с ампутиран крак, в тежко състояние, но стабилизирана.", "date": "2019.07.01", "title": "3-годишно дете подкара кола и рани жена в Хасково"}
{"url": "https://news.bg/int-politics/tramp-blamira-kontrola-nad-yadrenite-orazhiya.html", "text": "Службата на Държавния департамент на САЩ, натоварена с преговорите и прилагането на договорите за ядрено разоръжаване, е загубила повече от 70% от персонала си през последните две години, тъй като администрацията на президента Доналд Тръмп се придвижва към свят без контрол на въоръженията за първи път от почти половин век, пише \"Гардиън\".Службата по въпросите на стратегическата стабилност и сдържане, обикновено хранилище на експертни знания и институционални познания за контрола над въоръженията, е намалена от 14 служители в началото на управлението на Тръмп до четирима, разкриват бивши служители на службата. От Държавния департамент са отказали да коментират.Вместо това Държавният департамент е съсредоточил усилията си относно контрола над въоръженията върху \"създаването на среда за разоръжаване\", прехвърляйки тежестта за разоръжаването от ядрените сили към страните, които не разполагат с ядрени оръжия.Покана за конференция на Държавния департамент за утре (2 юли) по този въпрос кани неядрените държави да излязат с \"мерки за промяна на средата за сигурност, за да се ограничат стимулите за държавите да задържат, придобиват или увеличават притежаваните от тях ядрени оръжия\".Промяната в подхода идва, след като администрацията обяви, че извършва преглед за това дали да удължи договора Нов СТАРТ, ограничаващ американските и руските стратегически ядрени бойни глави, или да намери алтернатива на това, която да включва Китай и новите оръжейни системи.Руският президент Владимир Путин заяви, че Русия подкрепя удължаването на Нов СТАРТ, но предупреди, че времето изтича.\"Ако не започнем преговори сега, действието на договора ще приключи, защото няма да има време дори за формалности\", каза Путин пред \"Файненшъл таймс\" преди дни.Няма признаци, че Путин и Тръмп са се доближили до споразумение, когато се  в Япония в петък. От Белия дом казаха, че лидерите са се съгласили да продължат да разговарят за \"модела за контрол над оръжията през 21 век, който президентът Тръмп заяви, че трябва да включва Китай\".Китай изключи участие в споразумение за контрол над въоръженията със САЩ и Русия, чиито ядрени арсенали са 20 пъти по-големи от китайските, които се оценяват на по-малко от 300 бойни глави. Дори Пекин да е готов, тристранното споразумение ще изисква обширни и продължителни преговори. Но бивши държавни служители и експерти по контрол над оръжията в Конгреса твърдят, че няма сериозно обмисляне какво да се прави, след като Нов СТАРТ изтича през февруари 2021 година.Служител на Конгреса на САЩ, участващ в контрола на оръжията, коментира, че \"няма сериозни усилия да се изготви план, няма нищо реално\".", "date": "2019.07.01", "title": "Тръмп бламира контрола над ядрените оръжия"}
{"url": "https://news.bg/regions/vidinchani-protestirat-v-zashtita-na-edinstvenata-bolnitsa-v-oblastta.html", "text": "Във Видин граждани излизат на протест с искане да се запази единствената болница в областта, предаде БНР.Същевременно обаче над 100 специалисти по здравни грижи и лекари от МБАЛ \"Света Петка\" са подали колективна оставка, като предизвестието им е в сила от петък.Директорът на болницата Цветан Василев посочи, че ако се стигне до преструктуриране на здравното заведение, то ще е под ръководството на министерството на здравеопазването. Според него има отделения, които и в момента не работят добре, и причината била, че няма лекари.Лекари и медицински специалисти смятат, че действително са необходими промени, но не и затваряне на отделения.Днес и утре пред болницата ще се състои митинг за запазването на пълния й обем дейности.Припомняме, миналата седмица здравният министър Кирил Ананиев съобщи, че предстои  . Заради последвалите остри реакции обаче дни по-късно той уточни, че Независимо от уверението му обаче тази сутрин срещу планираните промени.", "date": "2019.07.01", "title": "Видинчани протестират в защита на единствената болница в областта"}
{"url": "https://news.bg/world/iran-nadvishi-limita-ot-300-kg-obogaten-uran.html", "text": "Иран превиши запасите си от обогатен уран, заложени в ядреното споразумение от 2015 г., съобщава полуофициалната иранска агенция \"Фарс\", цитирана от \"Таймс ъв Израел\".Иранските запаси от обогатен уран с чистота 3,67% са надхвърлили ограничението от 300 килограма. Позовавайки се на \"информиран източник\", \"Фарс\" отбелязва, че запасите са измерени и е установено, че надвишават договореното ограничение.На 17 юни говорител на Организацията за атомна енергия на Иран съобщи, че страната ще наруши ограниченията до 10 дни.Според условията в ядрения договор Иран може да притежава не повече от 300 килограма нискообогатен уран.\"Както обявихме, че нашите стъпки ще продължат, запасите надхвърлиха 300 килограма\", обяви източникът.Днес Международната агенция за атомна енергия (МААЕ) е измерила количеството.Обогатяването на уран до ниво 3,6% е първата стъпка от процес, който може да позволи на Иран да натрупа достатъчно количество високообогатен уран за изграждане на ядрена бойна глава.Иранският външен министър Мохамед Зариф потвърди, че Техеран е надвишил ограничението от 300 килограма обогатен уран.Говорител на МААЕ също потвърди, че Иран е преминал лимита от 300 килограма.", "date": "2019.07.01", "title": "Иран надвиши лимита от 300 кг обогатен уран"}
{"url": "https://news.bg/regions/motorist-zagina-pri-katastrofa-s-kmeta-na-kostinbrod.html", "text": "Моторист загина при катастрофа с кмета на Костинброд Трайко Младенов, съобщава Нова телевизия.Пътният инцидент е станал около 19.00 часа вчера на кръговото кръстовище на входа на града.Автомобилът, в който е бил градоначалникът, се е сблъскал с моториста, който е издъхнал на място.Все още се изясняват причините за катастрофата.", "date": "2019.07.01", "title": "Моторист загина при катастрофа с кмета на Костинброд"}
{"url": "https://news.bg/society/hilyadi-posreshtnaha-dzhulaya-na-chernomorskiya-bryag.html", "text": "В първия ден на юли, тази сутрин в 5,28 ч. слънцето изгря над село Камен бряг, където по вече многогодишна традиция стотици хора посрещнаха изгрева на слънцето с музиката на Джо Лин Търнър, Звезди Керемедчиев и група \"Ахат\".Всяка сутрин трябва да посрещаме така слънцето, отбеляза Звезди пред Би Ти Ви.В социалните мрежи набра скорост и инициатива за \"Православен Джулай\". В 5 ч. сутринта започна литийно шествие към нос Чиракман в Каварна.В древната базилика \"Св. Св. безсребреници Козма и Дамян\" се провежда молебен в памет на светите братя лечители, чийто ден се отбелязва днес от православната църква.В народния календар празникът е познат още като свети Врач. Двамата братя Козма и Дамян били прочути като лечители на душите и телата, които не вземали от излекуваните болни нито пари, нито дарове.", "date": "2019.07.01", "title": "Хиляди посрещнаха Джулая на черноморския бряг"}
{"url": "https://news.bg/politics/rashidov-useshtal-lipsata-na-tsvetanov-v-parlamenta.html", "text": "се усеща. Това заяви пред bTV председателят на комисията по култура в парламента и депутат от ГЕРБ Вежди Рашидов.Той бе категоричен, че Цветанов е бил добър организатор и е работел добре със структурите.\"Всяка партия е като бизнес - има един собственик, учредител, създател. Бойко Борисов е създателят и естествено той е лидер - вътрешнопартийните проблеми е хубаво да се решават вътре в партията. Това е ситуация, която е в ущърб на партията\", посочи Рашидов.Относно  по скандала с апартаментите на властта той заяви, че пазарната икономика не трябва да се бърка с конфликт на интереси.Попаднаха ми имотните декларации на много хора и май нито един не е на пазарни цени, доста е мешана салатата - ще зареват всички, които говорят на тази тема, убеден бе Рашидов, който посочи, че всички купували имоти на данъчна оценка.Според него  в Народното събрание е полезно и би било хубаво да го виждат по-често там.Рашидов определи като \"интересни\".", "date": "2019.07.01", "title": "Рашидов усещал липсата на Цветанов в парламента"}
{"url": "https://news.bg/politics/svilenski-saglasen-ninova-da-si-izbira-ekipa.html", "text": "Председателят на партията си избира екипа, с който да работи и Корнелия Нинова използва това право. Това заяви социалистът Георги Свиленски пред bTV по повод от Изпълнителното бюро на БСП на вчерашния пленум. За сметка на това ИБ се сдоби със седем нови членове, сред които е и самият Свиленски.Според него кадровите промени в управлението на партията в Изпълнителното бюро са били необходими заради предстоящите местни избори.Това не е награда, а отговорност, заяви Свиленски по повод Припомняме, след резултатите на партията на европейските избори той подаде оставка като председател на предизборния щаб. По негови думи това било акт на отговорност, когато не си изпълнил поетите ангажименти.Свиленски обясни, че Валери Жаблянов е бил отстранен заради липсата на екипност. Друг мотив била недобрата работа на Комисията за програмно развитие на партията, а третата причина била свързана с неговото отсъствието от заседанието на ПАСЕ.Той заяви, че на пленума са били отхвърлени спекулациите, че \"Няма никакви проблеми. Касата не е пълна и не трябва да е. Със субсидията си БСП изпълнява определена дейност\", посочи Свиленски.", "date": "2019.07.01", "title": "Свиленски съгласен Нинова да си избира екипа"}
{"url": "https://news.bg/society/mnozinstvoto-ot-balgarite-vyarvat-do-opredelena-stepen-na-natsionalnite-medii.html", "text": "Мнозинството от българите вярват на националните медии, но до определена степен. Това става ясно от ново изследване на световната асоциация \"Галъп интернешънъл\", проведено в 58 държави по целия свят и сред близо 60 хил. души.В световен мащаб 52% от населението дава същия отговор за своите национални медии.22% споделят, че по принцип вярват на националните медии, а 21% категорично заявяват, че нямат доверие на националните медии в своята държава. Останалите 5% не могат да отговорят.Сходна е картината и по отношение на международните медии - също 52% по света споделят, че вярват, но само до определена степен, 18% имат доверие, а 23% въобще не се доверяват на информацията от чуждестранните медии. Останалите се затрудняват да отговорят.Така се оказва, че по света няма съществена разлика в отношението на обществото към вътрешните или международните източници на информация. Отношението е еднакво противоречиво.Изследването показва, че в страните с по-висок жизнен стандарт и с по-високи степени на свобода идва и по-висока критичност към медиите и по-спокойно споделяне на тази критичност.В България не се открояват крайни стойности. По отношение на националните медии 48% избират опцията \"вярвам до определена степен\". 30% от българите заявяват, че изобщо не им вярват, а 16% обикновено се доверяват. Останалите 6% се колебаят.Колебанието става по-сериозно, когато стане дума за международните медии - 16% е делът на тези, които не знаят как да отговорят. 45% вярват до определена степен, 24% не се доверяват, а 15% - по-скоро се доверяват.Резултатите все пак показват, че българите не изразяват определено предпочитание към домашните или към чуждестранните канали за информиране.Като цяло с известни леки разминавания, подобни са настроенията и сред нашите съседи. В Сърбия и в Косово обаче недоверието към международните медии е по-осезаемо.", "date": "2019.07.01", "title": "Мнозинството от българите вярват до определена степен на националните медии"}
{"url": "https://news.bg/regions/nedovolstvoto-na-varnentsi-sreshtu-kolite-v-morskata-gradina-prodalzhava.html", "text": "Недоволството във Варна заради колите в Морската градина продължава, съобщава bTV.До напрежението се стигна, след като в събота  Шофьорът е  и вече му е повдигнато обвинение. Хората обаче са категорични, че колите нямат място в Морската градина.Вчера , в който се включиха над 150 души.Въпреки че от няколко години е въведена забрана за влизане на коли, заради съдебни спорове автомобилите все още се движат в парка.И днес граждани от организациите \"Варна диша\" и \"За Морската градина\" поискаха общината да предприеме адекватни мерки.Според тях казусът не бил толкова сложен. Като пример хората дадоха Делфинариума - неговият паркинг е извън парка, в квартал \"Чайка\", както трябва да бъде по норматив. Те посочиха, че има и други заведения с паркинг извън Морската градина.Хората, които са намерили начин да живеят и да развиват бизнес в Морската градина, трябва да са наясно, че трябва да се съобразяват със статута на парка, категорични са гражданите. Те подчертаха, че там могат да се развиват само дейности, които са съобразени с неговия статут.Това че имаш имот в парка, не означава, че в него можеш да направиш хранилище за ядрени отпадъци, заявиха протестиращите.По думи на зам.-кмета на общината Пламена Маринова колите в Морската градина са ограничени по силата на закона за движение по пътищата. Тя обясни, че общинска полиция има право единствено да глобява неправилно спрените коли, но не може да спира движението.", "date": "2019.07.01", "title": "Недоволството на варненци срещу колите в Морската градина продължава"}
{"url": "https://news.bg/disasters/moshtna-gradushka-pogreba-golyam-grad-v-meksiko.html", "text": "Тежка градушка погреба голям град в Мексико под 1,5 метра лед, оставяйки десетки шофьори в капан и нанасяйки щети на сгради, съобщават световните осведомителни агенции.Пътищата са били напълно блокирани, след като градушка и проливен дъжд \"бомбардираха\" Гуадалахара, столицата на щата Халиско в западната част на Мексико.Купчините от градушка са достигнали 1,5 м на някои места, като индустриалната зона на града е сред най-силно засегнатите райони.Губернаторът на Халиско Енрике Алфаро Рамирес заяви, че никога преди не е виждал такава тежка \"бомбардировка\" от градушка в района.\"Отидох там, за да преценя ситуацията и станах свидетел на сцени, които никога не бях виждал досега: натрупване на градушка над един метър височина, а се питаме дали климатичните промени съществуват\", изтъкна Рамирес.Някои улици са се превърнали в реки от плаваща градушка, а няколко души е трябвало да бъдат спасени от покривите на колите им.Много автомобили са претърпели щети, след като са били погребани под купчина градушка.Властите уверяват, че няма жертви или ранени.Служителите на службите за спешно реагиране и на местната община, с помощ от армията, са работили през нощта и сутринта, за да изчистят градските пътища.Няколко жители заявиха, че градушката е била \"безпрецедентна\" за областта.Градушката удари като нова тропическа буря, образувала се далеч край южното крайбрежие на Мексико.От Националния център за ураганите на САЩ посочиха, че бурята може да се преобразува в ураган, макар и без заплаха за сушата.", "date": "2019.07.01", "title": "Мощна градушка \"погреба\" голям град в Мексико "}
{"url": "https://news.bg/comments/noviyat-bolshevizam-na-gugal.html", "text": "Преди повече от 10 месеца разсъждавах по темата за , като поводът бяха зачестилите случаи на спрени потребителски акаунти във Фейсбук заради \"нарушаване на Стандартите на общността\". Тогава предположих, че ако някои потребители са баннати не от модератор, а от алгоритъм, то излиза, че живеем в някаква дигитална версия на \"1984\" на Джордж Оруел, в която някои думи са изначално изхвърлени от допустимия речник на фейсбук-потребителя. Или, по-просто казано, цензурата вече се извършва не от живи хора, които вземат решения, а автоматично, от системата, която практически не допуска \"неподходящите\" мисли да бъда изразявани.Близо година по-късно се оказва, че стази страшна прогноза е на път да се сбъдне. Само дето доказателството за това идва не от Фейсбук, а от една друга голяма IT-компания - Гугъл. Миналата седмица сайтът \"Проектът Веритас\" разкри намеренията на Гугъл да повлияе върху изборите за президент на САЩ през 2020 г. чрез въвеждане на технологии, които да манипулират информацията, която търсачката предоставя на интернет потребителите. Джен Генай, високопосвен служител в компанията, в прав текст заявява, че не трябва да се допусне Доналд Тръмп или подобен на него да спечели изборите, като за това ще се използва алгоритъм, наречен \"Справедливост на машинното обучение\" (Machine Learning Fairness). Този алгоритъм определя кое е добро и кое е лошо, и при задаване на заявка за търсене изтиква на преден план \"добрата\" информация и потиска \"лошата\".Един елементарен ескперимент ясно показва кое е добро и кое е лошо според разбиранията на компанията, вече наложени с новия алгоритъм. При поискване на изображения на бели, хетеросексуални двойки, търсачката изкарва на първа страница снимки, повечето от които са или на двойка от различни раси, или на бяла двойка, осиновила дете от друга раса. При написване в търсачката \"мъжете могат\", системата автоматично предлага допълнения като \"да забременеят\", \"да раждат\", \"да кърмят\" и т.н. В аналогична ситуация \"жените могат\", предложенията на системата са \"да правят всичко\", \"да гласуват\", \"да летят\", \"да се бият\" и т.н. Тоест, идеите на крайната левица се позиционират с най-голям приоритет.Скандалът доведе до изслушване на представители на Гугъл от Сената на САЩ, при което стана ясно, че служители на компанията са дарили сумарно 1,3 млн. щатски долара за предизборната кампания на Хилари Клинтън през 2016 г. В същото време даренията за кампанията на Доналд Тръмп от служители на Гугъл се равняват на... 0 щатски долара. Дори само този факт плаче за федерално разследване, което да даде отговори на следните въпроси:Отговорите на тези въпроси могат да предизвикат такова обществено торнадо, пред което нашенските скандали, свързани с \"корпоративен вот\" направо бледнеят. Но не това е акцентът в случая.Една IT-компания си присвоява правото да решава кой да е президент на най-мощната държава в света. Де факто Гугъл си позволява да денонсира Конституцията на Съединените американски щати, в която е записано, че американският народ е суверен и като такъв, той решава кой да бъде президент.Разбира се, това не е първият и единствен случай, в който голяма корпорация се намесва в политическия живот на САЩ. Много често изборите за президент са на практика битка на едни корпорации срещу други. Джордж Уокър Буш беше избран с помощта на \"оръжейното лоби\", Доналд Тръмп - с помощта на \"петролното\". Но това са все пак явни, видими обвързаности, а крайното решение е на гласоподавателите.В този случай нещата стоят другояче. Пазарният дял на Гугъл сред интернет търсачките в САЩ възлиза на 63.2% (данните са от юли 2018 г.). Като прибавим и факта, че платформата ЮТуб е собственост на Гугъл, вече е ясно за каква чудовищна манипулация става дума.Още по-страшното е, че тази болшевишка цензура се разпостира далеч извън границите на САЩ. Световният пазарен дял на Гугъл възлиза на 92.74% (данните са от октомври 2018г.), което представлява 3.5 милиарда посещения дневно. И при всички тези запитвания системата пропагандира левите идеи в онлайн пространството и пренебрегва десните.Подозренията за милтикултурния, политически коректен, левичарски уклон на Гугъл се появиха, когато заглавната страница на търсачката \"поздравяваше\" мюсюлманите на основните им религиозни празници, но \"забравяше\" да прави същото на Рождество Христово и Великден. Сега вече няма никакво съмнение, че това не е било случайно.Гугъл е на път да успее в това, в което Ленин и Сталин се провалиха - да наложат комунизма в целия свят. През 20-ти век навсякъде, където се установяваше комунистически режим, властта поемаше контрола върху средствата за масова информация - преса, радио, впоследствие и телевизия. В рамките на страната не се допускаше алтернативна информация, но все пак тя бе възможно да стигне до хората, ако е базирана в \"свободния свят\".А сега? Гугъл е практически монополист като интернет търсачка, но левичарството е здраво застъпено и в други големи корпорации от онлайн бизнеса (а защо големи корпорации подкрепят крайната левица, е друг интересен въпрос). Във Фейсбук ситуацията продължава да е свирепа. Наскоро потребителка търси обяснение от фейсбук модератор защо са свалени няколко фейсбук страници и получава следния отговор: \"Вече не сме 90-те години, не можете да пишете каквото си искате!\". Друг потребител пише \"политически некоректен\" коментар под нечий чужд статус. Коментарът му е докладван и изтрит от модераторите заради \"нарушаване на Стандартите на общността\". Последващите коментари от други потребители, които включват лични обиди, обаче не са санкционирани. Очевидно, да обиждаш не е против \"Стандартите на общността\", когато обидата е насочена към човек с десни убеждения.Всъщност, новината не е, че определени среди искат да цензурират интернет, за да наложат левичарските си виждания като единствена възможна гледна точка. Новината е, че вече го правят.", "date": "2019.07.01", "title": "Новият болшевизъм на Гугъл"}
{"url": "https://news.bg/world/kristalina-georgieva-glasena-za-shef-na-evropeyskiya-savet-a-timermans-ek.html", "text": "Евролидерите са близо до споразумение бившият холандски външен министър и заместник-председател на Европейската комисия Франс Тимерманс да оглави Комисията от есента, съобщава \"Ройтерс\", позовавайки се на двама дипломати.Лидерите на страните членки на ЕС започнаха преговори в неделя в опит да договорят кандидатите за основните позиции в Общността.Кристалина Георгиева е водещ кандидат за председател на Европейския съвет. В момента Съветът се оглавява от бившия полски премиер Доналд Туск. Тимерманс пък ще замени Жан-Клод Юнкер, ако бъде номиниран и подкрепен в Европейския парламент.Няма информация кой е фаворитът за Белгийският премиер Шарл Мишел е силен кандидат за поста шеф на ЕС за външната политика, разкриха още двамата дипломати.Дипломатите поясняват, че Манфред Вебер, кандидатурата на Европейската народна партия за председател на Европейската комисия, може да оглави Европейския парламент. Те допълниха, че все още не са постигнали окончателно споразумение след повече от 18-часови разговори.Тази сутрин европейските лидери възобновиха преговорите на работна закуска, след като Евролидерите ", "date": "2019.07.01", "title": "Кристалина Георгиева гласена за шеф на Европейския съвет, а Тимерманс - ЕК"}
{"url": "https://news.bg/bulgaria/stolichna-obshtina-razdava-voda-zaradi-visokite-letni-temperaturi.html", "text": "Столична община организира раздаване на минерална вода заради високите летни температури през тази седмица.От 13,00 часа днес Столична община ще започне да раздава вода на четири пункта - на площадното пространство при храма \"Св. Неделя\", на Орлов мост - при езерото \"Ариана\", на пилоните на Националния дворец на културата и на пл. \"Славейков\".Водата e осигурена от Столична община, направление \"Социални дейности и интеграция на хора с увреждания\".Инициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата.", "date": "2019.07.01", "title": "Столична община раздава вода заради високите летни температури"}
{"url": "https://news.bg/int-politics/tezhki-sblasatsi-mezhdu-politsiya-i-protestirashti-v-honkong.html", "text": "Полицията в Хонконг влезе в сблъсъци с протестиращи, отбелязващи годишнината от предаването на автономния район от Великобритания на Китай.В хаотични сцени полицията използва пиперлив спрей и палки, за да удържи протестиращите пред място, където се провежда ежегодна церемония по издигане на знаме по повод предаването на областта.Малка група протестиращи също така потрошиха стъклената входна врата на местния парламент.Това е последният от серията протести срещу спорния законопроект, който ще позволи екстрадиране на граждани на Хонконг в Китай.Правителството на Хонконг се съгласи да отложи приемането на закона за неопределено време, но протестните демонстрации продължават, като управителят на района Кари Лам е изправена пред продължаващи призиви да подаде оставка.Всяка година се провеждат събития в подкрепа на демокрацията, отбелязващи предаването на Хонконг на Китай. Очаква се огромни тълпи да присъстват на протестен марш по-късно днес, но полицията настоява организаторите да съкратят или отменят събитието заради опасения за сигурността.Церемонията по издигането на знамето за отбелязване на предаването се проведе в конгресния и изложбен център на Хонконг, на фона на масирано присъствие на полиция.Властите заявиха, че демонстрантите са започнали да блокират няколко пътища в близост до мястото рано сутринта тамошно време, използвайки метални и пластмасови бариери, за да блокират пътя.Край конгресния и изложбен център полицаи, снабдени с щитове и палки, влязоха в сблъсъци със стотици протестиращи около 30 минути преди церемонията.Полицията също така използва пиперлив спрей, за да разпръсне тълпата.\"Франс прес\" съобщава, че най-малко една жена е видяна на кърви от рана на главата след сблъсъците.В изявление полицията осъди \"незаконните действия\" от страна на протестиращите, като твърди, че са взели железни пръти и предпазители от близките строителни площадки.По-късно от полицията казаха, че 13 полицейски служители са били откарани в болница, след като протестиращите са хвърлили \"неизвестна течност\". Някои са имали затруднения с дишането заради това.Около обяд местно време отцепила се група протестиращи се премести пред сградата на местния парламент, където правителството провежда заседание.Една малка група протестиращи са блъскали продължително метална количка срещу стъклените врати на сградата, след като някои от тях встрани са ги окуражавали.По-късно групата е успяла да разбие вратата, но все още не са успели да нахлуят в сградата.Полицейски части за борба с безредиците са разположени вътре в сградата.Някои демократични депутати настояваха протестиращите да спрат да се опитват да нахлуят в сградата.Полицията призова демонстрантите да прекратят всички актове на насилие, като помолиха обществеността да избягва зоната около парламента.", "date": "2019.07.01", "title": "Тежки сблъсъци между полиция и протестиращи в Хонконг"}
{"url": "https://news.bg/world/talibanite-poeha-otgovornost-za-karvav-atentat-v-kabul.html", "text": "Талибаните в Афганистан поеха отговорност за терористична атака в Кабул, съобщава телевизионният канал TOLOnews, цитиран от ТАСС.Атаката е извършена в дипломатическия квартал на афганистанската столица, една от сградите на военното министерство на Афганистан е разположена в района на атаката. Най-малко 34 души са загинали, а 68 са ранени при експлозията, информира \"Синхуа\". Ранените са хоспитализирани.Според TOLOnews двама екстремисти, извършили терористичната атака, се скрили в съседна сграда. Те са влезли в престрелка с афганистанските сили за сигурност.\"Ройтерс\" информира, позовавайки се на властите, че при атаката са пострадали най-малко 65 души. При нападението е използван автомобил с експлозиви. Сред ранените има девет деца.Източник от правителството обяви пред агенцията, че най-малко трима нападатели са проникнали в сграда до военното министерство след експлозиите.Атаката е извършена на фона на седмия кръг преговори между САЩ и талибаните в Катар за договаряне на мир. ", "date": "2019.07.01", "title": "Талибаните поеха отговорност за кървав атентат в Кабул"}
{"url": "https://news.bg/crime/kilometrichno-zadrastvane-na-trakiya.html", "text": "Колона от 2 км автомобили се е образувала при 12-ти км на АМ \"Тракия\" в посока Пловдив, съобщиха от пресцентъра на МВР. Уточнява се, че обходният маршрут е през Нови хан - Вакарел - АМ \"Тракия\".Причината е засиленият трафик в посока към морето и ремонтните дейности в района на 12-ти км на магистралата.Полицейски екипи са на място и подпомагат движението. Заради затруднения трафик товарните автомобили се спират на всеки 30 минути.", "date": "2019.07.01", "title": "Километрично задръстване на \"Тракия\""}
{"url": "https://news.bg/society/nad-200-shofyori-ne-dostigat-v-stolichniya-gradski-transport.html", "text": "Има тенденция за привличане на нови хора, но все още има недостиг на шофьори.Това заяви столичният кмет Йорданка Фандъкова след преговори с двата синдиката в системата на градския транспорт и президентите на КНСБ Пламен Димитров и КТ Подкрепа Димитър Манолов.Средното увеличение ще бъде между 120 и 200 лева. Предложението се очаква да влезе в СОС на следващата сесия. Общо над 200 водачи липсват в структурата на столичния транспорт.Наблюдава се интерес към безплатните курсове на водачи. Шофьорите на тролейбуси на практика обаче трябва да преминат два курса заради категориите. Това по думите на Фандъкова усложнява процеса.Взето е решението Фандъкова заедно със зам. - кметът Дончо Барбалов да внесат преложвние за подписване на тригодишно споразумение за увеличаване на годишна база доходите на работещите в градския транспорт с 10%.Целта е да осигуряваме по-добър градски транспорт, защото това е свързано с основната визия за София, а именно по-добра среда, по-зелен град, по-чист въздух, допълни столичният кмет.170 нови автобуси бяха пуснати в движение през последната година, очакват се до септември 13 трамвая и 15 нови електробуса. Общината се похвали oще с напредък в условията в гаражите и депата.Според Пламен Димитров е важно да има устойчивост и предвидимост, като това трябва да са най-малко три години по примера на увеличението на доходите в образователната система. Проблемът с извънредния труд е останал, обясни Димитров. В следващата една година КНСБ ще настоява извънредният труд да влезе в рамките на позволения от закона на годишна база. Президентът на КТ Подкрепа подчерта, че различията в заплащането в електро - и автотранспорта са преодоляни. Все още обаче стои въпросът за нощния градски транспорт, който Манолов описва като разхищение и перифразира прословутата фраза на Мария-Антоанета \"едните нямат хляб, за да ядат другите пасти\".Тази услуга трябва да бъде предоставена на частен оператор, по думите му. Докато дейността се извършва за сметка на системата на столичния градски транспорт, синдикатът ще продължава да възразява срещу това.Йорданка Фандъкова коментира и предстоящия търг за емблематичната къща-музей на Пейо Яворов.\"Искаме собствеността на къщата на Яворов да стане от частна в публична, категорична беше тя. Ще преценим внимателно ситуацията, за да можем да придобием тази знакова сграда. Столична община обаче няма да участва в този търг.", "date": "2019.07.01", "title": "Над 200 шофьори не достигат в столичния градски транспорт "}
{"url": "https://news.bg/politics/radev-nalozhil-veto-varhu-zabranata-za-divo-kampinguvane-ot-politicheski-inat.html", "text": "\"Категорично се противопоставяме на . Считаме, че той е подведен и мотивите му са съшити с бели конци\". Това заяви председател на УС на Национална асоциация \"Българско Черноморие\" Димитър Канариев на пресконференция в БТА.Той посочи, че заедно с Националното сдружение за защита на собствениците на имоти и Сдружение \"Зелен алианс\" са внесли отворено писмо до народните представители с позицията си относно наложеното вето на текстове, които според тях създават ясен регламент за къмпингуването в неурегулирани места.Чрез това вето президентът защитава нелоялната конкуренция, която се случва в летния черноморски туризъм, категоричен е Канариев, допълвайки, че практикуващите диво къмпингуване не заплащат нищо на никого и ощетяват бранша и държавата.Той заяви, че подобряването на културата на желаещите да почиват сред природата е възможно само чрез ясно регламентиран и прородосъобразен начин, какъвто е заложен във въпросните текстове на закона.Държавният глава неправилно приема, че това е повишаване на рестрикциите поради причината, че до момента такива не съществуват, отсече Канариев. Той уточни, че глобите не са рестрикции, а средства за наказание на нарушителите.Канариев увери и че организациите, които не одобряват ветото, не са против дивото къмпингуване, но според тях трябва да има ясни правила за целта.В мотивите си президентът заявява, че не се противопоставя на опитите да се въведат правила, но алогично налага вето на чл. 10а, който създава ясни правила за възможност за почивка сред природата, посочва още Канариев.Той даде пример със законодателните практики в останалите европейски страни - навсякъде дивото къмпингуване е забранено. България е единствената страна в ЕС, където още няма категорична забрана, посочи Канариев.Той обясни, че законът предвижда, че условията и редът за определянето на местата за този вид къмпингуване се определят в наредба, която трябва да влезе в сила до шест месеца. Относно санкциите пък в Закона се посочвало, че те влизат в сила една година след приемане на въпросната наредба.Според Канариев Законът дава възможност за облекчен режим, който да организира еко биваци със символични такси и основни санитарни условия. Той посочи, че в момента публичните разходи са в размер на стотици хиляди левове - по негови думи извозването на контейнер с отпадъци струва около 200 лв.Канариев изтъкна, че Община Шабла харчи до 160 000 лева на летен сезон за извозване на 500 т отпадъци от места сборища за диво къмпингуване, като тези средства се плащат от местните данъкоплатци, докато къмпингуващите не заплащат нищо.Той обясни, че промените в Закона целели именно предотвратяването на замърсяването и унищожаването на околната среда.Според него президентското вето насърчава нарушаването на правата на частната собственост, замърсяването на околната среда, както и нелоялната конкуренция и практиките против интересите на държавата - неплащане на данъци и такси.Не подкрепяме налагането на вето на политически инат, каза още Канариев.От своя страна председател на УС на Национално сдружение за защита на собствениците на имоти Здравко Младенов изрази убеденост, че президентът е бил подведен от някого, защото ако е бил вникнал в Закона както трябва, едва ли е щял да предприеме тази стъпка.", "date": "2019.07.01", "title": "Радев наложил вето върху забраната за диво къмпингуване от политически инат"}
{"url": "https://news.bg/world/yuzhna-koreya-vdigna-iztrebiteli-do-kndr-zaradi-neidentifitsiran-obekt-divi-gaski.html", "text": "Южна Корея е засякла \"неидентифициран обект\" над демилитаризираната зона с КНДР и вдигна изтребители, обявиха от Генералния щаб на азиатската държава, цитиран от \"Йонхап\".Обектът, летящ до границата с КНДР, е засечен на военните радари. Но впоследствие се е оказало, че става въпрос за ято птици, обясниха от генщаба.По-рано през деня генщаба съобщи, че военните проверяват и са взели мерки, след като военният радар улови неидентифициран обект в небето над демилитаризираната зона в централната част на границата в провинция Кануън-до около 13,00 часа местно време.Обектът е открит на около 4,5 километра височина в забранената за полети зона по границата, което беше договорено между двете Кореи през септември 2018 г., поясняват военните на Южна Корея.Южнокорейската армия вдигна няколко изтребителя, които по-късно потвърдиха, че става въпрос за около 20 птици - диви гъски.Южна Корея е уведомила КНДР, че е вдигнала самолети, за да се избегне инцидент.", "date": "2019.07.01", "title": "Южна Корея вдигна изтребители до КНДР заради неидентифициран обект – диви гъски"}
{"url": "https://news.bg/world/ofitserat-ot-gru-denis-sergeev-e-rakovodil-ot-london-otrovitelite-na-skripal.html", "text": "Офицерът от руското военно разузнаване Денис Сергеев, с псевдоним \"Сергей Федотов\", е пристигнал в Лондон през март 2018 г. едновременно с отровителите на Сергей и Юлия Скрипал - Александър Мишкин (\"Александър Петров\") и Анатолий Чепига (\"Руслан Боширов\"), предаде Би Би Си.Данни от мобилния телефон на Сергеев, които международната разследваща група Bellingcat огласи на 28 юни, показват, че в Москва той редовно е посещавал адреси, свързани с Главното разузнавателно управление на Русия (ГРУ), включително централата на организацията.При пътуването си в Лондон той се е обаждал само на един номер, който според източници на Би Би Си е принадлежал на свръзката му от ГРУ. Този номер не е бил регистриран на определено лице, въпреки че руското законодателство изисква това.Смята се, че сутринта на 3 март Сергеев се е срещнал с \"Петров\" и \"Боширов\" в центъра на Лондон край Темза, след което двамата преки извършители на престъплението са отпътували с влак за Солсбъри.Според източниците на Би Би Си, Сергеев е с чин генерал-майор в ГРУ.За това, че той е идентифициран като  в отравянето на Скрипал, британският в. \"The Telegraph\" съобщи още на 6 февруари.Няколко дни по-късно името му беше свързано и с отравянето на българския оръжейник  през 2015 г. Предполага се, че срещу него също е използвано нервно-паралитичното вещество \"новичок\", с което беше извършено покушението срещу Скрипал.", "date": "2019.07.01", "title": "Офицерът от ГРУ Денис Сергеев е ръководил от Лондон отровителите на Скрипал"}
{"url": "https://news.bg/world/desetki-hilyadi-protestiraha-sreshtu-voennoto-upravlenie-v-sudan.html", "text": "Десетки хиляди хора излязоха да протестират в суданската столица Хартум и в редица други градове в страната в неделния ден. Масовите акции са предизвикани от недоволството срещу военния съвет, управляващ Судан.В Хартум полицията употреби сълзотворен газ срещу демонстрантите.Това е първата протестна вълна, след като на 3 юни в столицата принудително беше отстранен палатков лагер на протестиращи суданци.Суданската професионална асоциация SPA, която призова хората да протестират, заяви, че трябва да се поиска справедливост за жертвите от 3 юни и властта да се предаде на гражданско управление без предварителни условия.Според свидетелства на очевидци, в източния град Гадареф полицията също е употребила сълзотворен газ.По-рано ЕС изрази готовност да подкрепи Судан, но само ако властта бъде предадена на временно управление, съставено от цивилни.Припомняме, управлението в Судан беше поето от Преходен военен съвет, след като президентът Омар Башир беше .", "date": "2019.07.01", "title": "Десетки хиляди протестираха срещу военното управление в Судан"}
{"url": "https://news.bg/world/mobilizatsiya-v-iztochnata-chast-na-libiya-naprezhenie-mezhdu-haftar-i-turtsiya.html", "text": "В Либия председателят на Камарата на представителите Акила Салех Иса, който е в колаборация с командваната от Халифа Хафтар самопровъзгласена \"Либийска национална армия\", съобщи, че е обявил обща мобилизация на териториите, контролирани от тази армия, предаде Дойче веле.Това стана след като сили на Хафтар унищожиха турски дрон на летището в Триполи. Според представители на армията му, безпилотният парата е бил готов да излети, за да бомбардира позиции на либийската армия.По-рано Хафтар фактически обвини Анкара в намеса във вътрешните работи на Либия, след което забрани да се осъществява връзка по море и въздух с Турция.Представител неговата армия заяви, че вече \"всички турски плавателни съдове и самолети ще бъдат разглеждани като вражески цели. Наред с това той заплаши, че скоро ще бъдат арестувани всички турски граждани, намиращи се на либийска територия.Същевременно Анкара поиска от хората на Хафтар незабавно да освободят шестима турски граждани, задържани в източната част на Либия, която е под контрола на \"Либийската национална армия\"Турското външно министерство определи задържането им като бандитизъм. В официално изявление, публикувано в неделя, 30 юни, се посочва, че ако те не бъдат освободени, силите на Хафтар ще се превърнат в законни цели.Анкара подкрепя признатото от ООН правителство на Либия с премиер Фаиз Сарадж.Хафтар от своя страна подкрепя опозиционното правителство, намиращо се в източната част на Либия.", "date": "2019.07.01", "title": "Мобилизация в източната част на Либия, напрежение между Хафтар и Турция"}
{"url": "https://news.bg/int-politics/tusk-prekasna-sreshtata-na-evropeyskite-lideri-nyama-izbran-predsedatel-na-ek.html", "text": "Извънредното заседание на Европейския съвет, което беше свикано в Брюксел тази вечер, завърши без да бъде избран председател на бъдещата Европейска комисия.Разговорите ще продължат, след като се проведат двустранни срещи с лидерите на страните от ЕС, съобщи в Twitter Пребен Ааман - говорител на председателя на Европейския съвет Доналд Туск.Туск е прекъснал разговорите, след като между европейските лидери са възникнали разногласия, непозволяващи да се стигне до конструктивно решение.Засега не е известно колко време ще продължат двустранните консултации и кога ще продължи заседанието.Припомняме, още преди началото на срещате беше известно, че Манфред Вебер - водещият кандидат на партията-победител ЕНП, вече е извън надпреварата за председателския пост в ЕК. Преди дни канцлерът на Германия Ангелаза следващия лидер на Европейската комисия в духа на компромиса.Българският премиер Бойко Борисов изрази несъгласие с елиминирането на кандидатурата на Манфред Вебер от преговорите. По думите му, няма логика победителят да не е председател на ЕК.Като вероятен избор за председател на ЕК беше сочен холандецът Ханс Тимерманс.След това беше съобщено, че Вишеградската четворка - Полша, Унгария, Чехия и Словакия, е против неговата кандидатура.Според Полското радио, представителите на някои други страни също не одобряват идеята социалист да застане начело на Еврокомисията.", "date": "2019.07.01", "title": "Туск прекъсна срещата на европейските лидери, няма избран председател на ЕК"}
{"url": "https://news.bg/weather/slanchevo-s-temperaturi-nad-30-gradusa.html", "text": "През нощта времето остава ясно, а през деня - слънчево и типично лятно.Около обяд и в следобедните часове ще бъде горещо. Не се очакват валежи.Нощните температури са между 13 и 18 градуса, малко по-високи по Черноморието.Максималните дневни стойности са в рамките на 30-36 градуса.Температурата на морската вода е в комфортната зона от 26-27 градуса. Вълнението ще бъде около 2 бала.", "date": "2019.07.01", "title": "Слънчево, с температури над 30 градуса"}
{"url": "https://news.bg/press/bunt-v-enp-sreshtu-merkel-protesti-vav-varna-sled-smartta-na-malkata-radoslava-kartel-pri-saniraneto.html", "text": "Изборът на нов председател на ЕК е водеща тема за вестниците в понеделник.\"От ЕНП стоим твърдо зад нашия кандидат и няма логика победителят да не е председател на Европейската комисия. Не знам откъде идват всичките тези идеи, заяви премиерът Бойко Борисов пред журналисти в Брюксел. Премиерът подчерта, че не говори кой е по-добър или по-лош, дали Франс Тимерманс или Манфред Вебер, а е важно кой е спечелил европейския вот, а това е именно кандидатът на ЕНП. \"Никога не съм бил против някой. Тимерманс е един от най-добрите комисари, прекрасен човек много принципен, няма спор. Ние не правим дисекция кой какви качества има. Европейският избирател се произнесе за качеството - Вебер първи, Тимерманс втори. Надявам се никой от нас не се счита за по-висш от европейския гражданин, който е гласувал само преди месец\", каза премиерът...\" - в. \"Труд\".\"Лидерите на страните-членки на ЕС все още не са постигнали консенсус за следващия председател на Европейската комисия, тяхната среща късно снощи бе прекъсната от председателя на Европейския съвет Доналд Туск, който даде да се разбере, че няма сближаване на позициите. Чехия и Словакия продължават да се противопоставят на идеята кандидатът на партията на европейските социалисти и демократи Франс Тимерманс да застане начело на следващата Европейска комисия, съобщава \"Политико\". По всичко изглежда, че Полша и Унгария са с тях. Други медии допълват информацията, като твърдят, че компромисът ще дойде от това, че Манфред Вебер от ЕНП ще стане председател на Европейския парламент. Междувременно премиерът Бойко Борисов, който на влизане в Европейския съвет беше категоричен, че стои зад кандидата на ЕНП Манфред Вебер, проведе среща с кандидата на Партията на европейските социалисти и демократи Франс Тимерманс. По време на разговора в сградата на постоянното представителство на България към Европейския съюз в Брюксел Борисов отбеляза: \"Очертава се такъв компромис - в случая кой е отдолу или отгоре не е най-важното. Погледнато реално Вебер има повече опит в парламента\". За мен е важен компромисът, отбеляза Борисов. Той добави, че след разговорите си с държавните и правителствените ръководители на Германия, Франция, Холандия, Испания, се е очертало виждането, че е по-добре да не се проявява инат в сложните преговори за разпределението на висшите постове в ЕС. Тимерманс провежда двустранни срещи и с други лидери, а председателят на Европейския съвет Доналд Туск се среща поотделно с всеки един от тях. По-рано се появи информация, че е било постигнато съгласие Тимерманс да оглави Европейската комисия, а кандидатът на Европейската народна партия Манфред Вебер - Европейския парламент. Като вероятен председател на Европейския съвет се спряга служебният белгийски премиер Шарл Мишел. Вишеградската четворка, плюс Италия, не желаят да подкрепят Тимерманс, който е фигура номер две в досегашната Еврокомисия, но той поде процедурите за нарушение на правилата на правовата държава срещу Унгария и Полша, припомня Франс прес. Според приближени на Манфред Вебер, кандидата на ЕНП за поста на председател на ЕК, той се е отказал от него при условие да бъде избран в сряда начело на Европейския парламент, което налага подкрепа за него от страна на социалистите и центристите. Като вероятен председател на Европейския съвет - пост заеман от ЕНП от 2009 г. насам - се спряга бившият белгийски премиер Шарл Мишел, който е либерал. Той е заклет радетел на правата на гейовете и лесбийките, а това кара противниците му да се дразнят още повече. Негов съперник за позицията е бившият министър-председател на Дания Локе Расмусен.\" - в. \"Стандарт\".\"Кандидатът от Осака\", както медиите веднага кръстиха Франс Тимерманс - водещият кандидат на лявоцентристкия блок в ЕС за наследник на Жан-Клод Юнкер, се сблъска с остра съпротива от лидери на страни предимно от Централна и Югоизточна Европа, включително България, които не са съгласни социалист - и то именно Тимерманс - да оглави Европейската комисия. Бунтът срещу договореност на няколко западноевропейски държави е започнал от предварителното заседание на Европейската народна партия и може да парализира поредния опит да започне запълването на водещите постове на ЕС. Вече се появиха спекулации, че не е изключено да бъде насрочена още една извънредна среща на Европейския съвет - този път на 15 юли. Малко преди да се съберат лидерите на 28-те страни от ЕС на извънредна среща в Брюксел, \"Ройтерс\" и няколко други медии съобщиха, че зам.-председателят на Еврокомисията Тимерманс е фаворит да я оглави. Това се е изяснило след разговори между ръководителите на Франция, Германия, Холандия и Испания на форума на върха на Г-20 в Осака в петък и събота. В 22 часа българско време - доста след протоколния час за започване на разговорите, кореспондентът на \"Шпигел\" в Брюксел Петер Мюлер съобщи, че срещата още не е започнала и че ръководителите на ЕНП и на групата на консерваторите продължават да искат разясняване на ситуацията. При пристигането си в белгийската столица френският президент Еманюел Макрон каза пред журналисти, че очаква тази вечер да станат известни 3 номинации. Германският канцлер Ангела Меркел бе по-сдържана и предположи, че дебатът ще е труден. За съпротива срещу избора на Тимерманс, по-силна от очакваното, се разбра още от продължилата по-дълго от обичайното предварителна среща на правителствените лидери в ЕС от ЕНП. Според брюкселския кореспондент на сп.\"Шпигел\" час по-късно вече е било ясно, че може би се колебаят и лидери, с които Меркел се е договорила часове по-рано в Осака. Съпротивата от Централна Европа е особено силна, а в Унгария е направо яростна - проправителствените медии отразяват договорката от Осака със заглавия като \"Сорос ще има чрез Тимерманс неограничен контрол над ЕС\". В същото време никой от района не предлага свой фаворит. Съпротивата от Централна Европа е особено силна, а в Унгария е направо яростна - проправителствените медии отразяват договорката от Осака със заглавия като \"Сорос ще има чрез Тимерманс неограничен контрол над ЕС\". В същото време никой от района не предлага свой фаворит. \"Като ЕНП не се съгласихме с пакета, който е бил договорен в Осака. Мисля, че е честно да се каже, че от позицията на ЕНП има доста опозиция срещу предложението от Осака. Мнозинството премиери от ЕНП не вярват, че трябва толкова лесно и без битка да отстъпваме председателския пост на Еврокомисията\", заяви ирландският министър-председател Лео Варадкар...\" - в. \"Дневник\".Трагедията с прегазеното дете във Варна и протестите срещу движението на коли в Морската градина също е сред тематичните акценти.\"Към 150 варненци протестираха пред сградата на общинската администрация с искане за незабавно спиране на автомобилния достъп до Морската градина. Демонстрацията беше свикана след трагедията с 4-годишно детенце, сгазено на паркинг до ресторант в парка. Момиченцето почина на място. Ужасният инцидент стана в събота, а шофьорът -румънски гражданин, беше задържан за 72 часа. Грамадата, който някога бе вдигната за помен на Пламен Горанов, се превърна в място за помен на детето. По-късно протестиращите отидоха до самото място на инцидента...\" - в. \"Сега.\"Жестоката трагедия с малката Радослава, която бе прегазена на платен паркинг в Морската градина във Варна преди да навърши 4 години, предизвика лавина от негодувание, гняв и съпричастие към почернените родители... Оказа се, че родителите, които са на 47 и 48 години, са имали репродуктивни проблеми и близо 10 години са минали различни процедури, включително инвитро, докато малката Радослава се появи на бял свят. Други деца нямат... Представители на гражданските организация \"Варна диша\" и велоклуб \"Спартак\" смятат, че отговорни за трагедията са правно-нормативният отдел на община Варна и Варненският административен съд, защото именно съдът отмени заповед на кмета за спирането на движението на автомобили в Морската градина...\"\"Шофьорът, който вчера блъсна и уби дете на паркинг в Морската градина във Варна, беше задържан за 72 часа, след като първоначално мярката му беше 24 часа, съобщава БНТ. Инцидентът от вчера стана на оживено място в близост до Зоологическата градина и единия от подходите към Градския плаж. Тригодишното дете загина, след като автомобилът, който е с румънска регистрация и управляван от 32-годишен румънски гражданин, тръгнал напред, вместо назад, докато паркира. Окръжната прокуратура във Варна повдига на мъжа обвинение за престъпление по транспорта. Тази вечер жители на Варна ще протестират пред общината с искане влизането на автомобили в Морската градина да бъде забранено.\" - в. \"Дневник\".Вестниците съобщават и за незаконен картел при санирането.\"Комисията за защита на конкуренцията (КЗК) установи след проверка, че над 30 компании участват в картел, целящ облагодетелстване от Националната програма за енергийна ефективност на многофамилни жилищни сгради. В съобщение на сайта си антимонополната комисия уточнява, че е направила разследване по сигнал на кмета на Търговище Дарин Димитров. Той е изпратил на КЗК информация и доказателства за договорки между участниците в обществена поръчка на общината за разпределяне на обектите, които се санират по програмата. Последвали са внезапни проверки в офисите на три от проверените фирми - \"ВМЛ - консулт\" ЕООД, \"Архкон Проект\" ООД и \"Евиданс инженеринг\" ЕООД. Иззети са били копия на електронна кореспонденция, съдържащи данни за договорки между участници и в други процедури за възлагане на обществени поръчки по програмата за енергийна ефективност. От събраните доказателства КЗК е установила като ответни страни в производството други търговски дружества и еднолични търговци, както и техни обединения, участници в обществени поръчки по програмата за саниране в общините Пловдив и Гоце Делчев. \"Въз основа на всички установени факти и обстоятелства, Комисията счита, че адресатите участват в картел, имащ за цел предотвратяване, ограничаване или нарушаване на конкуренцията на пазарите на изготвяне на обследвания за установяване на техническите характеристики и на технически паспорти на сградите и изготвяне на обследвания за енергийна ефективност на сгради и предписване на необходимите енергоспестяващи мерки\", пише в съобщението до медиите. КЗК твърди, че са извършени нарушения по чл. 15, ал. 1 от Закона за защита на конкуренцията, представляващи \"забранено споразумение за манипулиране на процедура по възлагане на обществена поръчка по Националната програма за енергийна ефективност на многофамилни жилищни сгради\"...\" - в. \"Дневник\".\"В срок от 45 дни адресатите на определението имат право да представят писмени възражения по предявените твърдения. Срокът започва да тече от деня на получаване на определението. Констатация за участие в картелно споразумение е направена за фирмите \"Проджект Планинг енд Мениджмънт\", \"Ивалс - Дренски\", \"Ди Ви Консулт БГ\", \"Трансконсулт - БГ\", \"Полисструктор\", \"Енерджи Про ДМ\", \"ЗС Консултпроект\", \"Инфра консулт груп\", \"Графити\", \"Енергийна ефективност\", \"Супервайзер\", \"Енерджи Ефект\", \"ЕП Консулт\", \"СМ Контрол\", \"Българо-австрийска консултантска компания\", \"Корект Консултинг\", \"Научноизследователски строителен институт - НИСИ\", ЛЕСС, \"Йода;, \"Контрол-Инвест\", \"Микс Инженер Консулт\", \"Пловдивинвест\", \"Стройконтрол\", \"Тракия Гарант\", ЕТ \"Билдбой - Емил Бойчев\", \"Софена\", \"Д - Консулт\", \"Ефектива\", \"Стройнорм\", \"Геоарх\", \"Вигора\", \"Степ\" и \"Архкон Проект\"...\" - в. \"Стандарт\".", "date": "2019.07.01", "title": "Бунт в ЕНП срещу Меркел, протести във Варна след смъртта на малката Радослава, картел при санирането…"}
{"url": "https://news.bg/int-politics/finlandiya-poema-predsedatelstvoto-na-es-1.html", "text": "От днес Финландия поема функциите на ротационен председател на Съвета на ЕС. Мандатът на румънското председателство изтече в полунощ.Мотото, с които Финландия застава начело на ЕС, е \"Устойчива Европа, устойчиво бъдеще\", съобщават от Европейския съвет.Програмата на председателството е съсредоточена около четири основни приоритета: укрепване на общите ценности и принципите на правовата държава, повишаване на конкурентоспособността и социалното приобщаване на ЕС, укрепване на позицията на ЕС като световен лидер по проблемите на климата, цялостна защита на сигурността на гражданите.Финландското председателство е първото, което ще интегрира новите приоритети на стратегическата програма за 2019-2024 г. в работата на Съвета.Знаменателните събития от мандата на Румъния бяха срещата на ЕС в Сибиу, която са състоя в Деня на Европа, и изборите за Европейски парламент от 23 до 26 май.", "date": "2019.07.01", "title": "Финландия поема председателството на ЕС"}
{"url": "https://news.bg/int-politics/es-poiska-nezavisimo-razsledvane-za-smartta-na-arestuvan-venetsuelski-ofitser.html", "text": "ЕС настоява за пълно и независимо разследване на обстоятелствата около смъртта на офицера от венецуелската армия Рафаел Акоста Аревало, който беше задържан от спецслужбите на Венецуела на 21 юни. Това заяви говорителката на външнополипическия офис на ЕС Мая Косянич, цитирана от Дойче веле.Офицерът почина в болница седмица след като беше задържан.\"Смъртта на капитан Рафаел Акоста Аревало по време, когато се е намирал в ръцете на спецслужбите, е още една илюстрация за произвола на съдебната система и липсата на гаранции за правата на задържаните\", заяви Косянич.Междувременно все повече страни и отделни политици обвиняват венецуелските власти, че използват мъчения и че именно това е причината за смъртта на офицера.Групата от Лима, включваща 11 американски държави, излезе със специално изявление по случая. Временният президент на Венецуела Хуан Гуайдо написа в Instagram, че Рафаел Акоста Аревало е бил подложен на жестоки мъчения, и осъди това \"отвратително престъпление\".В края на юни върховният комисар на ООН по правата на човека Мишел Бачелет призова да бъдат освободени всички политически затворници във Венецуела.", "date": "2019.07.01", "title": "ЕС поиска независимо разследване за смъртта на арестуван венецуелски офицер"}
{"url": "https://news.bg/bulgaria/ot-dnes-se-podavat-zayavleniyata-za-pomoshti-za-otoplenie.html", "text": "В социалните служби от днес до 31 октомври могат да се подават заявления за целеви помощи за отопление. Бланките за тях може също да се изтеглят от сайта на Агенцията за социално подпомагане, предаде БНР.Заявленията се подават по настоящ адрес.През тази година средно с 15 процента са увеличени индивидуалните коефициенти за достъп до системата. Те са най-високи за рисковите групи като самотно живеещи възрастни хора, хора с увреждания и родителите, отглеждащи сами децата си.Конкретният размер на помощта зависи от цените, които днес ще определи Комисията за енергийно и водно регулиране, уточни социалният министър Бисер Петков.\"И ако през миналия отоплителен сезон около 210 000 домакинства получиха тази целева помощ, очакванията са, че тази година ще бъдат около 255 000. Увеличава се и размерът на помощта, като тя ще се определя месечно на база на 500 киловатчаса електроенергия от потреблението, което ще доведе до увеличаване на паричната помощ с повече от 20%.\" - поясни той.През тази година в бюджета на Министерството на труда и социалната политика са осигурени 40 милиона лева допълнително за енергийното подпомагане. Това ще позволи разширяване на обхвата и увеличаване на размера на помощта.", "date": "2019.07.01", "title": "От днес се подават заявленията за помощи за отопление"}
{"url": "https://news.bg/world/v-gartsiya-vlizat-v-sila-drakonovski-nakazaniya-za-shofyorite-narushiteli.html", "text": "От днес в Гърция влизат в сила по-тежки наказания за нарушителите на пътя, предаде БНТ.Вече се предвижда затвор за тези, които шофират след употреба на алкохол или наркотици. Според промените, те може да получат присъда до три години затвор, дори и без да са участвали в пътно произшествие.За тежка телесна повреда законът предвижда до десет години затвор.Вече се въвежда и доживотна присъда за произшествие, предизвикало смърт на пътя.При невнимателно шофиране, което е риск за живота на човек или чужда собственост, наказанието е до две години затвор.", "date": "2019.07.01", "title": "В Гърция влизат в сила драконовски наказания за шофьорите нарушители"}
{"url": "https://news.bg/int-politics/oon-zove-za-speshni-deystviya-za-da-se-izbegne-klimatichna-katastrofa.html", "text": "Климатичните промени се случват по-бързо от прогнозираното и има нужда от спешни действия, за да се избегне катастрофа. Това предупреди генералният секретар на ООН Антониу Гутериш, цитиран от \"Франс прес\".Гутериш участва в Абу Даби в двудневна среща, посветена на климата, която трябва да подготви срещата на високо равнище за климата през септември в Ню Йорк.\"Климатичните промени стават сега и напредват дори по-бързо от прогнозите на най-добрите световни учени и изпреварват нашите усилия за борба срещу тях\", изтъкна Гутериш.Той припомни, че всяка седмица има нови разрушения, свързани с климата, споменавайки за наводнения, суши, жеги, пожари и супербури.\"Климатичните промени напредват по-бързо от нас\", предупреди Гутериш, допълвайки: \"Знаем, че дори и обещанията от Парижкото споразумение да бъдат напълно спазени, ние ще се изправим пред покачване на температурите с най-малко 3 градуса по Целзий до края на века.\"Той предупреди, че това ще бъде катастрофа за живота такъв, какъвто ни е познат. Генералният секретар отбеляза, че ситуацията ще продължи да се влошава, освен ако не се се действа сега спешно и амбициозно.Той призова правителствата да спрат да изграждат нови въглищни централи до 2020 г., да съкратят емисиите на парникови газове с 45 процента през идното десетилетие и да направят преход в базиращите се на изкопаеми горива икономики.", "date": "2019.07.01", "title": "ООН зове за спешни действия, за да се избегне климатична катастрофа"}
{"url": "https://news.bg/economics/vlizat-v-sila-po-visokite-tseni-na-toka-i-parnoto.html", "text": "От днес - 1 юли, влизат в сила новите цени на парното, топлата вода и тока.Средно с 4,5% е поскъпването на топлоенергията за страната. За София то е 4,3%, но за Габрово и Разград увеличението е със съответно 12% и над 17%.Също от днес се променят и пенсиите. Над 2 136 000 пенсионери ще получат увеличение с около 5,7%. По този начин средната пенсия става 386 лева, а минималният й размер за осигурителен стаж и възраст се увеличава на около 219 лв.Максималният размер на пенсията също се увеличава - от 910 на 1200 лв. за старост пък става 132,74 лв.За увеличението са предвидени допълнителни 277 млн. лева, като изплащането започва след седмица.", "date": "2019.07.01", "title": "Влизат в сила по-високите цени на тока и парното"}
{"url": "https://news.bg/int-politics/v-severna-koreya-privetstvat-sreshtata-mezhdu-tramp-i-kim-kato-neveroyatno-sabitie.html", "text": "Държавните медии в Северна Корея приветстваха импровизираното посещение на президента на САЩ Доналд Тръмп в страната като \"невероятно събитие\".В неделя Тръмп стана първият действащ американски президент, който стъпи в Северна Корея, придружен от севернокорейския вожд Ким Чен-ун.Тръмп по-рано  дали би искал да се срещнат, докато американският президент беше в Южна Корея.Днес държавната новинарска севернокорейска агенция отрази подробно безпрецедентната среща.Севернокорейците рядко получават новини за външния свят, а силно контролираните медии описват САЩ като най-мразения враг на Северна Корея в продължение на десетилетия.Кадрите на американския президент, стъпващ в Северна Корея като приятел на Ким, ще бъдат изключителна гледка за обикновените севернокорейци.Преговорите за спорната ядрена програма на Северна Корея бяха прекратени, след като втората среща между двамата държавни ръководители приключи без споразумение през февруари.След изненадващите им разговори вчера, те потвърдиха твърденията си за приятелство и заявиха, че преговорите ще продължат чрез техните преговарящи екипи.Критиците отхвърлиха събитието като акт на политически театър, който не постига значителен напредък по отношение на отказа на Северна Корея от ядрените си оръжия.В необичайно бързо отразяване на събитието, държавната новинарска агенция на Северна Корея нарече срещата между Ким и Тръмп \"невероятно събитие\", отбелязвайки, че двамата държавни ръководители са разменили \"исторически ръкостискания в Панминчжон, място, известно като символ на разделението\". Панминчжон е пограничното село между Северна и Южна Корея, което се намира в Демилитаризираната зона между двете страни. Агенцията цитира Ким, че неговите \"добри лични отношения с президента Тръмп направиха възможна такава драматична среща само в рамките на един ден\" от обявяването ѝ до организирането ѝ.  Те ще \"продължават да произвеждат добри резултати, непредвидими от другите и ще работят като тайнствена сила, която преодолява многобройните трудности и пречки в бъдеще\", се подчертава в репортажа на държавната севернокорейска агенция.Потвърждавайки коментарите на Тръмп, държавната новинарска агенция на Северна Корея посочва, че двамата лидери са се разбрали да \"поддържат тесни връзки в бъдеще\" и да \"подновят и придвижат напред продуктивните диалози за нов пробив в ядреното разоръжаване на Корейския полуостров и в двустранните отношения\".", "date": "2019.07.01", "title": "В Северна Корея приветстват срещата между Тръмп и Ким като \"невероятно събитие\" "}
{"url": "https://news.bg/regions/nad-13-000-avtomobila-preminaha-prez-makaza-kam-gartsiya-prez-uikenda.html", "text": "Километрични опашки от коли се извиха на границите ни с Гърция и Сърбия през почивните дни, съобщава bTV.Припомняме, проблемите с трафика започнаха още от петък, когато шофьорите бяха принудени да чакат между 2 и 4 часа, за да влязат в Гърция, а колоната от автомобили на  Подобна беше ситуацията и на ГКПП \"Маказа\".Напрежението ескалира допълнително заради високите температури.Вчера положението се влоши дори още повече заради прибиращите се от Гърция към България. Движението беше силно затруднено и на ГКПП \"Калотина\", където шофьорите чакаха около 2 часа, за да влязат от сръбска страна.И днес засиленият трафик на ГКПП \"Маказа\" продължава, но той е значително по-малко отколкото през почивните дни. Преминаването през пункта към Гърция отнема най-много 10 минути.По данни на началника на ГКПП \"Маказа\" Милко Мерджанов за последните 48 часа през пункта са преминали над 13 000 автомобила. За справка, през зимния период за същото време преминават около 1500.Той увери, че се извършва реорганизация и четирите налични гишета се използват максимално - в посоката на интензивен трафик работят три гишета, а в посоката на по-слаб трафик - едно.От Гранична полиция обясняват, че забавянето се дължи на непълни документи. Иначе колите на пунктовете се обработвали бързо.", "date": "2019.07.01", "title": "Над 13 000 автомобила преминаха през \"Маказа\" към Гърция през уикенда"}
{"url": "https://news.bg/health/meditsi-protestirat-sreshtu-zakrivaneto-na-otdeleniya-v-severozapadna-balgariya.html", "text": "Медици излязоха на протест заради предстоящото закриване на болнични отделения във Видин, Враца и Монтана, съобщава bTV.Недоволството на здравните специалисти е предизвикано от думите на министъра на здравеопазването Кирил Ананиев, че предстоиПрипомняме, тази своя идея Ананиев съобщи миналата седмица. Заради последвалите остри реакции обаче дни по-късно той уточни, че Лекарите в МБАЛ \"Христо Ботев\" във Враца посочват, че отделенията са пълни. След направена справка е било установено, че за първите шест месеца от 2019 г. през здравното заведение са преминали 7 177 души.Ако някой може да каже, че такава болница е излишна, нека да я затвори и после да си понесе отговорността, заяви д-р Бисер Тодоров от детското отделение на болницата. Той подчерта, че не е ясна концепцията за реформа на здравния министър. Според него, когато една голяма болница с много отделения се закрие, се нарушава цялостната дейност, тъй като в цялата област няма друго подобно лечебно заведение.Директорът на МБАЛ \"Христо Ботев\" Евгени Любенов съобщи, че от Министерство на здравеопазването са го уведомили, че са в процес на преговори с отделни банки за отпускане на кредит за погасяване на дълговете на болницата.От своя страна лекарите алармираха, че ", "date": "2019.07.01", "title": "Медици протестират срещу закриването на отделения в Северозападна България"}
{"url": "https://news.bg/health/40-ot-aptekite-u-nas-izvan-sistemata-za-verifikatsiya-na-lekarstvata.html", "text": "40% от аптеките в България все още не са свързани със системата за верификация на лекарствата. Това обяви пред БНР Деян Денев от Българската организация за верификация на лекарствата.Той напомни, че . Едва три месеца след старта й обаче малък български търговец се е оказал замесен в първия случай на фалшифициране на лекарства за онкоболни. Четири опаковки от едно лекарство са били изнесени от България за Холандия, а случаят е бил засечен от европейската система за проверка на лекарствата.Денев уточни, че са били фалшифицирани единствено опаковките. Той обаче не изключи възможността ампулите в тях да са били с изтекъл срок на годност.По негови думи до момента не са открити други фалшифицирани опаковки. Денев увери, че ако във веригата на разпространение на лекарства има фалшифицирани опаковки или лекарства, системата ги засича и те не стигат до пациента.По тази причина той подчерта, че преди да освободят дадено лекарство, аптеките или търговците трябва да го сканират. В противен случай няма как да бъдат установени възможни фалшификации.До момента са сканирани милиарди опаковки в цяла Европа и това е първият случай, в който се установява фалшифицирана опаковка, посочи още той.", "date": "2019.07.01", "title": "40% от аптеките у нас - извън системата за верификация на лекарствата"}
{"url": "https://news.bg/int-politics/16-tsivilni-ubiti-pri-napadenie-na-izrael-v-siriya.html", "text": "Шестнадесет цивилни, включително бебе, са били убити, а 21 души са били ранени при нападение на Израел срещу множество сирийски и ирански позиции в покрайнините на Дамаск и Хомс, съобщиха държавните сирийски медии, цитирани от \"Ройтерс\".Израелски военни самолети са изстреляли ракети в Сирия, които са ударили сирийски военни позиции в Хомс и Саная, южно от столицата Дамаск, уточниха сирийските военни.Сирийската противовъздушна отбрана се е противопоставила на нападението, което е започнало от въздушното пространство на Ливан, уточни сирийското военно министерство.Сирийският център за наблюдение на правата на човека, чието седалище е във Великобритания, посочи, че военни кораби на Израел също са взели участие в атаката, удряйки десет бази на ливанската ислямистка радикална групировка \"Хизбула\", включително бази, използвани от Революционната гвардия на Иран.Сирийският център добави, че членове на \"Хизбула\" са били убити при атаката, но не уточни колко точно са жертвите.Според центъра сред ударените обекти са бази на Иранската революционна гвардия южно от Дамаск, стратегически изследователски център северозападно от Дамаск, съоръжения на \"Хизбула\" близо до сирийско-ливанската граница, където се съобщава за големи пожари, след като са били ударени няколко склада за оръжие.Допълва се, че е бил ударен изследователски център в Хомс, заедно с военновъздушна база южно от Хомс, която обслужва сили на Иран и \"Хизбула\".Експлозии са били чути в ударените обекти, информират още сирийските държавни медии.Междувременно в контролираната от Турция част от Кипър се съобщава, че е паднала сирийска ПВО ракета, изстреляна срещу израелските изтребители. Уточнява се, че сирийската ракета е паднала северно от Никозия, но няма информация за жертви и пострадали.Израелската армия все още не е коментирала във връзка с инцидента.Сирийската държавна телевизия, цитирайки своя кореспондент, отбеляза, че експлозиите над Дамаск са причинили щети на някои домове в Саная, южно от столицата, разбивайки стъкло, което леко е ранило няколко души.Сирийската държавна информационна агенция САНА твърди, че сирийските противовъздушни системи са свалили няколко ракети.През последните години Израел извърши стотици въздушни удари в Сирия, за които твърдеше, че са насочени към регионалния му враг Иран и \"Хизбула\", която нарича най-голямата заплаха за неговите граници.Иран и \"Хизбула\" се сражават на страната на сирийския президент Башар Асад в конфликта в страната, а Израел твърди, че те се опитват да превърнат Сирия в нов фронт срещу израелците.", "date": "2019.07.01", "title": "16 цивилни убити при нападение на Израел в Сирия"}
{"url": "https://news.bg/world/150-hil-dushi-uchastvaha-v-gey-parada-v-nyu-jork-drugi-milioni-go-nablyudavaha.html", "text": "Ню Йорк се превърна в море от цветовете на дъгата, след като няколко милиона души излязоха по улиците, за да отпразнуват WorldPride, включително и рекорден брой участници на гей парада, обявиха организаторите, цитирани от американски медии.Гей парадът в Ню Йорк е разглеждан като най-голямата демонстрация на ЛГБТ общността в света.Организаторите обявиха, че около 150 000 души, двойно повече от обикновено, са участвали на марша по Пето авеню тази година. Те са пресметнали, че други повече от 2,5 милиона души са наблюдавали парада отстрани.Събитието тази година имаше още по-голямо символично значение, тъй като се отбелязаха 50 г. от Stonewall Uprising - събитията в нюйоркското заведение Stonewall, когато се положени основите на международното движение за равни права на хора с различна сексуална ориентация.", "date": "2019.07.01", "title": "150 хил. души участваха в гей парада в Ню Йорк, други милиони го наблюдаваха"}
{"url": "https://news.bg/crime/tsatsarov-iska-povtorno-imuniteta-na-deputat-ot-bsp.html", "text": "Главният прокурор Сотир Цацаров поиска от Народното събрание повторно снемане на имунитета на народния представител Георги Михайлов, съобщиха от държавното обвинение.Причината е за безстопанственост и сключване на неизгодни сделки в качеството му на изпълнителен директор на \"СБАЛХ\"ЕАД.На 9 ноември миналата година Михайлов е дал съгласието си за започване на разследване срещу него. Три дни по-късно Софийската градска прокуратура е образувала наказателно производство срещу него, на 22 ноември главният прокурор възложил разследването да се проведе от Национална следствена служба.От прокуратурата съобщават още, че на 26 юни Георги Михайлов е привлечен като обвиняем за безстопанственост и му е наложена мярка \"парична гаранция\" в размер на 15 000 лв.Михайлов е обвиняем за това, че в периода от 31 юли 2015 г. - до 18 април 2017 г. като длъжностно лице - изпълнителен директор на \"Специализираната болница за активно лечение на хематологични заболявания\" /\"СБАЛХЗ\"/ ЕАД, не е положил достатъчно грижи за ръководенето, управлението, стопанисването и запазването на повереното му имущество и за възложената му работа, от което са последвали значителни щети за предприятието в размер на 164 106 лв., като престъплението е в особено големи размери и представлява особено тежък случай.Народният представител е извършил парични плащания без правно основание в полза на дружеството \"Екофарм\" ЕООД в общ размер на 164 106 лв., въз основа на две фактури, издадени след изтичане срока на договора с \"Екофарм\" ЕООД.Разследването по случая продължава и се събират доказателства и за други престъпни деяния против стопанството.По време на разследването са събрани доказателства и за извършено от Георги Михайлов данъчно престъпление. Те са дали основание на наблюдаващия прокурор при СГП да приеме, че са достатъчни за привличане на Георги Михайлов към наказателна отговорностГлавният прокурор повторно е сезирал Народното събрание за даване на разрешение за разследване на Георги Михайлов за извършено данъчно престъпление, тъй като даденото от него писмено съгласие не включва разследването и привличането към наказателна отговорност за извършено от него престъпление.Повторното сезира на Народното събрание се налага заради статута на Георги Михайлов на народен представител.", "date": "2019.07.01", "title": "Цацаров иска повторно имунитета на депутат от БСП"}
{"url": "https://news.bg/economics/ikonomikata-ni-izsvetlyava-no-siviyat-sektor-ostava-visok-preduprezhdava-aikb.html", "text": "Асоциацията на индустриалния капитал в България (АИКБ) отчита положителни тенденции в изменението на Композитния индекс \"Икономика на светло\" за 2018 година.Причините за това са финансовата и икономическа стабилност, мерките за подобряване на бизнес средата и за ограничаване на сивата икономика.АИКБ отчита подобрена комуникация на властта с бизнеса. Както през 2017 г., така и през миналата година неблагоприятно си остава влиянието на състоянието на образованието и мъчителното придвижване на реформите на пазара на труда.Според АИКБ преговорите между социалните партньори за договаряне на прозрачен и честен механизъм за определяне на минимална месечна работна заплата са напълно блокирани.Повишава се финансовата култура на хората, отчете професор Стефан Петранов.Относителната политическа стабилност се отразила положително на състоянието на икономиката.НАП е въвела успешна контролна кампания спрямо фирми с голяма касова наличност, което ограничило сивите практики. Година след началото на проверките на приходната администрация сумата в касите на дружествата е намаляла с 5 милиарда лева и е отчетено увеличение на файла върху дивидентите с над 130 милиона лева.При допълнителна работа част от възнаграждението се плаща неофициално, стана ясно още от думите на професор Петранов.Благоприятно отношение към подобряване на бизнес средата има извършената промяна в Закона за счетоводството. 3637 микропредприятия са освободени от задължителен одит на годишните финансови отчети. Направените мерки са облекчили административната тежест. Борбата със сивата икономика не може да става с репресивни мерки, каза Петранов.Все пак АИКБ отчита продължаващи неблагополучия в някои държавни политики. Така например в енергетиката все още продължава непазарното и привилигировано положение на производителите на ток от ВЕИ и от когенерация, както и на така наречените американски централи. Към този проблем се добавили и някои спекулации с осигуряването на студения резерв.АИКБ апелира към Европейската комисия да продължи да настоява за въвеждането на честен и прозрачен механизъм за определяне на минималната работна заплата. АИКБ предлага да се работи систематично и интензивно в посока на развитието на социалния диалог на отраслово ниво и на браншово колективно договаряне.Организацията смята, че час по-скоро трябва да се отмени административното определяне на минималната работна заплата в страната. Това изтласква част от работниците да преминат в сиви практики, според проф. Петранов.2017 година е била година на окончателно излизане от финансово-икономическата криза според АИКБ. Все пак работодателската организация отчита риска от Брезкит за икономиката на ЕС и България.В българската икономика въпреки тези позитивно тенденции остава висок делът на сивата икономика, отчете професор Стефан Петранов.", "date": "2019.07.01", "title": "Икономиката ни изсветлява, но сивият сектор остава голям"}
{"url": "https://news.bg/politics/za-vazduha-li-da-plashtame-pitat-protestirashti-pred-kevr.html", "text": "50-тина души се събраха на протест пред КЕВР срещу високата Те скандираха: \"Оставка!\". Движението по бул. \"Дондуков\" не е затруднено, но въпреки това служители на реда съблюдават за мирното притичане на протеста. Те са развели голям транспарант с надпис: \"Убиват ни с тока, водата и парното. За въздуха ли да плащаме?\" Всеки, който пожелае от протестиращите, може да се изкаже.Всичко е приватизирано, недоволен е един от протестиращите. Според него милиони левове се дават за охраната на тези, които ограбват българския народ. В същото време специалисти са принудени да търсят препитание навън.Протестиращите пред КЕВР не са доволни, че държавата ще взема нов заем за изтребителите и ще изхарчи крупна сума за охрана на небето ни. За тези пари според недоволните страната ни ще може да реши голяма част от проблемите си, както и да ремонтира инфраструктурата си.Това е загробване на България, категорични са недоволните от високата цена на консумативите. Няма да се съгласим на тази сделка, категорични са те. Тази сделка е корумпирана, скандират събралите се. Управлява ни корупцията, смятат те и недоволстват, че никой не се вслушва в тях.Протестиращите обаче са категорични: Ние няма да се предадем.", "date": "2019.07.01", "title": "За въздуха ли да плащаме, питат протестиращи пред КЕВР"}
{"url": "https://news.bg/regions/zapochna-remontat-na-stolichniya-bul-balgariya.html", "text": "Започна ремонтът на бул. \"България\" в столицата, съобщава bTV. Този път ще се подменя настилката от бул. \"Черни връх\" до бул. \"Гешов\".В момента се фрезова част от настилката, след което ще бъдат поставени специална мрежа за укрепването на пътното платно и износващ слой за изключително тежко движение, каквото е по този булевард.По думи на зам.-кмета Дончо Барбалов към края на седмицата южното платно ще бъде затворено изцяло, а движението ще се извършва двупосочно в северното, за да може да се приключи изцяло с ремонта в тази част на булеварда. Около 20 юли пък ще започне и работа по северното платно.Барбалов заяви, че движението по булеварда няма да бъде затваряно изцяло. Движението на трамваите също няма да се променя, а част от спирките на автобуси 204 и 76 ще бъдат променени.Избрали сме летните месеци за ремонта, за да има минимално натоварване от гледна точка на трафика, обясни зам.-кметът.", "date": "2019.07.01", "title": "Започна ремонтът на столичния бул. \"България\""}
{"url": "https://news.bg/comments/posledno-koy-veber-ili-timermans.html", "text": "Снощи договорката (каква демократична дума!) от Осака неочаквано или очаквано се сблъска в съпротивата на ЕНП. ЕНП каза, че: 1. добре е председателят на ЕК да бъде от партията, спечелила най-много гласове и 2. същата тази партия няма друг кандидат освен Манфред Вебер. Бойко Борисов  твърде здравомислеща позиция, в смисъл че е нелепо победилата партия да не излъчи председател на ЕК. Дето се вика, то е все едно тук да спечели Борисов, обаче поради незнайни криволици на политическата логика премиер да стане Корнелия Нинова. \"Ние си имаме водещ кандидат - рече Борисов. - Сега идвам от ЕНП. Категорично стоим зад нашия кандидат Манфред Вебер\".Не щеш ли обаче, в полунощна доба Борисов се срещнал и с Тимерманс (кандидатът от Осака) и  нещо съвсем друго: \"Очертава се един такъв компромис - Вебер на парламента, ти на комисията\". Ето за тези \"компромиси\" си заслужава да се говори.В крайна сметка не е важно кой ще бъде председател на ЕК - отдавна разделението в Европа не е ляво/дясно, ЕНП/ПЕС. Разделението не е даже по въпроси като тези за миграцията, екологията, превозвачите, конкуренцията, правото на вето, дигиталния суверенитет, социалния стълб, на колко скорости да е Съюзът и т.н. Разделението днес е на стари тарикати и нови тарикати или, казано по-благозвучно, на системни и извънсистемни. Тази проста истина  в деня след изборите, когато Верхофстат излезе с прагматично предложение: да се създаде т. нар. \"широко мнозинство\" и то да включва (забележете!) ЕНП+ПЕС+АЛДЕ+Зелените. Защо точно те? Ами, по две причини: защото заедно правят 67,11% или 504 депутати - чиста работа! - и второ, защото са \"системни\", хванати ръка за ръка, ще я карат, както са я карали досега - в охолство и безметежие. А разните там националисти, скептици и други екзотични мераклии - те да духат супата.Е, сега това \"широко мнозинство\" поне по въпроса за председателя на ЕК вероятно няма да се състои, но въпреки всичко изборът пак е без особено значение, защото по все повече въпроси ЕНП и ПЕС са на едно мнение и става все по-трудно да ги различиш една от друга. Разлики сигурно има и то в твърде интересни области като разпределение на влияние и контрол върху финансите, но ние, простите избиратели, тези неща не ги знаем, следователно - за нас няма.За нас, простите избиратели, остава неприятният вкус в устата, че, както обичат да се изразяват политолозите, \"вотът ни е подменен\" или както е по-коректно да го кажем: \"никой не бръсне вота ни за слива\". Гласуваш, пращаш някакви хора в Брюксел, на които уж си началник, защото си ги избрал да те представляват, те отиват и на втория ден усвояват типичната презрителна гримаса на меритократа и започват да се договарят, да се пазарят и да пресмятат, сякаш не са \"народни\" представители, а някакви свръхбозайници на върха на хранителната верига, пред които всички трябва да се прекланят. Всички, които са гласували за ГЕРБ, как ще се почувстват, ако Борисов подкрепи в Европейския съвет кандидат на социалистите? Ама ще кажете: самата ЕНП няма нищо против, всичко е пресметнато, той ще го подкрепи, ако вътре в ЕНП им е излязла аритметиката и ако са се спазарили с останалите. Още по-зле! За какво са партиите - да се конкурират с идеи и политики или да се сговарят в името на далаверата. То е все едно да си левскар, да идеш на мач, \"Левски\" нарочно да падне и после да ти обясни, че това е разумен компромис в името на европейския футбол.А фигурата на председателя би трябвало да е ключова, защото той определя приоритетите на Комисията за следващите 5 години. Интригата изчезва тогава, когато прочетем действащите в момента  на Юнкер. Те са 10 на брой и биха могли да бъдат написани от всекиго - и от Вебер, и от Тимерманс. Пълна липса на политическа физиономия. А в крайна сметка демокрацията какво е - конкуренция на идеи, възможност за избор, свобода на избора. Десетият приоритет на Юнкер се казва точно така: \"Демократична промяна\" и обявява, че ще се води непримирима борба за \"по-демократичен Съюз\". Какво, той в момента нима не е достатъчно демократичен, че демокрацията да е приоритет на Комисията? Ако не е - какво си играем на избори! Или пък ако е - какво ще ѝ се \"променя\" на демокрацията? Системата на шпитценкандидатите, работила досега само веднъж, според официалния приоритет №10 е \"стъпка по пътя към изграждането на по-демократичен Съюз и доближаването му до неговите гражданите\". Та нима сега Съюзът е далеч от гражданите си? Нима през всичките тези години сте ни баламосвали?Демокрацията е върховна ценност на Европейския съюз. Тя и върховенството на закона, като второто е в пряка зависимост от първото. Но като гледаме как управлението на \"близкия до хората Съюз\" се решава в далечна Япония на срещи между разни Г-20 държави, как се договаря на работни вечери, как без никакъв свян се обяснява на \"близките до сърцето на Съюза граждани\" (и на теория субекти на неговата власт) как ние - шушу-мушу - ще се разберем по кьошетата, ако трябва ще правим до припадък \"билатерални\" срещи, ако трябва работните вечèри ще прераснат в работни закуски, ще жужат совалки и емисари, докато не се разберем като бизнесмени, пък после ще идем да гласуваме на Европейски съвет и ще ви разрешим да ни снимате с мобилните си телефони, но само ако обещаете, че няма да се вълнувате прекалено от драматизма на демократичния процес.И друг път съм казвал, че проблемът на Европа става все по-малко политически и все повече философски. Един от приоритетите на Европейския съюз (да не се бъркат с приоритетите на Европейската комисия) е \"Защита на европейските интереси и ценности на световната сцена\". Хубаво, защото очевидно все още има хора, които схващат Европа като цивилизация, различна от останалите, въпреки мрачните думи на Освалд Шпенглер, че когато една култура загива, се превръща в цивилизация. Както видяхме, две от най-великите ценности на Европа са демокрацията и върховенството на закона. Видяхме също, че демокрацията се е превърнала в нещо друго и освен името, освен голата дума, комай нищо не е останало от старата ни представа за нея. А когато демокрацията е изродена, върховенството на закона може да се превърне в терор. Защо? Ами, ето защо: когато властта попадне в ръцете на съсловие, което я е получило уж по демократичен път, но всъщност в придобиването на властта от негова страна не е имало нищо демократично, тогава това съсловие ще започне да кове закони в своя полза и да ви задължава да ги спазвате, защото иначе ще нарушите неприкосновената ценност, наречена \"върховенство на закона\". Да е разрешено да се пушат само някакви електронни фъшкии, да се забраняват пластмасовите опаковки, шофьорите да не могат да спят в камионите, краставиците да са прави (а защо не и доматите - квадратни), майката и бащата да са Родител-1 и Родител-2... Такъв е законът! Поклонете се на \"върховенството на закона\"!Процедурите по избор на ръководители на европейските структури, колкото и оживени и емоционални да са, нямат абсолютно никакво значение, докато европейците не преформулират ценностите си \"демокрация\" и \"върховенство на закона\".Демокрацията трябва да се преформулира в посока на \"съборност\" - принцип за взимане на справедливи и в почти всички случаи правилни решения в църквата на основата на консенсуса и йерархията. Върховенството на закона пък трябва да се превърне във върховенство на правото или още по-добре - във върховенство на правдата. Целта на властта (с изключение, разбира се, на диктатурата, тиранията и охлокрацията) е да осигурява сигурност и справедливост. И ако Европейският съюз предоставя някаква сигурност, то по отношение на справедливостта нещата са по-проблематични. Защото справедливост не може да има при относителни ценности и повече от една истини.Иначе е излишно да казваме, че Европейският съюз е изключително сложна за управление система и изисква мастодонтски апарат. Излишно е да казваме също, че поне в социално-битово отношение той е най-доброто създавано до момента и трябва да сме луди, ако искаме да го разрушим или да го напуснем. Затова се плашим, когато виждаме тенденции, които му вредят. А фалшът, лицемерието, недостатъчната искреност и смелост, дефицитът на идеи, профанизирането на мирогледа, деградацията на политиците от водачи към чиновници - всичко това вреди на нашата мила социално-битова Европа. Ако продължава така, току-виж някой ден дошли бежанците и ни изхвърлили от меките кресла и топлите пантофи.Ще гледаме. Ще гледаме европейския спектакъл с пакетче пуканки без глутен в скута и ако вземат пък да изберат Кристалина Георгиева за председател на ЕК, все ще намерим сили да изригнем някоя лоша дума и срещу нея. Освен това мисля, че Картаген трябва да бъде разрушен.", "date": "2019.07.01", "title": "Последно кой - Вебер или Тимерманс?"}
{"url": "https://news.bg/politics/borisov-izklyuchi-kristalina-georgieva-za-predsedatel-na-evropeyskiya-savet.html", "text": "Премиерът Бойко Борисов изключи възможността Кристалина Георгиева да стане председател на Европейския съвет.Това стана ясно от негово изявление в Бркюксел след втория ден от извънредната среща на лидерите на страните членки на ЕС.Кристалина Георгиева е за поста председател на Европейската комисия, но е необходимо мнозинство, подчерта премиерът.Той намекна, че това едва ли е възможно, тъй като за тази позиция се разглеждат двете основни на Франс Тимерманс и Манфред Вебер.След срещата Борисов подчерта, че не желае да коментира глупостите, които излизат.Той е категоричен, че Мария Габриел трябва да си остане комисар, въпреки, че е предлагана за поста на върховен представител по сигурността и външната политика.Отказах поста, защото за нас по-важно е да имаме комисар с реален ресор и човек в Комисията, изтъкна премиерът.По думите му основният спор по време на преговорите е дали Вебер да стана председател на ЕП и Тиберманс да бъде председател на ЕК или обратното.Според него към момента мнозинство в парламента могат да направят социалдемократите и ЕНП, и ако се включат и либералите с позиция можело да стане работеща формула и да се гарантира мнозинство.Припомняме, че по-рано дипломатически източници съобщиха пред \"Ройтерс\", че Кристалина Георгиева е водещ кандидат за председател на Европейския съвет. Франс Тимерманс се спряга за председател на Европейската комисия, а Манфред Вебер - председател на Европейския парламент.Евролидерите започнаха да обсъждат топ позициите на извънредна среща на върха, която започна в неделя и продължи тази сутрин. В крайна сметка бе взето решение разговорите да бъдат отложени за вторник сутринта.", "date": "2019.07.01", "title": "Борисов изключи Кристалина Георгиева за председател на Европейския съвет"}
{"url": "https://news.bg/politics/todor-tagarev-shte-ni-tryabvat-godini-dokato-ovladeem-f-16.html", "text": "Единствената сума на сделката за изтребители Ф-16 между България и САЩ, която е известна публично, е обявената от Вашингтон - 1,67 млрд. долара. Това заяви пред БНР бившият служебен министър на отбраната проф. Тодор Тагарев.Според него обаче посочената цена не включва ДДС, тъй като този данък се определя по български правила. Тагарев изрази мнение, че именно оттам се получава сумата, която Той подчерта, че първоначално са били обявени други числа, а именно около 2,2 млрд. лева. Те обаче са излезли заедно с обявата, че продължават разговорите и уточняването на договора.Относно информацията, че президентът е изискал пълния пакет информация за сделката, Тагарев заяви: \"Вероятно може да се доверим на неговата оценка, но не означава, че можем да приемем еднозначно неговите интерпретации на споменатите суми\".По отношение на думите на държавния глава, че сделката ще бъде на гърба на ВВС, летците и техниците, военният експерт посочи, че няма идеална сделка и каквато и да е цената, самолетите ще бъдат използвани от военновъздушните сили.Проф. Тагарев не изключи възможността, че някои от съответните боеприпаси са намалени като бройки, които ще бъдат доставени.Това не е толкова страшно, защото ще са необходими години, докато ние овладеем този самолет за изпълнение на задачите по контрол на въздушното пространство и да започнем овладяването му като платформа за действие по земни цели, отбеляза той.", "date": "2019.07.01", "title": "Тодор Тагарев: Ще ни трябват години, докато овладеем Ф-16"}
{"url": "https://news.bg/int-politics/nova-sistema-za-razreshavane-na-danachni-sporove-mezhdu-stranite-chlenki-na-es.html", "text": "Днес влизат в сила нови правила на Европейския съюз за гарантиране на по-бързо и по-ефективно разрешаване на данъчните спорове между страните членки, съобщават от Европейската комисия.Новите правила ще улеснят живота на предприятията и гражданите, сблъскали се със затруднения във връзка с двойното данъчно облагане, и ще им дадат значително по-голяма данъчна сигурност.Очакваната с нетърпение нова система ще спомогне за намиране на решения на данъчните спорове между държавите членки, които могат да възникнат при тълкуването и прилагането на международни споразумения и конвенции, предвиждащи премахване на двойното данъчно облагане.Според оценки в момента в ЕС има висящи 2000 такива спора, 900 от които датират отпреди повече от 2 години.Механизмът ще позволи на предприятията и гражданите да разрешават по-бързо и по-ефективно споровете във връзка с данъчни спогодби, и най-вече споровете във връзка с двойното данъчно облагане — сериозна пречка пред предприятията и физическите лица, която поражда несигурност, ненужни разходи и проблеми с паричните потоци.Същевременно с новата директива се внася повече прозрачност около данъчните спорове в ЕС.По този повод комисарят по икономическите и финансовите въпроси, данъчното облагане и митническия съюз Пиер Московиси заяви: \"За да бъде справедлива и ефикасна, една данъчна система в ЕС следва същевременно да гарантира, че един и същи приход не се облага два пъти от две различни държави членки. Ако все пак това се случи, проблемът следва да бъде решен бързо и ефикасно.\"От днес нататък разрешаването на данъчните спорове ще бъде много по-лесно. Правата на дружествата, най-вече на малките предприятия, и на физическите лица, изправени пред проблеми с паричните потоци в резултат на двойно данъчно облагане, ще укрепнат значително, уверяват от Брюксел. Сега те разполагат с повече увереност, че данъчните им въпроси ще бъдат разрешени от компетентните съдебни органи по приемлив и предсказуем график, вместо да се влачат с години.За двойно данъчно облагане се говори, когато две или повече държави претендират за правото да облагат с данък един и същ доход или една и съща печалба на дружество или физическо лице.Това може да е в резултат на несъответствие между националните разпоредби на различни юрисдикции или на разминаващо се тълкуване на една и съща разпоредба в двустранна данъчна спогодба. Досега имаше само една многостранна конвенция, даваща възможност на данъчните органи да отнесат даден спор до арбитраж, но без сам данъкоплатецът да разполага със средства да задейства процеса. Освен това понастоящем от данъчните органи не се изисква да постигнат окончателно споразумение.", "date": "2019.07.01", "title": "Нова система за разрешаване на данъчни спорове между страните членки на ЕС"}
{"url": "https://news.bg/health/postaviha-ultimatum-na-kiril-ananiev-za-programa-za-belodrobnite-transplantatsii.html", "text": "Председателят на сдружение \"Асоциация Пулмонална Хипертония\" Тодор Мангъров постави ултиматум на министъра на здравеопазването Кирил Ананиев да подаде оставка, ако не бъде изготвена Национална програма за насърчаване на донорството и трансплантациите. Това остана ясно в отворено писмо,изпратено до медиите.По думите му като гражданин, пациент с белодробна хипертония и представител на пациентска организация би искал да знае защо министъра и екипа му продължават да неглижират проблема.Той припомня, че до месец октомври 2018 г. са починали пет белодробно нуждаещи се пациенти, като след смъртта на двама от тях в един и същи ден, министърът е обещал, че веднага ще се започне работи, а премиерът е дал 24-часов срок проблема да бъде решен.Председател на Сдружение \"Асоциация Пулмонална Хипертония\" напомня още на министър Ананиев, че е издал заповед до началото на декември 2018 г. да се разработи и приложи Национална програма за насърчаване на донорството и трансплантациите.На 25 януари тази година е било подписано Споразумение между България и Виена по линия на Евротрансплант. На база на това Споразумение е било обявено, че ще бъдат обгрижени до 5 пациенти за една година, както и че ще се изпрати екип за квалификация и обучение в Университетска болница Виена.През 2018 г. пациентски организации и пациенти, провели 4 протеста под надслов \"Здравен емигрант\", на които председателят на АПХ е заявил неведнъж - \"Емигрирайте, ако искате да живеете!\"По думите на Тодор Мангъров 8 месеца по-късно само 1 българин е включен в европейска листа на чакащите за белодробна трансплантация. Той отбелязва, че някои от изпратените пациенти за преглед във Виена не били подбрани според критерия на АКХ Виена, вследствие на което, неперспективен пациент е бил оценен неправилно в България и беше върнат от клиниката във Виена.Мангъров посочва, че срокът на заповедта на министъра не е спазен. По думите му този срок многократно е удължаван, като до сега Национална програма за насърчаване на донорството и трансплантациите нито е готова, нито е предложена за обществено обсъждане.Председателят на АПХ изтъква, че липсва прозрачност при изготвянето на програмата.По думите му България е изпратила екип да се обучава за едва 4 дни, от 6-до 10 май. Екип за шестмесечно обучение все още не е заминал.Мангъров е категоричен, че липсата на такава програма възпрепятства максимално донорството, което засяга както български реципиенти, така и възможността да предоставяме на Евротрансплант органи, които не може да трансплантираме в България.През тази година от страната ни няма подаден нито един орган към Евротрансплант. Получен е отказ, преди няколко дни, от АКХ Виена за преглед на българска пациентка с мотив, че нямат капацитет да приемат чуждестранни граждани.Председателят на АПХ пояснява още, че 4 души са заминали за чужбина за трансплантация. Трима от тях са били успешно трансплантирани, а състоянието на четвъртия е стабилизирано с иновативна терапия недостъпна в България.В позицията си Мангъров настоява министър Кирил Ананиев да си подаде оставката, ако до 17 септември не бъдат включени най-малко трима българи европейска листа на чакащи за белодробна трансплантация, ако няма действа национална програма, както и ако медицински екип не е заминал за обучение във Виена.Той отбелязва, че ако условията не бъдат изпълнени и министъра не си подаде оставката на 18 септември обявява безсрочен протест пред Министерство на здравеопаването до решаване на проблема.", "date": "2019.07.01", "title": "Поставиха ултиматум на Кирил Ананиев за програма за белодробните трансплантации"}
{"url": "https://news.bg/regions/shofyor-zagina-pri-katastrofa-mezhdu-avtobus-i-kola-v-rayona-na-teteven.html", "text": "Автобус и кола се удариха в района на Рибарица, съобщиха от МВР. Загинал на място е 36-годишния водач на лекия автомобил.Сигналът за инцидента е получен около 15.30 часа в полицията. При инцидента няма пострадали от автобуса, който е превозвал деца след лагер в Рибарица.От АПИ съобщиха, че движението в района на инцидента се осъществява временно в една лента. Малко по-късно от Агенцията информираха, че движението е възстановено. Припомняме, че малко по-рано днес, на автомагистрала \"Тракия\", при друга катастрофа  При инцидента няма пострадали.Двамата водачи са тествани с дрегер за употреба на алкохол, като резултатите са отрицателни. Автобусът е изтеглен на паркинг, разположен на км. 323, като след технически преглед ще бъде преценено дали да продължи движението си.", "date": "2019.07.01", "title": "Шофьор загина при катастрофа между автобус и кола в района на Тетевен "}
{"url": "https://news.bg/world/protestirashti-nahluha-i-okupiraha-parlamenta-na-honkong.html", "text": "Стотици протестиращи в Хонконг щурмуваха и окупираха местния парламент, след като силите за борба с безредиците се оттеглиха, съобщават \"Гардиън\" и други медии.Кадри на живо показват протестиращи да рушат в сградата, включително да хвърлят столове. Някои от демонстрантите влязоха в залата на законодателния съвет и започнаха да рисуват графити по стените. Млад мъж се опитва да издигне колониалния флаг на Хонконг.Законодател, който подкрепя демокрацията, предупреди, че това е капан, тъй като полицията е можела много лесно да се разправи с демонстрантите, но е позволила да се случи.По-рано полицията в Хонконг, които отбелязват годишнина от предаването на автономната територия от Великобритания на Китай. Полицията използва лютив спрей и палки, за да удържи протестиращите.Това е последният от серията протести срещу спорния законопроект, който ще позволи екстрадиране на граждани на Хонконг в Китай.Правителството на Хонконг се  за неопределено време, но протестните демонстрации продължават. Управителят на района Кари Лам е изправена пред продължаващи призиви да подаде оставка.", "date": "2019.07.01", "title": "Протестиращи нахлуха и окупираха парламента на Хонконг"}
{"url": "https://news.bg/politics/rumen-radev-nastoyava-za-pryaka-vazdushna-liniya-sofiya-pekin-pred-kitayskiya-premier.html", "text": "България и Китай трябва да издигнат на ново ниво двустранните политически отношения, което да внесе импулс и да разкрие нови перспективи пред партньорството в икономиката, инвестициите и други сфери от взаимен интерес. Това беше общата позиция на държавния глава Румен Радев и министър-председателя на Китай Ли Къцян, които проведоха среща в град Далиен.Румен Радев представи на министър-председателя на Китай предложение за основните насоки за развитие на българо-китайските отношения. В предложението се включват 9 приоритетни области, в които България и Китай имат голям потенциал да реализират взаимноизгодни проекти: транспортна инфраструктура, финансово-инвестиционната дейност и финансови технологии, IT сектор и стартиращи компании, научно-изследователска и развойна дейност и иновации, откриване на директна авиолиния между Пекин и София, туризъм, селско стопанство, устойчиво развитие и градско планиране и енергетика.Президентът е категоричен, че България все още е бяло петно на картата на китайските инвестиции и това трябва да се промени решително.Радев открои създаването на пряка въздушна линия София-Пекин, както и откриването на клон на китайска банка в България, като ключови предпоставки за ускореното развитие на двустранните отношения и до много по-добри условия за реализация на останалите проекти във всички области.Държавният глава подчерта, че облекчаването на инвестиционния, финансов и търговски обмен между България и Китай е в интерес както на двете държави, така и на нашия регион.Китайският премиер оцени високо идеята на българския президент за откриване у нас на Център за глобално партньорство в рамките на инициативата \"17+1\", който да допринесе за проучването на правната рамка на ЕС и осъществяването на перспективни инвестиционни проекти. За нейната реализация вече работят правителствата на двете държави.На срещата държавният глава отбеляза и възможността за изграждането на българо-китайски център за научни изследвания и иновации в София.\"Такива изследвания и иновации вече са залог да имаме конкурентоспособна икономика и тя да се развива точно в областта на високите технологии и производствата с добавена стойност\", подчерта Румен Радев. Държавният глава посочи като пример партньорството между българска софтуерна компания и най-големия китайски туристически оператор и призова за мултиплицирането на този успех.Сред акцентите на срещата между Радев и Ли Къцян бяха още партньорство в енергетиката, както и увеличаването на износа на млечни продукти и храни от България за Китай.Държавният глава изрази надежда за съхраняване на потенциала на свободната търговия и изрази мнение, че всички спорни въпроси в рамките на Световната търговска организация следва да се решават в дух на конструктивен диалог и на основата на многостранни преговори.", "date": "2019.07.01", "title": "Румен Радев настоява за пряка въздушна линия София-Пекин пред китайския премиер"}
{"url": "https://news.bg/crime/ostaviha-za-postoyanno-v-aresta-rumanetsa-pregazil-5-godishno-vav-varna.html", "text": "Състав на Варненския окръжен съд уважи искането на Окръжната прокуратура и определи мярка за неотклонение \"задържане под стража\" на румънеца, . Това съобщиха от пресслужбата на Апелативната прокуратура.32-годишният мъж е привлечен като обвиняем за това, че прегазил дете на паркинг в Морската градина във Варна.Съдът сподели аргументите на прокуратурата, че съществува реална опасност Адриан К. да се укрие, тъй като той няма постоянен адрес в България.В съдебната зала при определяне на мярката мъжът изразил съжаление за трагичния инцидент.Адриан К. влязъл с автомобила си в паркинга до зоологическата градина. В същото време семейството на пострадалото дете вървяло към своя автомобил, който вече бил паркиран на там.Все още се изясняват причините за настъпването на инцидента. Веднага след това Адриан К. бил тестван с дрегер, който не показал наличие на алкохол в кръвта. Взета му е и кръвна проба, която ще установи дали е употребил наркотици.В автомобила освен водача била съпругата му и нейните родители, които предстои да бъдат разпитани. Назначени са автотехническа, биологична и съдебномедицинска експертиза.Определението на Варненския окръжен съд подлежи на обжалване пред Апелативния съд.", "date": "2019.07.01", "title": "Оставиха за постоянно в ареста румънеца, прегазил 5-годишно във Варна"}
{"url": "https://news.bg/world/za-parvi-pat-ot-30-g-yaponiya-vazobnovi-targovskiya-ulov-na-kitove.html", "text": "За първи път от 30 г. Япония възобнови търговския улов на китове, пише \"Гардиън\".Японски рибари се отправиха на улов за китове след спорното решение на Токио да се оттегли от Международната комисия по китолов (IWC).Пет кораба отплаваха от Куширо, Северна Япония, в понеделник сутринта. По същото време три кораба потеглиха от Шимоносеки, Югозападна Япония. Няколко часа по-късно на японския бряг бяха докарани два сиви кита. Едно от животните беше с дължина повече от 8 метра.Петте кораба от Куширо общо имат квота от 227 кита до края на декември, според агенцията по рибарство, която отложи съобщаването на квотите до приключването на срещата на Г-20 в Осака в събота.Ловът на китове вероятно ще предизвика сериозна критика от природозащитници и държави, които се обявяват срещу улова.Миналата година Япония обяви, че напуска Международната комисия по китолов след неуспеха си да убеди други членове да подкрепят търговския улов на китове.Японските китоловци убиха 333 кита по време на последната \"изследователска\" експедиция на Южния полюс, която приключи през март. В предишни години Япония избиваше по почти 1000 кита на година.През 60-те години на миналия век консумацията на месо от кит е достигала до 200 000 тона на година, но през последните години падна до 5000 тона заради други източници на протеини, внасяни от чужбина.", "date": "2019.07.01", "title": "За първи път от 30 г. Япония възобнови търговския улов на китове"}
{"url": "https://news.bg/world/navalni-otiva-v-zatvora-za-10-dni.html", "text": "10-дневна присъда получи руският опозиционер Алексей Навални, предаде АФП. Това съобщи самият той в \"Туитър\".Това реши днес московски съд. Въпреки че отива в затвора за участие в протест, Навални счита, че е действал правилно, а мълчанието би било по-недостойно.  през юни на протеста след ареста на журналиста Иван Голунов.Властите задържаха 500 души, като полицията прибягна и до употреба на насилие. Припомняме, че критикът на Кремъл Навални беше държан .в продължение на месеци, докато го разследваха за злоупотреби. По негови думи става въпрос за политически мотивиран случай.През 2017 г. Навални неуспешно опита да сеследващата година в Русия. Тогава той , тъй като има две условни присъди за злоупотреби, които обаче Европейският съд за правата на човека смята за неоснователни.", "date": "2019.07.01", "title": "Навални отива в затвора за 10 дни "}
{"url": "https://news.bg/weather/zhalt-kod-v-tsyalata-strana-za-zhegi-vav-vtornik.html", "text": "Жълт код за жега е обявен в цялата страна за вторник. Това съобщават от НИМХ. Затоплянето  продължава. Очакват се максимални температури до 40 градуса. Ще духа слаб до умерен южен вятър. По морето не се очакват опасни явления. През следващите дни се очакват леко захлаждане и валежи на места. ", "date": "2019.07.01", "title": "Жълт код в цялата страна за жеги във вторник "}
{"url": "https://news.bg/world/chernomorskiyat-ruski-flot-sledi-uchenieto-na-nato-v-ukrayna.html", "text": "Черноморският флот на Русия следи учението на НАТО \"Sea Breeze 2019\", за да реагира на възможни анормални ситуации. Това съобщават от центъра на отбраната на Русия, цитирани от РТ и РИА Новости.Упражненията се провеждат в северозападната част на Черно море.По-рано, първите участници на международните упражнения Sea Breeze 2019 пристигнаха в Одеса на военни транспортни самолети на НАТО.На 29 юни американският разрушител \"Карни\" навлезе в Черно море. Припомняме, че и българската корвета \"Бодри\" от състава на Военноморските сили (ВМС) участва в американо-украинско учение \"Sea Breeze 2019\".Това съобщиха от Министерството на отбраната. Корабът отплава на 29 юни от Пункт за базиране Варна, за да се включи в учението, което се провежда от 30 юни до 13 юли в пристанище Одеса и морските пространства на Украйна.В него участват още кораби от ВМС на Румъния, Турция и Грузия.", "date": "2019.07.01", "title": "Черноморският руски флот следи учението на НАТО в Украйна "}
{"url": "https://news.bg/regions/avariya-zatrudni-dvizhenieto-na-vlakovete-mezhdu-kresna-i-blagoevgrad.html", "text": "Авария затрудни движението на влаковете между Кресна и Благоевград по-рано днес. Няма пострадали. Счупен пантограф на локомотив на товарен влак е скъсал контактната мрежа в между гарите Яворов и Черниче, предаде БГНЕС.Аварията е станала вчера в района на 7-и тунел.Авариралият локомотив е бил изтеглен на гара Симитли в 20.30 ч., а служителите на НКЖИ възстановяваха контактната мрежа в района на 7-и тунел, вторият в дефилето.Пътниците са били превозени с автобуси.", "date": "2019.07.01", "title": "Авария затрудни движението на влаковете между Кресна и Благоевград"}
