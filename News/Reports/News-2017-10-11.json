{"url": "https://news.bg/press/ninova-iska-borisov-v-parlamenta-zaradi-nato-prieha-ostavkata-na-anton-todorov-speshen-kongres-na-bsp.html", "text": "Националната и европейската отбрана са сред водещите теми на вестниците в четвъртък.\"Лидерът на БСП Корнелия Нинова поиска премиерът Бойко Борисов да бъде изслушан от парламента заради информацията от понеделник, че НАТО задейства базирана в Румъния международна военна част в отговор на милитаризирането на Крим от Москва и засиленото руско присъствие в Черно море. Според Нинова въпросът е от изключителна важност за националната сигурност и външната политика на България. Нинова цитира медии, че в региона ще бъдат разположени допълнителни кораби и самолети, а \"към българските пристанища ще бъдат изпратени още бойни съдове\". \"Преди година и половина премиерът Борисов категорично отхвърли идеята за формирането на черноморска флотилия на НАТО. Припомням и позицията на българския премиер: \"Аз искам в Черно море да виждам платноходки, яхти, туристи, мир и любов. Не искам в курортите ни да се разхождат военни фрегати напред и назад\", заяви Нинова от парламентарната трибуна и попита какво е наложило промяната в позицията на българското правителство, ако то е участвало във взимането на решението...\" - в. \"Дневник\".\"Няма планове за създаване на постоянно присъствие на военноморски сили на НАТО в Черно море. Това каза на брифинг в Министерския съвет зам.-министърът на отбраната Атанас Запрянов, цитиран от \"Фокус\". \"Във връзка с поставения въпрос за създаване на постоянна флотилия на НАТО ще отговоря аз, тъй като министър Красимир Каракачанов е в чужбина. Не се предвижда, няма планове за създаване на постоянно присъствие на военноморски сили на НАТО в Черно море. Изпълняват се плановете от срещите на високо равнище на НАТО във Варшава и се формира в Румъния многонационална бригада\", коментира Запрянов и уточни, че това е старо решение от миналата година. \"Цялата информация за това какви учения се осъществяват на територията на страната, как участваме заедно като страна членка, я има в президентството\", добави министърът на вътрешните работи Валентин Радев. \"Ако нещо е останало, което не е ясно на опозицията, на г-жа Нинова или на други представители от парламента, нека ни попитат\", коментира той. По думите му има начини за това - закрити заседания на комисиите в парламента. Да бъдат добри, ако имат въпроси и неща, които не са ясни, да запитат там и ще бъде отговорено подробно, каза още Валентин Радев.\" - в. \"Стандарт\".\"Правителството удължи с две седмици срока, в който италианските изтребители \"Еврофайтър Тайфун\" участват в съвместната операция за опазване на въздушното пространство на България. С приетата днес промяна на решението от юни мисията по т.нар. еър полисинг ще продължи до 1 ноември. Не са посочени мотиви за промяната, но се отбелязва, че останалите параметри на решението се запазват. Охраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от алианса. Планирането на съвместната операция е направено още през януари 2016 г., когато италиански военен транспортен самолет \"Спартан\" кацна аварийно на летище София. Италия изпрати официално писмо до българските институции, в което се изразява готовност за еър полисинг още през декември 2015 г. в отговор на циркулационно питане, изпратено от българското правителство до НАТО и страни съюзници. През септември 2016 г. американски изтребители F-15C също участваха в съвместен еър полисинг за около седмица.\" - в. \"Дневник\".\"В рамките на официалното си посещение във Франция, министърът на отбраната Красимир Каракачанов проведе среща днес, 11 октомври, с министъра на въоръжените сили на Френската република Флоранс Парли. По време на разговорите министър Каракачанов заяви, че след посещението на президента на Френската република Еманюел Макрон в нашата страна двустранното сътрудничество между двете държави е еволюирало и е придобило нов решителен тласък. Българският министър на отбраната запозна своя домакин с приоритетите в трите основни направления в отбранителната политика на правителството - модернизация и превъоръжаване на въоръжените сили, подобряване на социалния статус на военнослужещите и принос на България към отбранителните способности на НАТО и Европейския съюз. Той изтъкна решимостта за преодоляване на проблемите в областта на отбраната. Министър Красимир Каракачанов запозна своя колега Флоранс Парли с предизвикателствата пред сигурността за Западните Балкани и изтъкна, че това е един от приоритетите на България по време на председателството на Съвета на Европа. Той очерта основните групи въпроси - териториални, етнически и религиозни като подчерта, че последните ескалират в резултат на разпространението на радикалния ислям. За укрепването на стабилността на Балканите България вече е направила първата крачка с подписването на договора за сътрудничество с Македония. Нашата страна ще продължи да подкрепя евроатлантическата интеграция на западната си съседка, както и на останалите държави в региона, посочи министър Каракачанов. Министърът на въоръжените сили на Френската република Флоранс Парли изрази задоволство от усилията, които България полага и заяви подкрепата на Франция в областта на обраната по време на европредседателството. Тя изрично подчерта, че на България се полага главната роля да лансира регламентиращата база за бъдещата обща европейска отбрана. Във връзка с това Франция се ангажира да бъде най-близко до България за ускоряване на процесите и постигане на пълна мобилизация на отбранителните ресурси на Европейския съюз за постигане на адекватна превенция на заплахите. На срещата двамата министри обсъдиха и темата за доброволчеството в армията. Беше посочено, че във Франция след терористичните атаки доброволчеството е набрало скорост, докато в България има отлив и трудности в набирането на кадри за служба в армията.\" - в. \"Труд\".\"Фрегатата \"Дръзки\" от състава на Дивизион патрулни кораби на ВМС ще се включи в операцията на НАТО \"Sea Guardian - 2017\". Военният ритуал по официалното изпращане на екипажа се проведе днес, 11 октомври, в пункта за базиране Бургас. На него присъстваха командирът на ВМС контраадмирал Митко Петев, командирът на Флотилия бойни и спомагателни кораби флотилен адмирал Мален Чубенков, близки и роднини на екипажа на кораба, съобщиха от Министерството на отбраната. В обръщението си към военнослужещите от състава на фрегатата контраадмирал Митко Петев пожела успешно и безаварийно изпълнение на мисията. Водосвет за здраве и успешно плаване на екипажа беше отслужен от отец Стилиян от църквата \"Св. Никола\" - град Черноморец.\" - в. \"24 часа\".Вестниците съобщават също за спешно свикване на конгрес на БСП.\"Лидерът на БСП Корнелия Нинова сюрпризира партията си с идея за светкавичен конгрес. На заседанието на Изпълнителното бюро във вторник тя е съобщила, че планира форумът да се проведе до края на месеца, като най-вероятната дата е 28 октомври, научи \"Сега\". Формално според устава това няма да е нов конгрес, а извънредно заседание на 49-ия. Официалният форум се проведе през февруари. Уникален е и фактът, че подготовката ще трябва да протече в рамките на 2 седмици. Предложението й трябва да бъде одобрено от Националния съвет, който се събира този уикенд. Официално Нинова смята да занимава делегатите с изготвяне на алтернативен държавен бюджет и с дискусии за поведението спрямо ГЕРБ. Неофициално обаче се говори, че тя планира да препотвърди лидерството си, искайки вот на доверие. В последните седмици от доста вътрешнопартийни среди долетяха информации, че се подготвя стартиране на подписка за извънреден конгрес, на който да бъде поискана оставката на Нинова. \"По този начин тя изпреварва събитията. Опозиционните лагери едва ли ще могат да се обединят бързо\", коментираха източници от кухнята на БСП.\" - в. \"Сега\".\"БСП свиква изненадващ конгрес в края на октомври, твърди Канал 3, позовавайки се на свои източници. Основните теми на заседанието на 49 конгрес на партията ще бъдат Бюджет 2018 и подготовката ни за европредседателството, като доклад по темата ще изнесе президентът на ПЕС Сергей Станишев. Това е обаче официалният мотив за насрочването на заседанието по предложена Корнелия Нинова, а зад него стои желанието на соцлидера да даде думата и на вътрешната опозиция, и на поддръжниците си с крайната цел да излезе парата от свирката и да потърси консолидация, коментира Канал 3. На нейна страна е изненадата, защото по устав всяка година партията трябва да прави заседание на конгреса, но последното беше в началото февруари 2017 г., тоест дори срокът не е изтекъл и няма уставно изискване за по-ранното му провеждане. Не на последно място социалисти изтъкват, че досега столетницата никога не се е събирала на конгрес, за да обсъжда бюджет, и то когато е в опозиция. Повечето леви очакват по този начин партията да се освободи от натрупаното напрежение, а лидерът й да получи един вид вот на доверие. Никой не смята, че опонентите на Нинова ще й поискат оставката, още повече, че те имат само броени дни за организация на отпора. Според последните уставни промени конгресът не може да я свали, а само да реши за провеждането на общопартиен вот. Самата Корнелия Нинова уведомила за намерението си членовете на ИБ на БСП във вторник, на редовното заседание на ръководството. Повечето от тях останали сюрпризирани, че след две седмици ги чака конгрес. Заседанието ще бъде еднодневно и ще се проведе най-вероятно на 28 октомври в НДК, научи още Канал 3. Червените планирали то да се състои в първия уикенд на ноември, но отбелязването на Архангелова задушница точно тогава ги накарало да променят плана си. Очаква се обаче окончателното решение за насрочването на конгреса да бъде взето в събота на пленум на социалистите. Освен насрочването на конгреса червените ще бистрят актуалната политическа обстановка, както и становището на работната група за това дали БСП трябва да прави своя телевизия. Предложението й е, че на този етап не е рационално от финансова гледна точка столетницата да се нагърбва с отговорността за нова електронна медия. Решението обаче не е окончателно, защото последната дума имат членовете на Националния съвет.\" - в. \"Стандарт\".Всекидневниците съобщават също за приетата от парламента оставка на Антон Тодоров.\"Парламентът прие оставката на депутата от ГЕРБ Антон Тодоров. \"За\" прекратяване на пълномощията му гласуваха 153 народни представители, \"против\" - 14, \"въздържали се\" - 11 с което тя бе приета. Изгонването на Тодоров беше заради скандални негови реплики в Народното събрание към опоненти от БСП, а чашата преля, когато той си позволи заплашително поведение в студиото на българска национална телевизия. На 9 октомври в писмо до медиите, Антон Тодоров заяви, че подава оставка, защото има опити репликата му да бъде превърната в етикет на партията, от която е избран.\" - в. \"Стандарт\".\"Имам предложения от няколко телевизии, ще правя телевизионно предаване. Много съм добър.\" Това разкри току-що освободеният депутат Антон Тодоров пред журналисти в парламента. \"По характер съм темерут, признавам си го - грубиян съм, малко катил\", описа се Тодоров. И предупреди: \"Можете да се сигурни, че никога не лъжа и се справям с хора, които сметна за мои врагове, по подобаващ начин. Не е добре да сте враг на Антон Тодоров, но е добре да сте негов приятел.\" Вече бившият депутат изтъкна, че за разлика от доста народни представители, които са сменили по 4-5-6 партии, единствената, в която е членувал той до момента, била СДС. \"Сега мисля да вляза в ГЕРБ\", разкри Тодоров, който влезе в Народното събрание като гражданска квота. Той бе откровен - с политиката не е приключил, а в тези 6 месеца си е създал най-много приятели за целия си живот. Ексдепутатът е категоричен - продължава с разкритията и извън парламента. \"70 сделки ще бъдат разкостени, както разлистих \"Каолин\", зарече се Тодоров. \"Имам здрава кръвоносна система и предпочитам да стоя прав\" - с тези думи той отвърна на въпрос кой му е ритнал столчето.\" - в. \"24 часа\".Вестниците следят и кадровите промени в съдебната система.\"Георги Чолаков, който чака решението на Висшия съдебен съвет дали отново ще бъде избран за председател на Върховния административен съд (ВАС), е назначен за временно изпълняващ длъжността зам.-шеф на съда. Това потвърди пред \"Сега\" шефът на ВАС Георги Колев. Той е посочил Чолаков още на 4 октомври, когато титулярят на този пост Боян Магдалинчев встъпи на новата си длъжност като член на съдебния съвет. За временно изпълняващ функциите на заместник не се иска решение на съдебния съвет. В колегията, ръководена в момента от Чолаков, се гледат дела, свързани с устройството на територията, инвестиционни проекти, уволнения на държавни служители, актове на Висшия съдебен съвет, конфликт на интереси, защитените територии, частната охранителна дейност, туризма, лицензите и др. Досега Чолаков ръководеше едно от отделенията в тази колегия на съда. На 11 септември Висшият съдебен съвет избра Чолаков за председател на ВАС. Президентът Румен Радев, който приключва процедурата, обаче отказа да подпише указ за назначението му и на 4 октомври върна избора на поправителен на новия състав на съдебния съвет. Днес се очаква кадровиците да решат как да действат след указа. Част от тях смятат, че първо трябва да прегласуват избора на Чолаков и само ако той не събере 17 гласа \"за\", да бъде открита нова процедура с нови кандидати. Други от членовете на съвета твърдят, че директно трябва да се премине към новата процедура.\" - в. \"Сега\".\"Прокурорската колегия на Висшия съдебен съвет (ВСС) на основание чл. 167, ал. 2 от Закона за съдебната власт откри процедура за избор на директор на Националната следствена служба, съобщиха от пресцентъра на ВСС. Тя е стартирана във връзка с предсрочното освобождаване на Евгени Диков като директор на НСлС, поради встъпването му в длъжност \"член на Висшия съдебен съвет\", считано от 03.10.2017 г. Прокурорската колегия прие хронограма на процедурата за избор, която предвижда предложения да бъдат направени на следващите две заседанията на Колегията на 18.10.2017 г. и на 25.10.2017 г., а изслушването и изборът - на 06.12.2017 г. На заседанието на Колегията на 01.11.2017 г. изтича срокът за представяне на документите на кандидатите, номинирани на втората дата. Колегията ще се произнесе по допустимостта на кандидатите на 14.11.2017 г. До 30.11.2017 г. ще бъдат приемани въпроси и становища за номинираните. Постъпващите по процедурата документи се публикуват в тридневен срок на интернет сайта на ВСС. Хронограмата е съобразена с приетите с решение на Прокурорската колегия на ВСС по протокол № 30/27.09.2017 г. Правилата за избор на директор на Националната следствена служба. Те предвиждат, че мотивирани кандидатурите могат да се правят от не по-малко от трима от членовете на Прокурорската колегия, както и от главния прокурор или от министъра на правосъдието. Представят се в две поредни заседания следващи решението за откриване на процедурата.\" - в. \"24 часа\".", "date": "2017.10.11", "title": "Нинова иска Борисов в парламента заради НАТО, приеха оставката на Антон Тодоров, спешен конгрес на БСП...  "}
{"url": "https://news.bg/world/troyno-samoubiystveno-napadenie-v-damask.html", "text": "Трима атентатори самоубийци са се взривили близо до централата на полицията в сирийската столица Дамаск, избивайки най-малко девет загинали. Това съобщиха от сирийското вътрешно министерство, цитирани от \"Франс прес\".Двама от атентаторите самоубийци са детонирали експлозивите си пред полицейската сграда, която се намира на улица в центъра на Дамаск, уточниха от вътрешното министерство.\"Терористите самоубийци се опитаха да нахлуят в централата на полицията... Охраната откри стрелба срещу тях, принуждавайки ги да се взривят преди да влязат в сградата и да постигнат целите си\", добавят властите.Полицаи са наобиколили трети нападател зад сградата, който също се самовзривил.От вътрешното ведомство уточниха, че деветима души са загинали и над десетима са били ранени при атаката.Това е вторият път този месец, в който атентатори самоубийци удариха полицията в сирийската столица, след като най-малко 17 души бяха убити при атака на 2 октомври срещу полицейски участък в южния квартал \"Мидан\".Отговорност за това нападение поеха терористите от ДАЕШ (\"Ислямска държава\"), според които трима техни бойци, въоръжени с огнестрелни оръжия, гранати и експлозиви са ударили участъка.Засега никой не е поел отговорност за днешното нападение.Повече от 330 хил. души загинаха в Сирия от започването на конфликта в страната през март 2011 г. с антиправителствени протести, част от Арабската пролет.", "date": "2017.10.11", "title": "Тройно самоубийствено нападение в Дамаск"}
{"url": "https://news.bg/crime/mazh-nabi-lekar-i-pochupi-lineyka-v-kostinbrod.html", "text": "Мъж е набил лекар и е повредил линейка.Инцидентът е станал вчера, а сигнал за него е получен на тел 112, съобщиха от Костинбродската районна прокуратура.Посегателството е над лекар от Центъра за спешна медицинска помощ в Костинброд.Образувано бързо полицейско производство, обвинен е Д.О.А. и е задържан за 72 часа. Засега той не дава обяснение за действията си.Обвинението е за причинена лека телесна повреда на лекар-ординатор във ФСМП в Костинброд.Мъжът е обвинен и за незаконно повреждане на линейка, собственост на Центъра за спешна медицинска помощ (ЦСМП) София. Повредата е на стойност около 488 лева.Разследването по случая продължава.", "date": "2017.10.11", "title": "Мъж наби лекар и почупи линейка в Костинброд"}
{"url": "https://news.bg/crime/mvr-otricha-feysbuk-izmamnika-aleksandar-nikolov-da-e-zaloven.html", "text": "Полицията е задържала фейсбук измамника, който се подвизаваше в социалната мрежа с фалшив профил, озаглавен Александър Николов. Истинското име на измамника е Спас Василев. Той е бил задържан в Пловдив, информира \"\".МВР обаче отрича мъжът да е бил арестуван.Властите опровергават появилата се информация, че мъжът, извършил множество измами в интернет, е бил арестуван в Пловдив. От вътрешното министерство допълват, че към момента по случая тече разследване, а арест не е извършван, съобщава БНР.До момента мъжът е успял да измами около 40 души. Измамите на Василев възлизат на сума, надвишаваща 20 хил. лв.Припомняме, измамникът предлага евтини самолетни билети от фалшивия си профил в социалната мрежа.", "date": "2017.10.11", "title": "МВР отрича фейсбук измамника Александър Николов да е заловен"}
{"url": "https://news.bg/society/blizo-desetgodishna-saga-s-telefonni-izmami-v-balgariya.html", "text": "Телефонните измами намаляват. Това увери главният секретар на МВР Младен Маринов преди три месеца. Като причина за това той изтъкна, че все повече хора сигнализират, когато има телефонни измами. Съвместната работа на полицията и медиите също допринасяла за това.\"Телефонните измами не се извършват от един човек или от една група хора, а от широк кръг. Сигналите водят към Ветово. В последните месеци имаме две акции и разплетохме цялата мрежа\", похвали се Маринов.Относно информацията, че има полицейски чадър над \"ало\" измамниците, Маринов заяви, че тече проверка в Русе, но нямали категорични данни техни служители да покровителстват този вид престъпления.През 2015 година МВР, отчете увеличение на броят на телефонните измами. За първото шестмесечие на годината са извършени 496 телефонни измами. Броят им е със 114 повече в сравнение със същия период на миналата година, съобщиха от Главна дирекция \"Национална полиция\". Служителите на реда отчитат и повишена разкриваемост. Представяме една малка част от извършените в България телефоони измами през годините. Мъж, представил се за лекар, позвънил на домашния телефон на възрастната жена и заявил, че дъщеря й си е счупила крак и се нуждае от спешна операция, която струва скъпо.Петима души са задържани за телефонни измами на при акции в пет области. на 24 години, след извършена телефонна измама за 1600 лева и златни накити. Младежът е използван като куриер-муле. В координация със сектор \"Измами\" на Националната полиция, служители от трите областни дирекции са установили, че младежът е участвал в още три телефонни измами. Едната е за 11 хил. лева, извършена през месец март в Стара Загора, а другите две са за общо 7 хил. лева, осъществени през месец юни в Плевен.В три отделни случая пенсионери са се простили със значителни суми, измъкнати им от измамници  мъж е изхвърлил през балкона на апартамента си 2150 лева. Той бил измамен по най-новия и разпространен в момента сценарий. Обадили му се по телефона и непознат се представил за \"ченге\". Обяснил му, че са по следите на банда измамници и те щели да го потърсят, за да се опитат да го измамят.През 2016 година в Благоевградско е регистриран истински бум на телефонните измами. Схемата, по която се осъществяват, е нова - търсят пари за покупка на маслени радиатори. Четири възрастни жени от Разлог и Банско само за няколко часа са попаднали в капана на измамниците и са били подлъгани да си дадат спестяванията.Той успял да отнеме суми от порядъка на 1500 - 3000 лв. от шестима възрастни бургазлии на възраст от 65 до 80 години, които лъжел безразборно по изпитания сценарий за катастрофирал близък, нуждаещ се от спешна операция. Разкритите измами показват, че той е успял да вземе общо над 10 000 лв. от възрастните хора.През 2009 година полицейски инспектори посетиха жителите на Ямбол и областта с подарък календари за 2010 година, в които са описани всички досега използвани схеми на измами по телефона. Календарът се сгъва лесно под формата на пирамида, за да може да се постави на видно място в домовете. Отпечатани са 3000 екземпляра.На гърба на календара-пирамида са описани осем схеми на телефонни измами - убит при катастрофа», болен от свински грип, печалби от големите търговски вериги, колети от чужбина, зареждане на ваучери и други. срещу зачестилите телефонни измами.Повече от 10 години медии и полиция предупреждават обществеността за случите на телефонни измами. Намаляват ли измамите или измамниците стават все по изобретателни?Най-разпространени схеми за извършване на телефонни измами:Измамници се представят за служители на реда и изфабрикуват провеждане на полицейска операция и необходимост от предоставяне на сума, която да послужи за задържане на извършителите на телефонни измами.Обаждат се за тежко пострадал роднина и необходимост от спешна скъпоструваща операция, лъжат за заразени близки и роднини с птичи/свински грип и искане на пари за скъпоструващи ваксини, мамят за реализирано пътно-транспортно произшествие от близък роднина с починал човек или малко дете.Опитват да Ви излъжат с освобождаване на колетна пратка или за закупуване на ваучери във връзка с печалба от томбола на голям магазин. Има измамна схема и за необходимост от преводач.Измамниците обещават жертвите си по-големи социални помощи.И не на последно място, случайни потребители получават кратко съобщение (SMS) с текст на телефоните си \"Спешно обади се\" и посочен телефонен номер.NEWS.BG съветва гражданите да не дават пари на непознати за тях хора при никакви случаи!Да не се доверяват на непознати лица, както и да не предоставят лични данни по телефона.Да запазят самообладание при получаване на обаждане от човек, който се представя за техен роднина, изпаднал в беда.Ако все пак имат съмнение, че се обажда техен близък човек, първо да пробват да се свържат с него или с друг роднина чрез свой съсед или познат.В случай, че получат такова обаждане и спрямо тях се направи опит за извършване на телефонна измама, незабавно да подадат сигнал на тел. 112 и да се свържат с властите. Често след своевременно подаден сигнал за извършваща се телефонна измама, извършителите много бързо са задържани от органите на полицията.", "date": "2017.10.11", "title": "Близо десетгодишна сага с телефонни измами в България"}
{"url": "https://news.bg/regions/betonen-kas-poletya-ot-zhilishten-blok-v-sliven.html", "text": "Жители на Сливен недоволстват заради опасни жилищни блокове.По-рано днес парчета бетон и мозайка са се откъснали от жилищен блок в областния град. Отломките се стоварили пред входа на блока в пиков час. Няма пострадали хора.Жителите на блока твърдят, че сградата се руши отдавна. Те искат да сложат около блока обезопасителна лента за преминаване, за да няма инциденти в бъдеще, съобщава bTV.Парчетата бетон са паднали от височина 20 метра. Един от най-големите късове бетон тежал около 2 килограма.Сградата е на повече от 40 години и не е ремонтирана отдавна. Според разкази на жителите на блока той е бил одобрен по програма за саниране преди две години, но по въпроса не се случвало нищо.Само минута преди инцидента жена с бебешка количка минала пред входа на блока, за да се прибере.", "date": "2017.10.11", "title": "Бетонен къс полетя от жилищен блок в Сливен"}
{"url": "https://news.bg/comments/koruptsiyo-koruptsiyo-pak-li-shte-te-borime.html", "text": "Корупцията бе любима дъвка на всички политически сили в последната (и не само) предизборна кампания. Кой ли не се заканваше да ù отреже я опашка, я глава, я крак. И след вота сегиз-тогиз темата се претопля - когато няма по-подходящи скандали за дебатиране.В парламентарното и общественото пространство се въртят и два страховити законопроекта, призвани да смажат окончателно рушветчийството по високите етажи. Страховити в своята законотворческа несъстоятелност и безграмотност. В единия проект дузина органи, доказали през годините безпомощността си, се обединяват в мегаагенция. В другия - ражда се поредният разследващ орган с неясни правомощия и функции.И в двата обаче ключовият въпрос е - кой ще държи контролния пакет и ще назначава боса на това чудо на природата.Президентът Радев се опита да сложи най-после ред в хаоса и свика КСНС, за да може говорилнята по темата да придобие наистина политически измерения, да се потърси обща позиция и да се излезе със становище. По-рано той дори пое доста сериозния риск и се съгласи да бъде назначаващият. Добрите му намерения обаче срещнаха странна реакция от страна на управляващите.Премиерът окъсня, защото предпочете пак да влезе в ботушите на бащицата спасител и се срещна с протестиращи оръжейници. Не че бе моментът - те за кой ли ден обикаляха под прозорците му като кучета пред месарница.Каракачанов се направи на Parlez-vous français. Симеонов твореше кърваво писмо до медиите. А Сидеров в последния парламент хич го няма. Но пък Обединените патриоти се възползваха от неговия опит от по-палавите му години и приложиха юридическата стратегия \"не се явяват, представляват се от адвокат Нотев\".В разгара на съвета, квалифициран по-късно от Борисов като \"приятелски и конструктивен\", Цветанов се присети, че има повиквателна от Брюксел. След него като популярна в българската политическа действителност дребна порода къдраво кученце заситни и Мустафа Карадайъ. За да не остане съмнение, че ДПС е като пионерче - винаги готово да се притече на помощ. За цената ще си се разберат.Дали е веща в регионалното развитие, в правото или във външните работи, но като ресорен по правосъдието вицепремиер Екатерина Захариева би трябвало да се вълнува от темата за корупцията. Тя обаче предпочете да внесе колорит с винаги веселите си тоалети сред скучния дрескод на срещата на първите дипломати на Източния фланг на НАТО.Марешки твърдо отстоя позицията, която заема от началото на 43. НС - те не го искат в селото, той за пòповата къща пита.И само една Цецка Цачева остана на амбразурата да измие очите на управляващите, оправдавайки безобразието им. Сигурно най-тъжната ù роля след онази следизборна нощ. Не така би искала да се види на \"Дондуков\" 2 юристката от село Драгана. Но такава била волята на онзи, който движи нещата.Поведението на ГЕРБ не е изненада. В краткия си опозиционен период в парламента те вече играха \"иди ми - дойди ми, хем сме тук - хем ни няма, искаш кворум - няма кворум\". Но опозицията?Нинова за втори път за много къс период - след нечистоплътния избор на парламентарната квота във ВСС - проигра шанса си да се превърне от шумна, креслива, но беззъба в бърза и яростна опозиция. Най-вече действена и ефективна. Вместо това тя подаде ниско по тревата удобната топка към премиера - \"бойкот\". За да може той да я отиграе, както си знае - \"По-приятелски КСНС не съм имал нито с Плевнелиев, нито с Първанов... Днес се развива тема \"Бойкот\". Що за безобразие? Ако лъжа, елате и ме заплюйте мене. Седнахме, кафенце си пихме, говорихме си по различни теми, по програмите. Излизам и разбирам, че аз го бойкотирам...\".Бойкотира ли Борисов президента? Разбира се, че не. Поведението на управляващата партия и присъдружници бе откровено суспендиране и незачитане на третия стълб на държавната власт. Не на личността, а на институцията. Опасна девалвация на консултативен орган, призван да решава изключително важни за страната проблеми, да работи и в условия на кризи. Ами ако утре ни залее потоп, удари земетресение, повиши се нивото на терористична заплаха? Отново ли властниците ще отсвирят КСНС? Само защото президентът не е техен. Или Каракачанов ще тъпче нервно тревата на Елисейските полета - S'il vous plaît!? Или Захариева ще вика неволята в лицето на Южния, Източния и Северния фланг на Алианса?Изводът от проваления КСНС е един - управлението на държавата и неговият коректив в лицето на опозицията са в ръцете на безотговорни хора, поставили личните си амбиции пред интересите на страната и нейния народ. Който за тях е просто електорат, избиратели и за които се сещат само по избори.Една партия може да бъде лидерска. Авторитарна. Лобистка. Популистка. Клиентелистка. Етническа. Националистическа. Няма право да бъде смешна. И ако не беше толкова тъжно държането на т.нар. политическа класа, щеше да е просто смешно. С произтичащите от това последици.Президентът Радев като човек с армейска закалка, където стоицизмът не е най-последното ценно качество, успя да запази самообладание и достойнство. Показа, че може да понася удари. И да отвръща на удари: \"Пробив в борбата с корупцията ще има тогава, когато антикорупцията стане приоритет пред вътрешните и външните ангажименти на българските политици.\" Срещу единния фронт Радев се изправи не като генерал и не като летец. А като политик с достатъчно опит. Със сериозни претенции не само за обединител на нацията, за балансьор, но и за твърд коректив на всяка власт.А корупцията, за която май всички забравиха в суматохата? Всъщност да се дебатира тази порочна практика в какъвто и да е формат, е безсмислено упражнение при липса на ясна дефиниция - що е това. Или ще се придържаме към максимата: корупция е тогава, когато не корумпират мен? Изкореняването на рушветчийството е труден процес. Особено в страна, в която от съставомерно и наказуемо деяние то се е превърнало в стил на управление, в отправна точка на политическите, икономическите, социалните взаимоотношения. Знае се, че в борбата за мир са дадени най-много жертви. Да не излезе, че в схватката с корупцията ще бъдат разпределени най-много рушвети. От банкнотата със Стефан Стамболов за катаджията до милионите при обществените поръчки...", "date": "2017.10.11", "title": "Корупцийо, корупцийо, пак ли ще те бòриме?"}
{"url": "https://news.bg/society/politsiya-pozharna-i-barza-pomosht-spasiha-samoubiets-vav-varna.html", "text": "Екипи на ОДМВР - Варна, РД ПБЗН - Варна и ЦСМП спасиха мъж, той е настанен в болница.В 16 и 28 часа днес е получено съобщение, че в дерето в района на бул. \"Цар Освободител\" и ул. \"Струга\" във Варна има мъж в неадекватно състояние.На мястото е установен около 50-годишен мъж, който имал рани на главата, бил видимо неадекватен и със суицидни намерения.Два екипа с полицейски служители, екип на Първа ПБЗН Варна и екип на ЦСМП са взаимодействали в спешен порядък и в 17 и 15 часа лицето е извадено от дерето и транспортирано до болница. Работата по изясняването на случая продължава.", "date": "2017.10.11", "title": "Полиция, пожарна и бърза помощ спасиха самоубиец във Варна"}
{"url": "https://news.bg/energy/podpisvame-s-rusiya-da-ni-pazi-oborudvaneto-za-aets-belene-no-ne-znaem-tsenata.html", "text": "България трябва да подпише нов договор с Русия заради оборудването на АЕЦ \"Белене\", съобщи министърът на енергетиката Теменужка Петкова, цитирана от БНТ.По думите ѝ, все още не е ясно колко пари ще струва на държавата съхраняването на мощностите за втората атомна централа. Компанията-доставчик на оборудването за втората атомна централа трябва да го консервира преди да го достави. Преговорите с Москва най-вероятно ще продължат до края на годината.По-рано днес премиерът Бойко Борисов се срещна с представители на руската държавна компания \"Росатом\", които са на посещение у нас. Петкова обясни, че не се изключва възможността Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос не са водени.България до момента е изхарчила над 3 млрд. лева за доставката на оборудване за АЕЦ \"Белене\". Реакторите за двата блока на централата са изработени и платени от страната ни, след като България бе осъдена по арбитражно дело от Русия.Окончателно оборудването трябва да бъде доставено у нас до края на годината, но също така то трябва да бъде консервирано, за да се запази, уточни енергийният министър.В момента Българската академия на науките изработва доклад , който да покаже доколко изгодно ще бъде на България да изгради втората атомна централа и какви опции има пред страната.Междинният доклад на учените вече е готов, обяви Петкова. Тя не пожела да коментира резултати от него, но обяви, че той показва, че след 2032 г. ще са необходими допълнителни енергийни мощности на България, но не коментира дали те трябва да са непременно ядрени.Три компании са проявили интерес към изграждането на АЕЦ \"Белене\". Една от тях е държавната китайска енергийна корпорация.Теменужка Петкова обяви, цитирана от БНР, че започва проверка на всички централи, които трябва да осигурят така наречения \"\". Става въпрос за мощностите, които се включват към електроенергийната система само при евентуален недостиг на ток.Миналата година имаше , тази проверка предстои. Тя също е много важна. За първи път Министерството ще прави такава проверка и тя ще бъде проверка на място със замервания на количества.Вече бяха извършени  оператор и на трите електроснабдителни дружества.", "date": "2017.10.11", "title": "Подписваме с Русия да ни пази оборудването за АЕЦ \"Белене\", но не знаем цената"}
{"url": "https://news.bg/int-politics/marin-lyo-pen-omekna-kam-es-i-evroto.html", "text": "Лидерът на крайната десница във Франция Марин льо Пен обяви, че е възможно да се подобри животът на френските граждани без излизането на Франция от единната европейска валута, което е забележителна промяна от твърдата позиция против Европейския съюз, която тя отстояваше по време на кандидатпрезидентската кампания, в която тя загуби от Еманюел Макрон, отбелязва \"Ройтерс\".\"Националният фронт\" на Льо Пен се намира в бъркотия след тежката ѝ загуба на изборите през май, като е раздиран от дълбоки вътрешни разделения заради позицията му спрямо Европа, което накара заместникът на Льо Пен в партията да напусне през миналия месец.\"В много области е възможно да се подобри ежедневието на французите, без да се отказваме от Европа или еврото\", коментира Марин льо Пен пред френското списание Valeurs Actuelles.\"Ние чухме френския народ\", изтъкнала тя.Нейните коментари са най-ясната индикация досега, че \"Националният фронт\" ще се съсредоточи върху политиките около имиграцията и националната идентичност и ще омекоти реториката срещу ЕС, която ѝ струваше скъпо по време на изборите.Въпреки че общественото недоволство към Брюксел породи националистически настроения във Франция, особено в селските райони и в регионите с по-ниски доходи, социологическите проучвания показват, че Франция няма желание да последва Великобритания за излизането от ЕС или да изостави еврото.Напускането на Флориан Филипо, който в продължение на години беше най-близкият сътрудник на Льо Пен и твърд защитник на протекционистката и анти-евро политика, раздели \"Националния фронт\", но също така проправи пътя за промяна в политиката, тъй като крайнодясната партия се опитва да се ребрандира.По време на предизборната кампания Льо Пен обеща референдум за членството в ЕС. След като загуби категорично от Макрон, \"Националният фронт\" на Льо Пен спечели само осем места във френския парламент, оставяйки го със слаб глас и неспособен да сформира парламентарна група.", "date": "2017.10.11", "title": "Марин льо Пен омекна към ЕС и еврото"}
{"url": "https://news.bg/int-politics/iztochna-evropa-iska-zapadnite-balkani-v-es.html", "text": "Вишеградската четворка подкрепи усилията на България за европейска интеграция на . Това стана ясно по време на среща на външните министри на държавите от Източна Европа, която се проведе в Будапеща.Първите дипломати на Унгария, Полша, Чешката република, Словакия, Румъния, България, Словения, Сърбия, Албания, Босна и Херцеговина, Черна гора, Косово, Албания и Република Македония подкрепиха стремежа на страната ни да постави на дневен ред въпроса за европейската перспектива на Западните Балкани.Всичките външни министри изразиха надежда този процес да се ускори по време на председателството на България на Съвета на ЕС.На срещата външният министър на Румъния Теодор Мелешкану категорично заяви, че  трябва да служи за пример на целия регион.От своя страна външният ни министър Екатерина Захариева подчерта необходимостта от стабилност на Западните Балкани и отправи призив към държавите да правят реформи не само заради членството си в ЕС, а и заради гражданите си.\"Ние сме балканска държава и аз се гордея с това. Когато оставим историята в миналото, гледаме напред в бъдещето и сме честни и открити за проблемите си, ще постигнем много по-бързо напредък\", заяви още Захариева.Захариева подчерта, че освен политическата подкрепа за шестте страни от региона, които искат да се присъединят към ЕС, трябва да бъде оказана техническа и експертна помощ в преговорния процес.\"Искаме дата за започване на преговори за Република Македония и Албания и то не по-късно от първото тримесечие на 2018 г.\", каза унгарският външен министър и домакин на форума Петер Сиярто.От своя страна чешкият зам. външен министър Якоб Дюр също приветства намеренията на България да бъде адвокат на държавите от Западните Балкани в процеса им на преговори с ЕС.", "date": "2017.10.11", "title": "Източна Европа иска Западните Балкани в ЕС"}
{"url": "https://news.bg/int-politics/madrid-othvarli-posrednichestvo-s-pravitelstvoto-na-kataluniya.html", "text": "Няма възможност за посредничество между централното правителство и Каталуния. Това отсече испанският премиер Мариано Рахой.Говорейки пред испанския парламент, шефът на правителството в Мадрид подчерта, че посредничество между \"демократичния закон\" и \"неподчинението и незаконността\" няма да бъде възможно, докато увери, че реакцията на испанската държава и в частност на полицията срещу референдума за независимост на Каталуния била \"пропорционална\" и \"в рамките на закона\".Припомняме, по време на сблъсъците между полицейските части, които бяха докарани от други испански региони, и опитващите се да гласуват каталунци на референдума бяха ранени над 900 души. Междувременно регионалният президент на Каталуния Карлес Пучдемон увери, че е готов да започне диалог с Мадрид \"без предварителни условия\" и призова за преговори с Рахой, след като \"мнозинството от хората (в Каталуния) иска независима държава\".По-рано Рахой настоя Пучдемон да уточни дали автономният регион е обявил независимост, след като каталунският лидер снощи предложи пред парламента на Каталуния да започне диалог с Мадрид в първата си реч след спорния референдум, който се проведе на 1 октомври.", "date": "2017.10.11", "title": "Мадрид отхвърли посредничество с правителството на Каталуния "}
{"url": "https://news.bg/crime/arestuvaha-44-godishen-podbuzhdal-kam-ubiystvo-i-izmama.html", "text": "Арестуваха 44-годишен мъж за подбуждане към убийство и измама, съобщиха от Апелативна прокуратура-Пловдив.С решение на Районна прокуратура-Стара Загора 44-годишният Станко Ж. е привлечен като обвиняем и е задържан по-рано през деня. На неустановена дата през 2017 г., в Стара Загора той подбуждал жена да убие италианския гражданин Ф.П.От януари 2016 г. до 20.03.2017 г., в Стара Загора, в условията на продължавано престъпление, и в съучастие с Господин П., на 29 г., като съизвършител, с цел да набави се облагодетелства, Станко Ж. ощетил с 110 000 лв. и 5 500 евро пострадалия. Измамата е в особено големи размери, представляваща особено тежък случай.Обвиняемият Станко Ж. е задържан за срок от 72 часа с постановление на наблюдаващия прокурор. Предстои Районна прокуратура-Стара Загора да внесе искане в съда за определяне на мярка за неотклонение \"задържане под стража\" спрямо него.", "date": "2017.10.11", "title": "Арестуваха 44-годишен, подбуждал към убийство и измама"}
{"url": "https://news.bg/int-politics/tramp-iskal-drastichno-da-uvelichi-yadreniya-arsenal-na-sasht.html", "text": "Американският президент Доналд Тръмп искал да увеличи драстично ядрения арсенал на страната. Това е заявил той по време на среща със съветниците си по националната сигурност през юли, съобщи NBC News, позовавайки се на три официални лица, които са присъствали в залата по време на изказването.Тези разкрития идват, докато напрежението около Северна Корея остава високо и докато Тръмп се очаква да направи изявление относно това дали ще денонсира международното споразумение за ядрената програма на Иран, което беше сключено през 2015 г.Тръмп е говорил за ядрените оръжия през юли, след като му е била показана диаграма, показваща, че запасите от американски ядрени оръжия са се понижили в сравнение с връхната си точка през 1960-те години, когато са били 32 000. При това Тръмп настоял, че иска да има същия брой ядрени оръжия сега.Понастоящем САЩ имат около 4000 ядрени бойни глави според Федерацията на американските учени.В публикация в \"Туитър\" Тръмп написа по този повод, че \"фалшивите NBC News измислиха история, че съм искал \"десетократно\" увеличение на нашия американски ядрен арсенал. Пълна измислица, създадена да унижава. NBC = CNN!\"Тръмп добави в друга публикация в \"Туитър\", че с всички фалшиви новини, генерирани от NBC News и други телевизии, \"кога ще е подходящо да им бъде отнет лиценза? Лошо за страната!\"Тръмп коментира в интервю за \"Ройтерс\" през февруари, че искал да гарантира, че американският ядрен арсенал е най-модерният в света.Въпреки че президентите на САЩ са модернизирали ядрения арсенал през годините, добавянето към ядрения арсенал или изграждането на забранен тип оръжие би било нарушение на договорните споразумения, отбелязва NBC News.", "date": "2017.10.11", "title": "Тръмп искал драстично да увеличи ядрения арсенал на САЩ"}
{"url": "https://news.bg/world/poroshenko-gotov-za-nov-referendum-v-krim.html", "text": "Украинският президент Петро Порошенко заяви, че е готов да обсъди възможността за провеждане на нов референдум в Крим за статута на полуострова, но само след като той отново да се окаже под украински контрол, съобщи ТАСС.\"Въпросът за суверенитета е прерогатив на националния референдум. Ние сме готови да говорим за подобен референдум, но първо Крим трябва да се върне в състава на Украйна\", заяви той в сряда в хода на своята реч пред сесията на Парламентарната Асамблея на съвета на Европа (ПАСЕ) в Страсбург.Порошенко също така подчерта, че Киев няма да търгува украинската територия. \"Аз решително отхвърлям потвържденията на тези, които казват, че Крим е решен въпрос\", заяви той в коментар към думите на президента на Чехия Милош Земан за това, че \"Крим е вече свършен факт\".\"Тази трибуна бе създадена не за да призовава към умиротворение, нито да призовава към търговия с територия за пари, нефт и газ\", заяви президентът на Украйна.По-рано чешкият президент Земан заяви, че Украйна и Русия могат да се договорят за Крим на базата на изплащане на компенсации \"във финансова форма или като нефт и газ\". Земан предположи, че отказът на киевските власти от подобно предложение може да провокира \"европейска война\". При това Земан назова грешно решението на Никита Хрушчов за предаването на полуострова в състава на Украинската съветска социалистическа република.От украинското външно министерство вече изразиха протест за изявлението на чешкия лидер.Крим се присъедини към Русия през март 2014 година. Тогава на референдум, проведен от властите в Крим и Севастопол 96.7% и 95.6% от участниците (над 80% от имащите право на глас) поддържаха присъединяването към Русия.На 18 март 2014 година бе подписан договор за приемане на Република Крим и Севастопол в състава на Русия. Федералното Събрание ратифицира документа на 21 март. Киев отказа да признае полуострова като част от Русия.", "date": "2017.10.11", "title": "Порошенко готов за нов референдум в Крим"}
{"url": "https://news.bg/int-politics/daniya-vdiga-s-20-voennite-razhodi-zaradi-zaplahata-ot-rusiya.html", "text": "Правителството на Дания иска да повиши бюджета си за отбрана с 20 процента през следващите 5 години в отговор на засилената военна активност на Русия в Източна и Северна Европа, съобщава \"Ройтерс\".Голяма част от Запада е разтревожен от действията на Русия след анексирането на Крим през 2014 г. и подкрепата, която тя оказва на сепаратистите в Източна Украйна във война, в която загинаха повече от 10 хил. души.Страните от Прибалтика са все по-разтревожени. През миналата година Русия, твърдейки че са част от рутинни военни учения, премести балистични ракети, които могат да носят ядрени бойни глави, в своя анклав Калининград, който се намира на брега на Балтийско море и разположи там противоракетната си система С-400. Тези ракети могат да стигнат до Копенхаген.Русия отхвърля опасенията заради военните си действия и обвинява Запада, че \"разпалва истерия\" заради неотдавнашните мащабни военни учения \"Запад-2017\".\"Русия инвестира масирано в армията си и провежда мащабни военни учения в Балтийско море и край границите на прибалтийските страни, незачитайки международните норми и принципи\", се посочва в изявление на датското правителство.Правителството уточни, че предложеното 20-процентно увеличение на бюджета за отбрана трябва да бъде извършено постепенно за период от 5 години. Общото увеличение ще възлезе на 4,8 млрд. крони (762 млн. долара) до 2023 г.През април Дания обяви, че Русия е хакнала нейните военни компютърни мрежи и е получила достъп до имейли на служители през 2015 и 2016 г.Предложеното увеличение ще повиши разходите на Дания за отбрана до 1,3 процента от БВП през 2023 г., като през миналата година са били 1,2 процента. НАТО, на което Дания е член, изисква от членовете си да харчат 2 процента от БВП за отбрана годишно, въпреки че това е неофициална цел.Дясноцентристкото правителство на малцинството на Дания все още трябва убеди мнозинството от депутатите в парламента за увеличаването на военните разходи.", "date": "2017.10.11", "title": "Дания вдига с 20% военните разходи заради заплахата от Русия"}
{"url": "https://news.bg/politics/pochetnite-konsuli-nyamat-pravo-na-politicheski-izkazvaniya-razyasniha-ot-mvnr.html", "text": "Българските почетни консули нямат право да правят политически изказвания. Те нямат и мандат. Това гласи становище на външно министерство, изпратено до bTV.Припомняме, на днешното заседание на Министерския съвет се очакваше да бъде разгледано освобождаването на футболиста Христо Стоичков като почетен консул на България в Испания, но точката не бе обсъдена по време на заседанието на кабинета \"Борисов-3\".Възможно е да е била разгледана на закрито заседание, прогнозират от медията. Повод за освобождаването му е изказването на Стоичков, който нарече \"франкисти\" цялото семейство на испанския вицепремиер след гласуването на референдума за независимост на Каталуния. Това изказване стана повод от външното ни министерство да започнат процедура по отстраняването му.Българските почетни консули следва да полагат усилия за отстояване на положителния образ на Република България и на българската външна политика в страната на акредитация, се казва в становището на външно министерство.България има 71 почетни консули в чужбина. Тенденцията е техният брой да се увеличава, тъй като страната ни по-скоро закрива, а не открива посолства.Христо Стоичков е назначен за почетен консул с решение на Министерския съвет от октомври 2011 година с 5-годишен мандат. \"Аз нямам право да подписвам документи, да издавам документи. Нито държавата ми плаща, нито ми е плащала офис, ток или телефон\", заяви Стоичков.Пълномощията на почетния консул могат да бъдат прекратени по всяко време. Той няма трудови и служебни правоотношения с държавата. Около две години са необходими, за да започнат процедурите на приемане на почетен консул в чужда страна. Новият почетен консул трябва да получи одобрение от всички държавни институции.", "date": "2017.10.11", "title": "Почетните консули нямат право на политически изказвания, разясниха от МВнР"}
{"url": "https://news.bg/crime/sadiyata-brakonier-ot-lovech-bil-spryan-s-boyni-patroni-v-zadnite-gumi-na-dzhipa.html", "text": "Дежурните полицаи в Ловеч са стреляли с бойни патрони по задните гуми на съдията бракониер, за да спре гонката. Това заяви на брифинг говорителят на главния прокурор Румяна Арнаудова, предава Фокус.Припомняме, на 5 октомври, четвъртък, полицаи заловиха съдия от Окръжния съд в Ловеч за практикуването на незаконен лов. По-рано днес пък стана ясно, че магистратът е провел телефонен разговор с председателя на Окръжен съд - Ловеч.Арнаудова е обяснила още, че полицаите от дежурния полицейски екип в района на с. Бохот, Плевенско, е забелязали джипа и се усъмнили, че е възможно да става въпрос за практикуване на незаконен нощен лов.Служителите на реда се опитали да спрат джипа, но той не спрял, а полицаите започнали да преследват джипа. Гонката продължила около 15 минути.Полицаите многократно подавали сигнал на водача да спре превозното средство, но безуспешно. Те подавали звукови и светлинни знаци, както и стреляли със стоп патрони. За да бъде спрян джипа, се наложило полицаите да стрелят с бойни патрони по задните гуми на превозното средство.В колата имало двама души. Единият бил съдия Иван Иванов, който първоначално не се легитимирал на полицаите. С него имало още едно лице, което било неосъждано, но с криминално минало. Съдията е бил задържан за неподчинение на полицейско разпореждане.В автомобила полицаите са намерили две пушки и патрони. И двамата били задържани за срок до 24 часа.Към момента доказателствата не били достатъчни за повдигането на обвинения, обясни Арнаудова. Прокуратурата разследва дали магистратът е държал незаконно оръжия, защото намерените пушки принадлежали на спътника на съдията в автомобила. Самият джип също бил собственост на другото лице.Установено е и че съдията предупредил полицаите, че в едната пушка има зареден патрон.В джипа е намерена още черна маска с прорези за уста и очи, на която следва да се направи ДНК анализ. СДВР правят експертизи и на намерените оръжия.Относно случая и главно по адрес на излъчения репортаж по Нова телевизия, че Иванов се обадил на председателя на Окръжния съд в Ловеч, съдът излезе с официално съобщение. В съобщението се посочва, че на 9 октомври, понеделник, съдия Иван Иванов се е свързал с председателя на Окръжния съд в Ловеч, за да го уведоми за това, че е бил задържан. Съдията изложил своята версия за обстоятелствата около задържането му.От съда посочват още, че до момента в Окръжен съд - Ловеч не е постъпвала никаква официална информация от Прокуратурата на Република България и органите на МВР по отношение на описания случай, а съдия Иванов бил в платен годишен отпуск.Поради това Окръжният съд в Ловеч отказва да коментира достоверността на информацията. От институцията призовават да не се правят спекулации Прокурорът бракониер бил спрян с бойни патрони в задните гуми на джипа", "date": "2017.10.11", "title": "Съдията бракониер от Ловеч бил спрян с бойни патрони в задните гуми на джипа"}
{"url": "https://news.bg/crime/nad-5-godini-zatvor-poluchi-retsedivistat-ubiets-prebil-lelya-si-do-smart.html", "text": "Варненския окръжен съд произнесе ефективна присъда лишаване от свобода за срок от 5 години и 4 месеца спрямо 56-годишния Георги Г. Той беше предаден на съд за причиняване смъртта на леля си вследствие умишлено нанесени средни телесни повреди.До присъдата се стигна след съкратено съдебно следствие, поискано от подсъдимия, който призна всички факти и обстоятелства в обвинителния акт. Така съдът му наложи наказание 8 години лишаване от свобода, като след редукция му определи да изтърпи 5 години и 4 месеца лишаване от свобода при строг режим.Подсъдимият Георги Г. е изтърпявал 15-годишна ефективна присъда за умишлено убийство, както и два пъти е бил осъждан за квалифицирани хулиганства, показва справка по делото за съдебното му минало.От началото на досъдебното производство до момента той е с мярка за неотклонение \"Задържане под стража\". Присъдата на Варненския окръжен съд подлежи на обжалване пред Апелативния съд във Варна.Подсъдимият Георги, който е от град Елхово, дошъл да живее в дома на 83-годишната си леля Климентина Хр. в кв. \"Владиславово\" във Варна, след като тя счупила крайниците си при падане в жилището си. След претърпяната операция жената била неподвижна и помолила двама съседи да идват да я обгрижват, като им дала ключ за апартамента си.Племенникът й Георги често пиел, а алкохолът го правел агресивен. На 16 март под въздействието на алкохол 56-годишният мъж нанесъл побой над безпомощната жена. Съседи, които видели състоянието й - насинено око, рана на главата, сигнализирали на спешния телефон 112.Пред полицейските служители и в присъствието на агресивния си племенник възрастната жена обяснила обяснила нараняванията си с падане. Насаме с полицаите обаче Климентина Хр. признала, че Георги й нанесъл побой с юмруци по лицето и тялото. Споделила също, че се страхува от него. На насилника бил съставен предупредителен протокол по Закона за МВР да не извършва физическо и психическо насилие над леля си, а пострадалата била отведена в болница.На 3 април тази година около 19 и 15 часа отново бил подаден сигнал за семеен скандал на адреса на 83-годишната жена. При позвъняване в жилището никой не отворил. Пристигналите полицейски служители приела съседката, която с дадения й от пострадалата ключ отключила жилището. Жената била цялата в синини, но отказала медицинска помощ от страх да не бъде бита отново от племенника си.На 8 април, след като се почерпил с 200 г водка, Георги влязъл в стаята на леля си. Решил да смени телевизионната програма, която жената гледала. Когато леля му се възпротивила словесно, Георги се нахвърлил върху нея, нанесъл й удари с юмруци по цялото тяло, крещял и псувал.На сутринта съседката отключила жилището, за да види болната жена. Гледката на пребитата жена под завивките била стряскаща. Липсвала част от кожата на лявата й ръка, дясната й ръка била счупена, а лицето и врата й - посинени от побоя и опита да бъде удушена. От този момент нататък съседката отказала да ходи в дома на баба Климентина от страх от Георги.Друг съсед сигнализирал за поредния инцидент с възрастната жена и тя била отведена за лечение в болницата. Там разказала на лекарите кой е причинил нараняванията й. Назначена била съдебномедицинска експертиза, която установила множество травми по цялото тяло на жената, счупени 8 ребра, раменна кост, масивни хематоми.На 16 април състоянието на 83-годишната жена се влошило и от отделението по гръдна хирургия тя била преместена в реанимация и поставена на изкуствена белодробна вентилация и медикаментозно лечение. Въпреки проведеното лечение Климентина Хр. починала на следващия ден в болницата. ", "date": "2017.10.11", "title": "Над 5 години затвор получи рецедивистът убиец, пребил леля си до смърт"}
{"url": "https://news.bg/world/iran-plashi-sasht-sas-sakrushitelen-udar-ako-otmenyat-yadrenata-sdelka.html", "text": "Иран ще реагира остро на всеки американски ход, който е в ущърб на ядрената сделка със световните сили. Това предупредил външният министър на Ислямската република Мохамед Джавад Зариф пред иранския парламент.Държавната медия на страната се позовава на думите на ирански депутат, който е присъствал на заседанието, информира Ройтерс.\"\", каза пред ИСНА Шахбаз Хасанпур, депутат, който представлява град Сирджан.Друг депутат, Бехруз Немати, изтъкна, че външният министър е обсъдил конкретни стъпки, които Доналд Тръмп и Конгресът на САЩ могат да предприемат, както и иранските планове за реципрочни действия.Тази седмица се очаква американският президент да обяви, че ядреното споразумение с Иран не е в полза на американската сигурност. Също така се очаква Тръмп да определи Революционната гвардия на Иран за терористична организация.В същото време иранският президент Хасан Рохани застана зад Революционната гвардия.Държавният глава обясни, че действията на САЩ срещу гвардията биха представлявали грешка.Те смятат, че гвардията е военна организация. Революционната гвардия не е военна организация. Те са сърцето на народа. При всички заплахи те защитаваха нашите национални интереси, каза той.Според него президентът на САЩ създава условия, които превръщат Иран в по-обединена държава от всякога.Вчера местни вестници разпространиха снимка на Зариф, който се усмихва и прегръща командира на гвардията генерал-майор Мохамед али Джафари.", "date": "2017.10.11", "title": "Иран плаши САЩ със съкрушителен удар, ако отменят ядрената сделка"}
{"url": "https://news.bg/crime/arestuvaha-mazh-vlyazal-s-pistolet-v-gimnaziya-v-botevgrad.html", "text": "Органите на реда в Ботевград са задържали мъж, който влязъл с огнестрелно оръжие в сградата на гимназия, съобщи БНР.Към момента е установено, че деянието е станало вчера, 10 октомври. 37-годишният мъж влязъл в училището с пистолет.Все още не са ясно мотивите на мъжа да влезе с оръжие в учебното заведение. Разследващите органи работят по случая до установяване на обстоятелствата.Изяснено е, че пистолетът е газов. Оръжието не е било регистрирано.", "date": "2017.10.11", "title": "Арестуваха мъж, влязъл с пистолет в гимназия в Ботевград"}
{"url": "https://news.bg/world/v-irak-izdadoha-zapoved-za-zadarzhaneto-na-organizatorite-na-kyurdskiya-referendum.html", "text": "Иракски съд издаде заповед за задържането на председателя и на двама членове на комисията, организирала провелия се през септември референдум за независимост на Иракски Кюрдистан, съобщава АФП.Съдът в източен Багдад действа в отговор на молба на премиера Хайдер ал Абади, каза говорител на Висшия съдебен съвет.До момента Израел е единствената държава, която подкрепя резултатите от референдума за отделянето на кюрдите от Ирак.През миналата седмица Багдада призова държавите да прекратят директните международни полети до летищата в Ербил и Сюлеймания. Към този момент само Иран спря полетите до Иракски Кюрдистан.", "date": "2017.10.11", "title": "В Ирак издадоха заповед за задържането на организаторите на кюрдския референдум"}
{"url": "https://news.bg/int-politics/sasht-ne-sa-bombardirali-tolkova-masirano-v-afganistan-ot-2010-g-nasam.html", "text": "Американските военни самолети в Афганистан хвърлят бомби в количества, които не са наблюдавани от връхната точка през 2010 г., след като американският президент Доналд Тръмп обяви нова стратегия през август за засилване на атаките и разширяване на обхвата на ударите срещу позиции на екстремисти в страната, съобщава \"Ройтерс\".През септември например, американските военновъздушни сили са хвърлили 751 бомби, увеличение с близо 50 процента от август, когато са били хвърлени 503 бомби, достигайки най-високото равнище за един месец от седем години насам.\"Увеличението може да се дължи на стратегията на президента за по-действени мерки срещу екстремистките групировки, които застрашават стабилността и сигурността на афганистанския народ\", се посочва в месечния доклад на Военновъздушните сили на САЩ.Още шест изтребителя Ф-16 са били разположени във военното летище Баргам, което се намира северно от афганистанската столица Кабул, както и още огромни бомбардировачи Б-52, чиято цел е да удрят цели в Афганистан от бази в Персийския залив.Данните на американските военновъздушни сили изключват ударите на американските сухопътни части, които поддържат бойни хеликоптери и друга авиация в Афганистан.Стратегията на Тръмп за Южна Азия включва обещания за разширяване на правомощията на американските сили да удрят екстремисти в Афганистан.\"Тези убийци трябва да знаят, че няма къде да се скрият; че никое място не е извън обсега на американската мощ и американските оръжия\", изтъкна Тръмп по време на речта си през август, с която разкри новата си стратегия за Афганистан.\"Възмездието ще бъде бързо и мощно\", зарече се той.Плановете на бившия американски президент Барак Обама за изтегляне на американските военни от Афганистан често ограничаваше американските военни да атакуват талибаните само при определени обстоятелства, като например самоотбрана.По-рано този месец военният министър на САЩ Джеймс Матис потвърди пред Конгреса, че тези ограничения ще бъдат отменени съгласно плана на Тръмп.", "date": "2017.10.11", "title": "САЩ не са бомбардирали толкова масирано в Афганистан от 2010 г. насам"}
{"url": "https://news.bg/bulgaria/ivaylo-moskovski-uvolneniyata-v-balgarski-poshti-sa-sluhove.html", "text": "Ще останат ли 2 000 души от Български пощи без работа? Това попита депутатът от левицата Спас Панчев транспортния министър Ивайло Московски по време на блиц контрол в ресорната комисия.Сериозен анализ и действия изисквали пощите, по думите на министъра. Не се предвижда никакво мащабно преструктуриране, увери Московски. Слухове били твърденията за уволнения в Български пощи. Кабинетът нямало да пристъпи към някакво преструктуриране там без сериозен анализ. Иначе министърът призна, че пощите трупат загуби. Отчете и социалната функция на Български пощи.Натрупаният в годините финансов дефицит остава, посочи транспортният министър. Приватизация на пощите няма да има, тъй като те са в забранителния списък. Нужен ни е сериозен секторен анализ, обясни Ивайло Московски.", "date": "2017.10.11", "title": "Ивайло Московски: Уволненията в Български пощи са слухове"}
{"url": "https://news.bg/your-voice/iran-nuzhna-e-kategorichna-podkrepa-za-yadrenoto-sporazumenie.html", "text": "На 15 октомври т.г. правителството на Тръмп трябва за трети път да реши дали да потвърди придържането на моята страна Иран към Съвместния всеобхватен план за действие - ядреното споразумение от 2015 г. между Иран и петте постоянни члена на СС към ООН плюс Германия - или да не го потвърди.През 2015 г. американският конгрес даде идеята Белия дом да потвърждава и сертифицира придържането на Иран към това споразумение. Това е един вътрешен въпрос на САЩ, въпреки че е въпрос, който може да повлияе върху американските ангажименти спрямо ядреното споразумение.Това потвърждение не е част от споразумението, който признава Международната агенция за атомна енергия за единствената компетентна институция за проверка на ангажиментите на Иран към споразумението.Досега правителството на Тръмп два пъти - през месеците април и юли - потвърди, че Иран се придържа към споразумението. Международната агенция за атомна енергия след стотици проверки и в рамките на 8 доклада потвърди придържаността ни към ангажиментите по споразумението. Европейските страни също нямат притеснения. Въпреки това, в навечерието на 15 октомври, някои спекулации предполагат, че Тръмп няма да потвърди изпълнението на споразумението от Иран, като това може да доведе до налагане на санкции от страна на Конгреса в нарушение на споразумението.Ако г-н Тръмп не потвърди ангажиментите на Иран към Съвместния всеобхватен план за действие (ядреното споразумение), американският конгрес ще има срок от 60 дни да възобнови санкциите срещу Иран.За съжаление унищожаването на ядреното споразумение е основна тема, която ангажира ума на г-н Тръмп и ако той извърши това, чувството на недоверие на иранския народ спрямо САЩ ще се превърне в едно правило и принцип.Факт е, че хардлайнерите във Вашингтон, базирайки се върху серия от грешни предположения, търсят да обявят, че Иран не се придържа към ядреното споразумение. Съвместния всеобхватен план за действие (ядреното споразумение) е едно многостранно споразумение и не се нуждае от одобрението на американския конгрес, иранският парламент или който и да е друг парламент. То е резолюция на СС на ООН и именно това е причината да получи подкрепата на Европейския съюз, членовете на СС на ООН и също така уважаемия генерален секретар на ООН.Другата тема е, че високопоставените ирански длъжностни лица винаги са обявявали, че Съвместният всеобхватен план за действие засяга само ядрените въпроси на Иран и няма връзка с другите спорни въпроси между Иран и САЩ, които не са малко. Всички страни по ядрената сделка потвърдиха тази тема.Сегашните доклади изразяват желанието на Тръмп да свърже ядреното споразумение с ракетната програма на Иран, която напълно се намира отвъд целите на Съвместния всеобхватен план за действие. Резолюция 2231 на СС на ООН, която покрива ядреното споразумение, приканва Иран да не работи по \"ракетите, проектирани да имат способността да носят ядрени оръжия\". Но моята страна не се стреми към развитие и придобиване на ядрени оръжия и тази фразеология, която беше договорена и разработена, не ни възпира да развиваме възпиращи конвенционални военни технологии, които много страни имат.Също така стои и въпросът за срочността на разпоредба Sunset Clause (разпоредба с краен срок) в споразуменията, с която Иран след едно десетилетие ще се освободи от всякакви проверки и ограничения в ядрената си програма. Правилно е, че ограничителните разпоредби ще свършат, но важните аспекти на проверките няма да свършат. Освен това Иран ще одобри допълнителния протокол като част от договора за неразпространение на ядрените оръжия и в резултат от това ще последват мащабни проверки от страна на Международната агенция за ядрена енергия. В същото време, с изминаването на този период, Иран ще продължи със своята ядрена програма за медицински и енергийни цели като един обикновен член на международната общност и страна, подписала договора за неразпространение на ядрените оръжия.За съжаление от седемте страни, които договориха ядреното споразумение, само в САЩ то породи спорове и дискусии. Ние считаме, че каквото и да направят президентът и конгресът на САЩ относно повторното потвърждаване на ангажиментите на Иран към споразумението, това е един вътрешен въпрос и ако САЩ иска да запази авторитета си по време на бъдещите международни преговори, трябва да не действа срещу международния консенсус. В този случай САЩ ще се превърне в ненадежден играч и преговарящ.Ето защо изглежда, че дойде редът на другите активни страни в процеса на ядреното споразумение и по специално европейските държави, които категорично да защитят това международно постижение и да предотвратят потъването му.", "date": "2017.10.11", "title": "Иран: Нужна е категорична подкрепа за ядреното споразумение"}
{"url": "https://news.bg/crime/politseyski-shef-e-arestuvan-za-vrazki-s-telefonni-izmamnitsi.html", "text": "Полицейски началник е арестуван в Пловдив. Зам.-шефът на Трето РПУ Стоян Павлов е имал контакти с водачи на банди за телефонни измами, събщава НоваТВ.Полицията подозира, че може да е извършвал определени услуги. Разследващи допълват, че към момента това е само версия. Те коментират, че срещу Павлов има няколко сигнала.Към този момент МВР-Пловдив не коментират случая.Припомняме, комплекс от полицейски мерки са набелязани за предотвратяване, пресичане и разкриване на опитите за телефонни измами в Пловдив и населените места в областта.С цел разширяване обхвата на превантивната дейност срещу този вид престъпления, от Областната дирекция на МВР е организирана информационна кампания с подчертана насоченост към възрастните и самотноживеещи хора, като едни от най-честите потърпевши.", "date": "2017.10.11", "title": "Полицейски шеф е арестуван за връзки с телефонни измамници"}
{"url": "https://news.bg/society/sela-v-shumensko-nastoyavat-za-kragovo-krastovishte-po-patya-za-karnobat.html", "text": "Жителите на селата Дибич и Радко Димитриево в област Шумен настояват по главния път Шумен - Карнобат да бъде изградено кръгово кръстовище. Недоволните са готови да преминат към гражданско неподчинение, ако зовът им не бъде чут.Жителите искат изграждането на кръгово кръстовище, за да се намали броя на катастрофите по пътя Шумен - Карнобат.В Дибич вече върви подписка в подкрепа на искането. По разказите на местните по пътя има много катастрофи, които приключват фатално, защото хората шофирали като на магистрала.В селото Радко Димитриево също смятат, че в най-скоро време трябва да се предприемат адекватни мерки, с които да се намали скоростта и водачите да не шофират като на рали.От Агенция \"Пътна инфраструктура\" обаче обясняват, че според анализ на трафика и данни на пътно-транспортните произшествия в района не е констатирана необходимост там да се изгражда кръгово кръстовище.", "date": "2017.10.11", "title": "Села в Шуменско настояват за кръгово кръстовище по пътя за Карнобат"}
{"url": "https://news.bg/world/v-belgiya-arestuvaha-i-obviniha-nov-zapodozryan-zaradi-atentatite-v-bryuksel.html", "text": "Белгийските власти са арестували и обвинили мъж за терористични нападения във връзка със самоубийствените атентати през март 2016 г. в Брюксел. Това е последното развитие по продължаващото разследване, уточниха от местната прокуратура, цитирани от \"Франс прес\".39-годишният белгиец Брахим Т. е бил арестуван по заповед на разследващ съдия и трябва да се яви в съда на изслушване в следващите няколко дни, преди започването на съдебния процес.\"Той е обвинен в участие в дейности на терористична групировка, терористични убийства и опит за терористични убийства като извършител или съучастник\", се отбелязва в изявлението на прокуратурата.Прокурорите не са дали подробности за връзките му със атентаторите, които избиха общо 32-ма души на международното летище в Брюксел и метростанция в белгийската столица.Но съобщението идва един ден след като белгийските медии съобщиха, че полицията е направила около дузина контратерористични спецакции, при които са били арестувани четирима души.Една от акциите е била извършен в магазин в Брюксел, където са били закупени материали за бомбите.Деветима души преди това бяха обвинени във връзка с нападенията на летището в Брюксел.Наджим Лахрауи и Ибрахим ел Бакрауи се самовзривиха в препълнената зала за заминаващи на летище \"Завентем\" сутринта на 22 март миналата година. Малко по-късно братът на Ибрахим - Калид, атакува метростанция \"Маалбек\", където се намират сградите на институциите на Европейския съюз.Мохамед Абрини, който придоби известност като \"Мъжът с шапката\" от видеозаписите от атаката на летището, не успя да се самовзриви и беше заснет да бяга към центъра на Брюксел, където изчезна.24-годишният Осама Крайем, видян заедно с Халид ел Бакрауи в метростанцията, пренасящи огромни раници преди да се разделят, също не успя да се взриви.Крайем, роден в Швеция от сирийски родители, се е скрил сред бежанци, за да се върне в Европа от Сирия през 2015 г.И Абрини, и Крайем бяха арестувани в Брюксел в началото на април миналата година.", "date": "2017.10.11", "title": "В Белгия арестуваха и обвиниха нов заподозрян заради атентатите в Брюксел "}
{"url": "https://news.bg/int-politics/cheshkiyat-premier-se-razgranichi-ot-rechta-na-milosh-zeman-za-krim.html", "text": "Чешкият премиер Бохуслав Соботка заяви, че изявлението на президента Милош Земан на сесията на Парламентарната асамблея на Съвета на Европа (ПАСЕ), в хода на която той назова присъединяването на Крим към Русия като свършен факт на анексиране и предложи на Украйна да остави този регион на Русия като се договори за компенсации, противоречат на външната политика на чешкото правителство, предаде Интерфакс.\"Изявлението на Земан в Съвета на Европа рязко противоречи на нашата външна политика и президентът няма мандат на чешкото правителство\", написа Соботка в Twitter.\"Чешката република подкрепя зачитането на международното право. Санкциите на ЕС срещу Русия са свързани с изпълнение на Минските споразумения и те не могат да бъдат нарушени\", подчерта чешкият премиер.Както бе съобщено, Земан по време на своето изявление в ПАСЕ предложи да бъде решен въпроса с Крим чрез изплащането на обезщетения на Украйна от страна на Русия. \"По моето мнение ще има някаква компенсация за Украйна - или във финансова форма, или чрез нефт и газ\", заяви Земан.Президентът на Чехия призна незаконността на анексирането на Крим, но заяви, че този въпрос е решен: \"Крим - това е анексия без съмнение. И това е свършен факт (fait accompli).В Киев с възмущение приеха изказването на Земан по отношение на Крим. В изявление на външното министерство на Украйна се казва, че \"опитът да се предложи не само умиротворение на агресора, но и легитимация на анексията на АР Крим на пътя на \"продажбата\" на част от нашата територия се явява абсолютно неприемливо за съвременна Европа\".\"Украйна никога няма да търгува своята територия, своите ценности и своята свобода. В това време в Украйна високо ценят цялата поддръжка и солидарност на правителството на Чехия и чешкия народ, който се проявява в конкретни дела и практическа помощ. Ярък пример за това е неотдавнашната визита на делегациите на Сената на Чешката република на Донбас\", се казва в заявление на външното министерство на Украйна.В своето изявление външния министър на Украйна Павел Климкин предлага противодействие на тези, които са поканили Земан да присъства на сесията на ПАСЕ. \"Оставете Земан, не можете да го промените. В театъра има режисьори, има актьори. Тези, които са го поканили да се изкаже, са знаели какво ще каже той. С него не бива да се борите\", написа той в Twitter.От своя страна председателят на комитета на Държавната дума на Русия по международни дела Леонид Слуцкии също не смята Крим за предмет на сделката.\"Заявлението на президента на Чехия Милош Земан, признаването по същество на Крим към Русия като свършен факт, може само да се приветства. Единствено неговото предложение да се плати на Украйна компенсация в каквато и да е форма не издържа на критика\", заяви Слуцкий пред журналисти.По думите му, Русия нищо на никого няма да плати. \"Крим - това не е предмет на търговия или на сделки. Присъединяване на полуострова към Русия стана на основа на пряко допитване до волята на неговия народ, а не по пътя на покупко-продажба\", подчерта политикът.Крим влезе в състава на Русия след републиканския референдум през март 2014 година. Украйна не признава резултатите и смята полуострова за своя територия, която е временно окупирана. От страна на ЕС и на САЩ определят действията на Русия като анексиране и въведоха санкции по отношение на редица компании, политици и бизнесмени.", "date": "2017.10.11", "title": "Чешкият премиер се разграничи от речта на Милош Земан за Крим"}
{"url": "https://news.bg/bulgaria/15-godishen-s-komotsio-sled-poboy-pred-uchilishte.html", "text": "15-годишен ученик от Шумен е с комоцио и счупен нос след бой със 17-годишно момче, съобщава Нова телевизия. Най-вероятно конфликтът между момчетата е бил заради момиче. Побоят е станал пред училището на пострадалия Кезим Кезим.Кезим бил нападнат от по-голямото момче. Боят продължил по-малко от минута.Заради травмите в момента Кезим се намира в болница. Пострадалото момче признало, че познава нападателя сир. \"Пред училището стана всичко, по телефона първо говорихме с него, той дойде изведнъж ме удари, не се сещам друго, не си спомням\", допълни тийнейджърът.Момчето отрекло причина за боя да е спор за момиче, информира телевизията и се позовава на запознати, които твърдят, че точно това е отключило агресията в 17-годишното момче. По думите на директора на училището Борислав Панайотов единадесетокласника, които е нападнал Кезим, е създавал и други промени. \"Предните две години не сме имали проблеми с него, тренира борба. Просто се промени тази година, постоянно търси конфликти с учители, ученици, по тази причина викахме родителите\", обяснил Борислав Панайотов.", "date": "2017.10.11", "title": "15-годишен с комоцио след побой пред училище"}
{"url": "https://news.bg/world/donald-tramp-e-kamikadze-koeto-shte-prichini-yadren-holokost-izbuhna-eminem.html", "text": "Световноизвестният рапър Еминем отправи атака към президента на САЩ Доналд Тръмп. В социалните мрежи рапърът публикува 4-минутно видео, в което казва, че расизмът е единственото нещо, с което Тръмп е бил известен.Еминем отправи и ултиматум спрямо феновете си - подкрепете или мен, или Доналд Тръмп, информира \"The Guardian\".Видеото на рапъра в социалните мрежи събра почти 7 милиона гледания само за ден. Във видеото, което е заснето на паркинг в Детройт и озаглавено \"Буря\", Еминем осъжда действията на президента Тръмп спрямо Северна Корея, както и непрекъснатите му постове в Twitter.Еминем нарича още Тръмп \"камикадзе, което най-вероятно ще причини ядрен Холокост\".", "date": "2017.10.11", "title": "Доналд Тръмп е камикадзе, което ще причини ядрен Холокост, избухна Еминем "}
{"url": "https://news.bg/economics/izbraha-dvama-zam-predsedateli-na-kfn.html", "text": "Прекратиха депутатските пълномощия на народния избраник Диана Йорданова от ГЕРБ. Тя подаде оставка, тъй като по-рано през деня бе избрана за заместник-председател на /. Йорданова ще ръководи управление \"Осигурителен надзор\" в комисията, съобщи БТА.По-рано днес депутатите приеха оставката на Антон Тодоров от ГЕРБ, който я подаде в началото на седмицата заради скандала с реплики към водещия Виктор Николаев. На негово място в парламента трябва да влезе актьорът Евгени Будинов, припомни bTV.Другият избран от парламента  е Бойко Атанасов. Той ще поеме контрола на управление \"Надзор на инвестиционната дейност\".Припомняме, през юли депутатите от 44-то народно събрание отхвърлиха тогавашните предложения на председателя на КФН Карина Караиванова за попълване на състава на комисията.  още от времето, когато бе председателствана от Стоян Мавродиев.В подкрепа на Йорданова и на Атанасов гласуваха 117 народни представители, против бяха 6, а 23-ма се въздържаха. По закон само  има право да издига кандидатури.Диана Йорданова е магистър по икономика от Великотърновския университет и магистър по математика. Тя е депутат от ГЕРБ и бивш бургаски общински съветник.Бойко Атанасов е зам.-министър на финансите и бивш изпълнителен директор на Националната агенция по приходите (НАП). Той оглави данъчната агенция при управлението на Пламен Орешарски и остана на поста при втория кабинет на Бойко Борисов.", "date": "2017.10.11", "title": "Избраха двама зам.-председатели на КФН"}
{"url": "https://news.bg/int-politics/rusiya-daryava-kalashnitsi-boepripasi-i-voenni-kamioni-na-filipinite.html", "text": "Президентът на Филипините Родриго Дутерте обяви, че Русия ще дари военно оборудване, за да подкрепи войната на филипинската армия срещу ислямистите, които, заяви той, биха могли да се прегрупират и да атакуват \"навсякъде\", съобщава \"Ройтерс\".Дутерте уточни, че Русия ще осигури около 5000 автомата \"Калашников\" в сделка, която ще бъде подписана по-късно този месец, а филипинските военни вече няма да се налага да използват оръжия втора употреба.\"Ще имаме Калашников\", каза той в реч пред войници, добавяйки, че Русия искала да запази дарението в тайна.Подаръкът на Москва ще последва дарението на Китай на повече от 6000 автомата и 100 снайпера, което е сред плодовете на усилията на Дутерте за създаване на партньорство с две оръжейни сили, които са противници на САЩ.САЩ от десетилетия са съюзници с Филипините в оръжейните доставки и най-големият им доставчик на военно оборудване и обучение. От 2000 г. насам оборудването, осигурено от САЩ, е в размер на 1 млрд. долара.Дутерте не крие неприязънта си към Вашингтон и презрението си към алианса с американските военни.Висш военен е уточнил пред \"Ройтерс\", че руските оръжия ще пристигнат по-късно този месец, когато руският военен министър присъства на регионална среща. Автоматите ще бъдат придружени от милиони единици боеприпаси и десетки военни камиони.", "date": "2017.10.11", "title": "Русия дарява калашници, боеприпаси и военни камиони на Филипините"}
{"url": "https://news.bg/world/7-5-mln-momicheta-nezakonno-omazhvani-vsyaka-godina-po-sveta.html", "text": "Около 7,5 милиона момичета са омъжвани незаконно всяка година. Това разкрива доклад на Световната банка и неправителствената организация Save the Children.Най-висок е процентът на незаконните бракове с деца в Западна и Централна Африка, където 1,7 милиона момичета са принуждавани да се омъжват всяка година, се пояснява в изследването.Почти 100 милиона момичета не са защитени от национално законодателство срещу детските бракове.Авторите на изследването са установили, че сред причините за разпространението на детските бракове са слабото прилагане и липсата на връзка с между националните, традиционните и религиозните закони.Освен това лидерите на общности често подкрепят детски бракове заради дълбоко вкоренените традиции и вярвания., каза бившият премиер на Дания Хеле Торнинг-Шмит, която е главен изпълнителен директор на Save the Children.Според нея, когато момичетата са омъжени на твърде крехка възраст, голяма е вероятността да не завършат образование, да забременеят и да бъдат малтретирани.Също в Западна и Централна Африка в много държави има бременни деца.", "date": "2017.10.11", "title": "7,5 млн. момичета незаконно омъжвани всяка година по света"}
{"url": "https://news.bg/bulgaria/programa-otkri-nad-60-sotsialni-uslugi-za-detsa-i-semeystva-prez-2016-g.html", "text": "На Министерски съвет днес беше приет Доклад за изпълнението на Националната програма за закрила на детето за 2016 г.Продължаващият процес на закриване на специализираните институции за деца и създаването на нови социални услуги в общността е основен акцент в документа.Програмата през 2016 г. е позволила откриването на 61 нови социални услуги за деца и семейства - центрове за настаняване от семеен тип и за обществена подкрепа, дневни центрове за деца с увреждания, преходни жилища и др. Достигнатият общ капацитет е 1064 места.В началото на тази година пък общият брой на функциониращите услуги за деца в България е 605.Докладът дава информация за мерките и действията за повишаване на квалификацията на работещите в системата за закрила на детето.През предходната година на всички нива на персонала в домовете за медико-социални грижи за деца са организирани обучения с оглед предоставяне на по-качествени грижи за децата настанени там.Приетият от Правителството документ описва и предприети действия за насърчаване на работодателите да наемат самотни родители (осиновители) с деца до 5 години. През миналата година по тази мярка е осигурена заетост на 233 безработни.Мерките и дейности за насърчаване на спазването на правата на децата и провеждането на политики за намаляване на детската бедност, осигуряване на равен достъп до образование и здравеопазване и защитата от насилие също са описани в доклада. Той съдържа и препоръки за оптимизиране на провежданите политики за децата.", "date": "2017.10.11", "title": "Програма откри над 60 социални услуги за деца и семейства през 2016 г. "}
{"url": "https://news.bg/politics/otpuskat-2-6-mln-leva-za-vaksini-protiv-sin-ezik.html", "text": "Правителството отпуска 2 638 024 лв. за доставка на ваксини против болестта \"син език\" по преживните животни, съобщиха от Министерския съвет.Парите се осигуряват по бюджета на Министерството на земеделието, храните и горите и са за сметка на  за ограничаване и ликвидиране на болестта \"инфлуенца по птиците\".Целта на ваксинацията на преживните животни е недопускане разпространението на болестта на територията на страната. Мярката е за предотвратяване на икономически загуби, които биха възникнали при появата на болестта. Вследствие на предприетите мерки се очаква да се избегнат неблагоприятни последици за българското животновъдство.", "date": "2017.10.11", "title": "Отпускат 2,6 млн. лeва за ваксини против \"син език\""}
{"url": "https://news.bg/politics/mezhdunarodnata-banka-za-vazstanovyavane-i-razvitie-ni-savetva-za-obshtestvenite-porachki.html", "text": "Проект на споразумение за консултантски услуги между Агенцията по обществени поръчки (АОП) и Международната банка за възстановяване и развитие (МБВР) одобриха министрите от третия кабинет \"Борисов\", съобщиха от пресцентъра на МС.Правителството упълномощи изпълнителния директор на Агенцията да проведе преговорите и да подпише споразумението при условие за последваща ратификация.Консултантските услуги, които ще бъдат осигурени от МБВР, са насочени към преглед и оценка на актуалното състояние на системата на обществените поръчки в България, включително оценка на ефективността на мерките, предприети в изпълнение на Националната стратегия за развитие на сектора обществени поръчки в България за периода 2014-2020 година.Помощта от Банката ще бъде предоставена в изпълнение на Меморандума за разбирателство между правителството на Република България и МБВР за партньорство и подкрепа при усвояване на Европейските структурни и инвестиционни фондове за периода 2014-2020 година.Предвидените дейности са обособени в три компонента. В рамките на първия от тях ще бъде извършен анализ на капацитета на АОП за ефективно и ефикасно изпълнение на възложените задачи.Ще бъде разгледан оперативният модел на АОП - функционална организация, бизнес процеси, системи и ресурсна обезпеченост. Особено внимание ще бъде отделено на функцията на агенцията, свързана с извършване на различни видове предварителен контрол, с акцент върху специално въведения през 2016 г. контрол чрез случаен избор.С цел установяване на ефективността на системата за възлагане на обществени поръчки, вторият компонент включва количествен и качествен анализ на наличните данни за процедурите за обществени поръчки и сключените договори.Функциите на Комисията за защита на конкуренцията и Върховния административен съд, както и на Сметната палата и Агенцията за държавна финансова инспекция също ще бъдат обхванати като част от прегледа на системите за обжалване и контрол. Ще бъдат изследвани и обменът на информация, координацията и съгласуваността на действията на органите за предварителен и за последващ контрол.За осигуряване специфичния последващ контрол, осъществяван по отношение на обществените поръчки с финансиране от Европейските структурни и инвестиционни фондове (ЕСИФ), в обхвата на оценката ще бъде включена също така ролята на управляващи, сертифициращи и одитиращи органи в контекста на финансовите корекции, произтичащи от несъответствия при обществените поръчки.Въз основа на направените констатации експертите на Межудародната банка за възстановяване и развитие (МБВР) ще изготвят три доклада, съдържащи конкретни краткосрочни и дългосрочни препоръки за подобрение, а също така план за изпълнение.Финансирането на дейностите ще бъде осигурено в рамките на проект, осъществяван от Агенцията за обществени поръчки (АОП) по Оперативна програма \"Добро управление\".", "date": "2017.10.11", "title": "Международната банка за възстановяване и развитие ни съветва за обществените поръчки"}
{"url": "https://news.bg/world/amerikanski-voenen-helikopter-padna-v-yaponiya.html", "text": "Американски военнотранспортен хеликоптер Sikorsky CH-53 е катастрофирал до село Такае в японската префектура Окинава, съобщават местни медии.Според \"Окинава таймс\" към момента няма информация за пострадали хора. Екипажът е останал невредим.На място е изпратена местната полиция, за да разследва инцидента.По-рано днес Генералният щаб на Южна Корея съобщи, че американската армия провежда военни учения с бомбардировачи до Корейския полуостров. САЩ и Япония също са провели военни игри до Окинава.", "date": "2017.10.11", "title": "Американски военен хеликоптер падна в Япония"}
{"url": "https://news.bg/bulgaria/s-160-mln-lv-shte-modernizirat-patya-kalotina-sofiya.html", "text": "Правителството реши днес да осигури допълнително финансиране за модернизация на пътя Калотина - Софийски околовръстен път.Парите ще бъдат осигурени като допълнителни финансови средства от държавния бюджет. Сумата е в размер до 158 292 784 лв. за модернизиране.Предвижда се проектът да бъде изпълнен със средства по Механизма за свързване на Европа и от държавния бюджет. Планираната обща стойност е 177 милиона лева. Финансовият ресурс по механизма е 47 374 227 лв.Републиканският път ГКПП \"Калотина\"-СОП е част от основната трансевропейска транспортна мрежа и осигурява връзка към трансевропейски коридор \"Ориент/Източно Средиземноморски\". Трасето е част от направлението Лондон - Будапеща - Белград - Ниш - София - Пловдив - Истанбул - Калкута. Това трасе представлява най-краткият път, свързващ Западна Европа с Близкия и Средния Изток.Планираната модернизация цели да подобри трансграничната връзка между България и Сърбия, да помогне за постигане в голяма степен на завършеност на магистралната мрежа по направлението запад - изток на българска територия, ще се намали времето за пътуване и ще се осигурят комфортни и безопасни условия за движение.В участъкът, който предстои да бъде модернизиран, се включва строителство на автомагистрала с дължина 14,5 км и габарит 25,5 м, както и множество съоръжения като мостове, надлези, подлези, пътни възли и тунели за преминаване на едри бозайници.", "date": "2017.10.11", "title": "С 160 млн. лв. ще модернизират пътя Калотина-София"}
{"url": "https://news.bg/politics/plashtat-naem-i-internet-na-bezrabotni-ako-si-nameryat-rabota-dalech-ot-doma.html", "text": "Безработни, които започнат работа, отдалечена от дома им на повече от 50 км, ще могат да получат финансиране на някои комунални услуги. Парите са за наем на жилище, такси за детска ясла и градина, интернет. Това предвиждат промени в Правилника за прилагане на Закона за насърчаване на заетостта, който беше одобрен от правителството.За да се възползват от тази възможност, безработните трябва да имат трудов договор, да са насочени към новото работно място от бюро по труда и да сменят настоящия/постоянния си адрес в населеното място, в което са намерили работа.Пари за наем ще се отпускат само на хора, които не притежават имот в населеното място, в което са се преместили. Средствата ще се изплащат за не повече от 12 месеца. Размерът ще се определя всяка година в Националния план за действие по заетостта, като за 2017 г. е предвидено да е до 200 лв. на месец. Средствата ще се получават въз основа на документи за направени разходи.С друга промяна в правилника се регламентира редът, по който областните комисии по заетост ще правят проучвания за потребностите на работодателите от региона от работна сила. Изследванията ще се правят два пъти годишно. Информацията ще се използва за подобряване на посредническите услуги по заетостта, както и за подобряване на процеса на взаимодействие между държавата и бизнеса при планиране на обучения и реализиране на мерки за насърчаване на заетостта.За улесняване на достъпа до посредническите услуги се предвижда търсещите работа лица да могат да ползват тези услуги във всяко бюро по труда, независимо от адреса на регистрацията си.Ще отпадне санкцията за прекратяване на регистрацията като безработен, когато търсещите работа лица сменят адреса, по който са регистрирани в дирекция \"Бюро по труда\", без да уведомят за това.Повече хора ще могат да ползват средства за ежедневни транспортни разходи за пътувания до местоработата и обратно или за транспортни разходи за представяне пред работодател за наемане на работа. Съгласно промените, средствата ще се предоставят и на лица, сключили трудов договор за срок по-малък от 6 месеца.С продължително безработните лица ще се подписва споразумение за интеграция в заетост, което ще съдържа предложения за ползване на конкретни услуги с цел преодоляване на индивидуални пречки за интеграция на пазара на труда.", "date": "2017.10.11", "title": "Плащат наем и интернет на безработни, ако си намерят работа далеч от дома"}
{"url": "https://news.bg/education/kabinetat-prie-nova-naredba-za-priobshtavashtoto-obrazovanie.html", "text": "Министерският съвет прие новата Наредба за приобщаващо образование. Съгласно Закона за предучилищното и училищното образование новата наредба определя държавния образователен стандарт за приобщаващо образование.Акцентът в новата наредба е поставен върху директната работа с деца и ученици и по-малко административни задължения на екипите за подкрепа на личностното развитие. С наредбата също така се увеличават възможностите за допълнително обучение по учебен предмет и за консултации на децата и учениците, като се набляга върху предоставянето на допълнителна подкрепа на децата и учениците с изявени дарби, както и върху грижата за здравето им.С новата наредба също се регламентира ясна процедура за насочване на ученици със специални образователни потребности след VII и X клас за продължаване на образованието в профили и в специалности от професии.Определя се и ролята на родителите като партньор на детската градина и училището в осигуряването на приобщаващото образование.Наредбата определя центровете за специална образователна подкрепа като подкрепяща образователна институция за децата и учениците със специални образователни потребности, които не могат напълно да бъдат обхванати в образователния процес в детските градини и училищата.", "date": "2017.10.11", "title": "Кабинетът прие нова наредба за приобщаващото образование"}
{"url": "https://news.bg/world/obyavihte-li-nezavisimost-pita-ispanskoto-pravitelstvo-kataluniya.html", "text": "Премиерът на Испания Мариано Рахой заяви на пресконференция след извънредно заседание на кабинета, че е поискал от каталунския лидер да разясни дали регионът е обявил независимост, съобщават световни агенции.Министър-председателят поясни, че разяснението на Каталуния е важно, за да може да реши какви да бъдат следващите стъпки и дали да задействат член 155 от конституцията, който позволява на централното правителството да се меси в делата на автономните региони. Но Рахой не конкретизира дали Мадрид ще поеме пряк контрол над региона.Рахой предупреди, че правителството на Испания може да отмени автономния статут на богатия испански регион. \"\", категоричен е той.Няма конкретно изискване, което може да доведе до задействане на член 155.По-рано испанският вицепремиер Сорая де Сантамария предупреди, че правителството може да задейства член 155 от конституцията, който позволява отнемане автономията на Каталуния, разпускане на местния парламент и поемане на управлението.Говорителят на каталунското правителство изтъкна, че Каталуния незабавно ще се отдели от Испания, ако автономията й бъде отнета. Според говорителя подписването на декларацията е било \"символично\".Вчера каталунският лидер Карлес Пучдемон заяви, че Каталуния ще отложи официалното отделяне, за да позволи организирането на преговори с Мадрид под международно посредничество.Официалното искане на правителството към Пучдемон да промени поведението си или да промени политиката на администрацията е необходима стъпка, която може да доведе до свалянето на местната власт.", "date": "2017.10.11", "title": "Обявихте ли независимост, пита испанското правителство Каталуния"}
{"url": "https://news.bg/politics/ms-otpuska-dopalnitelno-pari-na-chetiri-institutsii-i-obshtina-varna.html", "text": "Правителството одобри отпускане на допълнителни средства за 2017 г. по бюджетите на четири институции и на една община. Допълнителни пари ще получат Министерския съвет, на Държавната агенция \"Електронно управление\", на Комисията за защита на конкуренцията, на Комисията за защита от дискриминация и община Варна, съобщиха от пресцентъра на МС след днешното заседание на кабинета.По бюджета на Министерския съвет допълнителните средства са в размер на 810 хил. лв. От тях 500 хил. лв. са във връзка с изплатени обезщетения вследствие на извършените през тази година структурни промени в състава на правителството и на областните администрации. Осигуряват се и 310 хил. лв. за извършване на строителни дейности в Бачковския манастир \"Успение Богородично\", свързани с отвеждането на дъждовни води извън района на църковната сграда.Одобрени са допълнителни разходи в размер на 500 хил. лв. за Държавната агенция \"Електронно управление\" във връзка с обявяването на конкурси и назначаването на служители на свободните длъжности в Агенцията.На Комисията за защита на конкуренцията се предоставят 230 100 лв. за ефективен подбор на висококвалифициран персонал. По бюджета на Комисията за защита от дискриминация се одобряват средства в размер на 125 хил. лв. за изплащане на обезщетения по Кодекса на труда на членовете на Комисията от мандат 2012-2017 г.По бюджета на община Варна се предоставят средства в общ размер на 85 млн. лв., разпределени за изграждане на бул. \"Васил Левски\" в участъка от ул. \"Подвис\" до ул. \"Девня\" и за изграждане на пробив на бул. \"Сливница\" от бул. \"Ян Хунияди\" до бул. \"Атанас Москов\".С Постановлението се цели гарантиране на финансово обезпечаване на законово възложените функции и дейности на първостепенните разпоредители с бюджет и за подобряване на пътната инфраструктура на един от най-големите градове на територията на страната, се мотивират от МС.Средствата се осигуряват чрез преструктуриране на разходите и/или трансферите по централния бюджет за 2017.", "date": "2017.10.11", "title": "МС отпуска допълнително пари на четири институции и община Варна"}
{"url": "https://news.bg/politics/tsacheva-i-ninova-v-zadochen-spor-za-definitsiya-na-koruptsiya.html", "text": "Правосъдният министър Цецка Цачева обвини Корнелия Нинова в тенденциозно и некоректно изваждане на фрази от контекста на доклада за законодателните промени срещу корупцията, представен от нея на КСНС.Повод за гнева на Цачева станаха думите на Нинова в телевизионно предаване, в което лидерът на БСП обвини правителството, че не иска да се бори с корупцията и това не се случвало, защото нямало определение за корупция.Нинова цитира следните фрази от доклада: \"...иначе казано невинаги корупцията е престъпление\", а в доклад на правителството пишело, че \"една от основните причини за несправянето с явлението корупция е, че липсва ясна дефиниция на понятието корупция\".Цачева заяви, че произволно свързаните фрази правят неистинско съждение. \"За мен е необяснимо юрист, бивш следовател, да поставя знак за равенство между понятието корупция и корупционни престъпления\", каза Цачева.Тя припомни, че корупционните престъпления са състави от Наказателния кодекс, а със заповед на Главния прокурор е въведен каталог на корупционните престъпления.Правосъдният министър обяви, че относно понятието корупция, най-близо до целите на закона на МС е дефиницията на Трансперънси Интернешънъл. В това отношение проекта за закон за противодействие на корупцията и отнемане на незаконно придобито имущество прави крачка напред като предлага дефиниция.Цачева цитира следващият абзац от доклада, че предимството на законовото определение е, че дава ясен отговор на въпроса дали корупцията се изразява във формата на престъпление или има и други форми. Вярно е второто. Корупцията има различни форми и някои от тях излизат от рамките на престъпна дейност, иначе казано, не винаги корупцията е престъпление.Относно спора, кой трябва да назначава ръководителят на Антикорупционният орган, Цачева заяви, че органът трябва да се избира и структурира от НС, защото така ще може да се осъществява контрол над него.Тя изрази опасения, че ако ръководителят на този орган се назначава от президента, по време на управление на служебно правителство, този орган ще бъде пряко зависим от изпълнителната власт.На редовното заседание в министерски съвет е обсъдена позицията на правителството в Консултативен съвет по национална сигурност при президента.Припомняме и че , тъй като счете за по-уместно да проведе среща с ръководството и представители на \"Емко\" в Министерски съвет. Площадът пред бившия Партиен дом беше отново поле на протест на работниците от предприятието.След като изслушали доклади на ръководителите на ключови институции, ангажирани в борбата с корупцията, са започнали задълбочени дебати, които обаче поради отсъствието и напускането на част от членовете на Съвета са прекъснали - \"това доведе до загуба на кворум\", заяви държавният глава пред представителите на медиите.", "date": "2017.10.11", "title": "Цачева и Нинова в задочен спор за дефиниция на \"корупция\""}
{"url": "https://news.bg/tourism/s-1-3-poveche-hotelski-legla-za-edna-godina.html", "text": "С 0,7% са се увеличили местата за настаняване през август 2017 г. в сравнение с август през м.г. , съобщиха от НСИПрез август 2017 г. в страната e имало 3 145 места за настаняване с над 10 легла - хотели, мотели, къмпинги, хижи и други места за краткосрочно настаняване.Броят на стаите в тях е 136 хил., а на леглата - 313 хиляди.В сравнение с август 2016 г. общият брой на местата за настаняване, функционирали през периода, се увеличава с 0.7%, а на леглата в тях - с 1.3%.Общият брой на нощувките във всички места за настаняване, регистрирани през август 2017 г., е 5 946.4 хил., или с 1.9% повече в сравнение със същия месец на предходната година, като най-голямо увеличение на нощувките (с 3.8%) се наблюдава в местата за настаняване с 1 и 2 звезди.През август 2017 г. в хотелите с 4 и 5 звезди са реализирани 63.5% от общия брой нощувки на чужди граждани и 23.0% - на българи. В местата за настаняване с 3 звезди са осъществени 27.1% от нощувките на чужди граждани и 26.1% - на българи, докато в останалите места за настаняване (с 1 и 2 звезди) те са съответно 9.4 и 50.9%.Броят на пренощувалите лица в местата за настаняване през август 2017 г. се увеличава с 6.3% в сравнение със същия месец на 2016 г. и достига 1 256.6 хил. Регистрирано е увеличение със 7.5% при чужденците и с 4.6% при българите. Българските граждани, нощували в местата за настаняване през август 2017 г., са 493.8 хил. и са реализирали средно по 3.3 нощувки. Чуждите граждани са 762.8 хил., като 63.0% са нощували в хотели с 4 и 5 звезди и са реализирали средно 5.7 нощувки.Общата заетост на леглата в местата за настаняване през август 2017 г. е 62.3%, като намалява с 0.1 процентни пункта в сравнение с август 2016 година. Най-висока е заетостта на леглата в хотелите с 4 и 5 звезди - 76.4%, следвани от местата за настаняване с 3 звезди - 61.2%, и с 1 и 2 звезди - 43.0%.Приходите от нощувки през август 2017 г. достигат 323.7 млн. лв. Това е с 8.3% повече в сравнение с август 2016 година.Регистрирано е увеличение на приходите както от чужди граждани - с 9.3%, така и от български граждани - с 4.0%.", "date": "2017.10.11", "title": "С 1,3% повече хотелски легла за една година"}
{"url": "https://news.bg/int-politics/izrael-obyavi-che-hizbula-komandva-armiyata-na-livan-i-dvete-sa-mu-vragove.html", "text": "Израел обяви, че радикалната групировка \"Хизбула\", която е неговият най-силен враг в съседен Ливан, е установила контрол над армията на страната, която е подкрепяна финансово от САЩ, давайки знак, че и двете ще бъдат на \"мушката\" на израелските въоръжени сили във всяка бъдеща война, съобщава \"Ройтерс\".Коментарите на израелския военен министър Авигдор Либерман са рязка промяна на линията в сравнение с по-премерените неотдавнашни израелски оценки, че ливанската армия запазва автономията си, дори и ако някои от нейните войници са си сътрудничили с по-добре въоръжената и подкрепяна от Иран радикална групировка.Очертавайки потенциалните заплахи в Ливан, където Израел последно води война срещу \"Хизбула\" през 2006 г., Либерман изтъкна в реч: \"Вече не говорим само за \"Хизбула\". Говорим за \"Хизбула\" и ливанската армия и за мое съжаление това е реалността. Ливанската армия се превърна в неразделна част от командната структура на \"Хизбула\". Ливанската армия загуби независимостта си и стана неразделна част от апарата на \"Хизбула\".Засега ливанските власти не са коментирали думите на Либерман, като Ливан официално е в състояние на война с Израел, нито има коментари от посолствата на САЩ в Бейрут и Тел Авив.Ливанската армия преди е заявявала, че работи независимо от \"Хизбула\", най-наскоро по време на операция срещу терористичната групировка ДАЕШ (\"Ислямска държава\") на ливанско-сирийската граница, по време на която армията заяви, че няма абсолютно никаква координация с бойците на \"Хизбула\", които са атакували ДАЕШ от сирийска територия.Приемайки ливанския премиер Саад ал Харири през юли за разговори за оказване на помощ, американският президент Доналд Тръмп приветства опитите на Бейрут да ограничи разпространението на ДАЕШ и обеща постоянна помощ от Вашингтон.\"Помощта на Америка може да помогне да се гарантира, че ливанската армия е единственият защитник, от който Ливан се нуждае\", посочи Тръмп.От Пентагона уточниха, че Вашингтон е предоставил на Ливан военна помощ на стойност повече от 1,5 млрд. долара от 2006 г. насам, и че американски специални части осигуряват \"обучение и подкрепа\" за ливанската армия от 2011 г. насам.", "date": "2017.10.11", "title": "Израел обяви, че \"Хизбула\" командва армията на Ливан, и двете са му врагове"}
{"url": "https://news.bg/tourism/tarsim-kontsesioner-za-plazha-slanchev-bryag-sever.html", "text": "Правителството взе решение да открие процедури за предоставяне на концесия на четири морски плажа.Първият плаж - \"Несебър - юг\", за който минималното годишно концесионно заплащане е определено на 247 497 лв. без ДДС.Вторият плаж е \"Слънчев бряг - север\". За него минимално годишно концесионно заплащане е определено на 1 375 662 лв. без ДДС.Третият плаж е \"Росенец - север\", за който минимално годишно концесионно заплащане от 8 975 лв. без ДДС;Четвъртият плаж е този при болницата на курортния комплекс \"Св. Влас\". Плажът \"Св. Влас - болницата\" ще се отдава за минимум 54 006 лв. без ДДС.Размерът на заплащането е определен съгласно приета от Министерския съвет методика за определяне минималния размер на концесионното плащане за морски плажове.Концесионерите ще бъдат определени след конкурс, който ще се организира от министъра на туризма.Според правителството с новите концесии на плажовете ще се осигури водно спасяване, обезпечаване на прилежащата акватория, както и здравно и медицинско обслужване и санитарно-хигиенното поддържане.Срокът на концесиите ще бъде 15 години.Критериите за формиране на комплексната оценка са съобразени с решение на правителството от 2016 г. за утвърждаване на минимални критерии при провеждане на конкурс за определяне на концесионер на морски плаж.", "date": "2017.10.11", "title": "Търсим концесионер за плажа \"Слънчев бряг - север\""}
{"url": "https://news.bg/bulgaria/bsp-useshtat-nuzhdata-ot-novo-obshtestveno-zdraveopazvane.html", "text": "БСП притеснени, че в полунощ се внасял бюджетът, нищо че по принцип срокът е до 30 октомври.Червените се срещнаха с представители на Българския лекарски съюз (БЛС). \"Нуждаем се от нов модел на общественото здравеопазване\", обяви след срещата Георги Йорданов.Трябвало да се определи стойността на труда на медицинските специалисти, правата на пациентите и други проблеми. Доктор Венцислав Грозев, председател на БЛС е доволен от червената подкрепа за проблемите в здравния сектор.Според него не е редно медици да стоят без заплати, както във Враца. Всички партии заставали зад исканията на БЛС. Оставала среща с \"Воля\". Исканията на лекарите били реални, според доктор Грозев.", "date": "2017.10.11", "title": "БСП усещат нуждата от ново обществено здравеопазване"}
{"url": "https://news.bg/regions/premahvat-unikalni-paveta-v-ruse.html", "text": "В Русе премахват уникални павета, произведени преди повече от 100 години, съобщи bTV по сигнал на граждани. По случая е подаден сигнал и до Министерството на културата.Улица \"Славянска\" е една от най-старите в Русе, свързвала някога пристанището с центъра на града. По времето на социализма улицата е асфалтирана. За историците по-ценни са не толкова самите гранитни блокове, а историята около доставката им в края на 19-ти век.Паветата лежат под асфалта години - до момента, в който започва ремонт по европейски проект. От общината са категорични, че имат всички необходими разрешителни от министерство на културата.Въпреки желанието на част от русенци старата настилка да се запази, това е невъзможно. От общината обясниха, че паветата няма да бъдат унищожени, а ще се съхранят, за да се използват при оформяне на градската среда.", "date": "2017.10.11", "title": "Премахват уникални павета в Русе"}
{"url": "https://news.bg/world/ispanskoto-pravitelstvo-zapochna-izvanredno-zasedanie-za-kataluniya.html", "text": "Испанското правителство започна извънредна среща за обсъждане на следващите стъпки за предотвратяване отделянето на Каталуния от Испания, съобщава АП.Испанската национална телевизия показа кадри със събраните около масата министри преди началото на заседанието, председателствано от премиера Мариано Рахой.Днешната среща се провежда след речта на каталунския лидер Карлес Пучдемон, който вчера обяви, че Каталуния ще отложи официалното отделяне, за да позволи организирането на преговори с Мадрид под международно посредничество.По-късно днес Рахой ще говори пред парламента.Междувременно източник от испанското правителство заяви пред АФП, че \"всички варианти\" се разглеждат по отношение на казуса.", "date": "2017.10.11", "title": "Испанското правителство започна извънредно заседание за Каталуния"}
{"url": "https://news.bg/bulgaria/aobr-zashtitavat-predpriemachite-ot-negativni-kampanii.html", "text": "Предприемаческата инициатива в реалния сектор е в основата на генерирането на икономически растеж и устойчиви работни места, това припомнят от Асоциация на организациите на българските работодатели (АОБР) в своя позиция в защите на предприемачите.Писмото им е изпратено по повод на \"негативни обществени кампании, насочени към уронване на престижа и подкопаване на доверието към българските предприемачи\". Според асоциацията е неправилно да се правят заключения на основа на единични, изолирани негативни практики.От АОБР изтъкват още важността на предприемачеството като единственият сигурен път към повишаването на доходите и жизнения стандарт в страната.\"Не бива да отъждествяваме цялото българско предприемачество с псевдо бизнесмени, печелещи неправомерно от държавния бюджет и ощетяващи всички нас чрез корупционни договори или нагласени обществени поръчки\" е записано в писмото на асоциацията. Годишно 250 милиарда лева са приходите на компаниите - при едва 6 милиарда лева общ обем на обществените поръчки. Въпреки че в позицията на асоциацията не е споменато конкретно името на Кирил Домусчиев, който е и председател на КРИБ, news.bg припомня, че в края на миналата седмица вицепремиерът Валери Симеонов внесе сигнал до ВКП във връзка с приватизацията на Български морски флот.Тогава Симеонов изтъкна пред медии, че: \"В момента държавата  - за облагодетелстване на братя Домусчиеви\".Тогава председателят на Конфедерацията на работодателите и индустриалците в България Кирил Домусчиев дава на съд вицепремиера Валери Симеонов. Причината е, че \"Симеонов води с голяма арогантност поредната сиклеветническа кампания срещу мен и Български Морски Флот\", обяви Домусчиев в личния си профил във Фейсбук.", "date": "2017.10.11", "title": "АОБР защитават предприемачите от негативни кампании"}
{"url": "https://news.bg/world/amerikanskata-flota-uvolni-dvama-top-komandiri.html", "text": "Американската флота уволни двама висши командири от военен кораб, който се сблъска с танкер в Сингапур, а причината е \"загуба на доверие\" в офицерите, съобщава АФП.На 21 август разрушителят \"Джон С. Маккейн\" се разби в танкер, който разкъса корпуса му и отвори огромна дупка. При сблъсъка загинаха 10 моряци и още 5 бяха ранени. се сблъска с контейнеровоз, плаващ под филипински флаг от Япония през юни. При този инцидент загинаха седем моряци.Командващият офицер Алфредо Дж. Санчес и офицер Джеси Л. Санчес от USS \"Джон С. Маккейн\", \"бяха освободени от задълженията си\", съобщава в изявление базираният в Тихия океан Седми флот. \"И двамата са освободени поради загуба на доверие\", коментира флотът.През тази година са настъпили други два несмъртоносни инцидента - през януари USS Antietam избухна близо до базата си в Япония, а през май USS Lake Champlain се сблъска с южнокорейски риболовен кораб.След инцидента с разрушителя \"Маккейн\", военноморските сили уволниха командира на Седми флот, а няколко други офицери и военнослужещи бяха освободени от длъжност или порицани.", "date": "2017.10.11", "title": "Американската флота уволни двама топ командири"}
{"url": "https://news.bg/world/moskva-amerikanskoto-pro-v-rumaniya-i-yuzhna-koreya-zaplaha-za-rusiya.html", "text": "Противоракетните щитове на САЩ в Румъния и Южна Корея са заплаха за Русия.Това заяви в интервю за Sputnik Георгий Борисенко, директор на Департамента за Северна Америка към руското външно министерство.Според него елементите от противоракетната отбрана на САЩ в база в Румъния са в нарушение на Договора за ликвидиране на ракетите със среден обсег и заплашват сигурността на Русия.Той поясни, че подобни елементи ще бъдат разположени и в Полша, а според договора е позволено само на бойни кораби.Борисенко поясни, че противоракетната система THAAD на САЩ в Южна Корея също е заплаха, тъй като е насочена към Русия и Китай.По думите на дипломата Вашингтон използва кризата с КНДР като претекст за разгръщането на системата до руската и китайската граница.Той също подчерта, че Москва призовава Вашингтон незабавно да намали риториката към Северна Корея и да не извършва провокации с корабите и самолетите си до Корейския полуостров.", "date": "2017.10.11", "title": "Москва: Американското ПРО в Румъния и Южна Корея заплаха за Русия"}
{"url": "https://news.bg/regions/tekstovete-predlagashti-globa-za-bira-v-parka-ne-sa-yasni-spored-fandakova.html", "text": "Предложените текстове за забрана на пиенето на бира и слушането на музика в парка не били съвсем ясни и подлежат на дискусия. Това заяви пред bTV кметът на София Йорданска Фандъкова относно предложенията за нова наредба на обществения ред.Припомняме, според проекта за нова наредба гражданите, които пият бира и слушат музика в парка, нарушавайки обществения ред, може да получат глоба до 300 лв.По думите на Фандъкова нова наредба за обществения ред трябва да има, защото старата била от 1993 година и не отговаряла на нуждите на града. Тя припомни, че през 2009 година СОС прие нова наредба за обществения ред, но тя беше отхвърлена от съда.Фандъкова е категорична, че жителите на столицата искат по-добър контрол върху нивото на шум, особено в нощните часове и следобед. Предстои проектът на новата наредба да бъде обсъден обществено на 19 октомври.Относно ремонтите в София Фандъкова обясни, че до края на годината се очаква най-тежките ремонти - тези на булевард \"Дондуков\" и на булевард \"Монтевидео\", да приключат. На места вече поетапно движението се възстановява, допълни тя.Ремонтът на булевард \"Тодор Каблешков\" също вървял по план - плочата на новия мост била излята. Мостът ще е част от вътрешния ринг, който ще продължи в посока към булевард \"Черни връх\".Продължава и строителството на . По думите на столичния кмет до края на 2018 година се очаква къртицата да приключи работа. До края на 2019 година в София вече щяло да има 12 нови спирки на метрото - от квартал \"Красно село\" до театър \"Зад канала\".Фандъкова беше категорична и че Столичната община следи качеството на ремонтите. Единственото, което общината може да направи при некачествен ремонт било да принуди фирмата изпълнител да поправи нередностите, както станало на булевард \"Шипченски проход\". Там изпълнителят бил връщан 6 пъти.Догодина в София е предвиден сериозен ремонт на улица \"Граф Игнатиев\", който включва смяна на водопроводната мрежа и трамвайните релси. Следвало да се свалят и трамвайните релси на булевард \"Цар Борис III\".В качеството си на зам.-председател на ГЕРБ Фандъкова също смята, че оставката на депутата от ГЕРБ Антон Тодоров е морална и достойна постъпка. По думите ѝ не трябва да има никакво съмнение за натиск върху медиите.Фандъкова също не смята и че ГЕРБ умишлено са саботирали Консултативния съвет за национална сигурност при президента Румен Радев. ГЕРБ имали воля за борба с корупцията.", "date": "2017.10.11", "title": "Текстовете, предлагащи глоба за бира в парка, не са ясни според Фандъкова"}
{"url": "https://news.bg/world/17-zaginali-pri-pozharite-v-kaliforniya.html", "text": "Горските пожари в Северна Калифорния отнеха живота на 17 души, съобщава СиЕнЕн.11 души са загинали в окръг Сонома и двама в Напа. Около 150 души са изчезнали, а над 1500 жилища и други постройки са унищожени.Властите обявиха извънредно положение в няколко окръга.Десетки хиляди жители са принудени да се евакуират. Училища и най-малко две болници са затворени. Около 100 000 домакинства са останали без електричество.Повечето пожари възникнаха в неделя, като вятър със скорост над 80 километра в час и сухото време благоприятстваха разпространението им. През тази седмица не се очакват валежи, което ще затрудни огнеборците.Наредено е на повече от 20 000 души да са евакуират.\"\", каза капитан Майк Паласио от пътната полиция на щата.\"\", добави той.Пожарите са опустошили 115 000 акра земя в щата. Най-тежко е положението в окръзите Сонома, Напа и Мендосино, където се намират и едни от най-добрите винарни в света.Белият дом съобщи, че президентът Доналд Тръмп е обявил бедствено положение и ще отдели федерална помощ за щата.", "date": "2017.10.11", "title": "17 загинали при пожарите в Калифорния"}
{"url": "https://news.bg/bulgaria/prokuraturata-protestira-sreshtu-spiraneto-na-deloto-za-tsenite-na-tok-i-parno.html", "text": "ВАП протестира пред Административния съд спирането на делото за повишаването на цените на електроенергията и топлофикацията. Съдът е спрял делото, изчаквайки да влезе в сила решение на Комисията за енергийно и водно регулиране (КЕВР) за цените на природния газ.Прокуратурата обаче не намира за редно обвързването на повишените цени на природния газ с високите цени на парно и ток.През април ВАП отново протестира решението на КЕВР за цените за топлофикация. Административният съд обаче е спрял делото, за да изчака последното решение на КЕВР относно природния газ да влезе в сила..Несагласието на ВАП с това води до това прокуратурата да настоява повишаването на цената на природния газ да не влияе на делото за цените на парното.Аргументите на Върховната административна прокуратура са, че решението за повишаване на цената на природния газ не подлежи на съобразяване при настоящата преценка за законосъобразност, предвид изрично въведената приложимост и задължителност на невлезлите в сила решения на КЕВР.Целта на прокуратурата е делото, в което се оспорва увеличението на пределните цени на топлинната енергия и на преференциалните цени на електрическата енергия да се гледа в съответствие със закона и да приключи своевременно.", "date": "2017.10.11", "title": "Прокуратурата протестира срещу спирането на делото за цените на ток и парно"}
{"url": "https://news.bg/world/kitay-prizova-saedinenite-shtati-da-zachitat-teritoriyata-im.html", "text": "Китайското външно министерство е изпратило строги възражения до Съединените щати, след като разрушител на американския флот е преминал край островите, които Китай смята за свои в Южнокитайско море, съобщава \"Ройтерс\".Китай призова Съединените щати да зачитат територията на Китай, заяви говорителката на министерството Хуа Чунинг в ежедневен брифинг в Пекин.Трима американски представители, говорейки при условие на анонимност, заявяват, че  разрушителя извършва нормални маневрени операции.\"Китай незабавно изпрати военноморски кораби и военни самолети, за да разследват и идентифицират, както и да предупредят на кораба и да го помолят да напусне\", коментира Чунинг.\"Китай ще продължи да предприема решителни мерки за защита на китайската суверенна територия и морските интереси. Китай призовава настоятелно САЩ да съблюдават добросъвестно суверенната територия на Китай и интересите в областта на сигурността, съзнателно да зачитат усилията на регионалните държави да защитят мира и стабилността в Южнокитайско море, и да спре тези грешни действия\", допълва китайски представители.За разлика от август, когато разрушител на американския флот се намираше на 12 морски мили от изкуствен остров, построен от Китай в Южнокитайско море, официални лица заявиха, че разрушителят е плавал близо.Дванадесет морски мили маркира международно признати териториални граници. Плаването в този диапазон има за цел да покаже, че Съединените щати не признават териториалните претенции.Пентагонът не коментира пряко операцията, но заяви, че Съединените щати извършват редовни операции по свобода на навигация и ще продължат да правят това.Припомняме, че американски разрушител извърши в началото на август \"операция по свобода на корабоплаването\", на 12 морски мили от , съобщиха американски представители пред Ройтерс.Това беше поредната операция \"свобода на корабоплаването\", провеждана по време на управлението на Тръмп. Нито китайското министерство на отбраната, нито външното министерство отговориха тогава незабавно.Също така през август, страните членки на АСЕАН излязоха от безизходицата и успяха да договорят общо комюнике по казуса с Южнокитайско море. Но външните министри на държавите не могат да постигнат единна позиция за спора с Китай в акваторията и излязоха с общо комюнике, в което се призовава да се избягва милитаризирането на спорния регион и подчертават тревогата си от действията на Пекин, свързани със създаването на изкуствени острови.След дълги преговори някои членки изразиха безпокойството си от териториалните претенции и \"действия в района, които подкопават доверието, увеличават напрежението и могат да подкопаят мира, сигурността и стабилността\".Преди два месеца Филипините и Китай достигнаха до разбирателство, като е договорено да няма нови окупации на острови. \"Сега има статукво в Южнокитайско море. Според него китайците няма да заемат нови острови в Южнокитайското море, нито пък ще строят\", съобщи тогава министерство на външните работи на Филипините, коментирайки и риболовен район близо до Филипините, който Китай блокира от 2012 г. до 2016 г.", "date": "2017.10.11", "title": "Китай призова Съединените щати да зачитат територията им"}
{"url": "https://news.bg/int-politics/rusiya-obvini-sasht-v-sabotazh-na-mirniya-protses-v-siriya.html", "text": "Около 600 екстремисти са нахлули в южната зона на деескалация в контролираната от САЩ територия в Сирия. Това обяви говорителят на Министерството на отбраната на Русия Игор Конашенков, цитиран от руските медии.\"Като се има предвид подобно силно подкрепление, с благоволението на САЩ, жива сила и формирането на запаси от медикаменти с провизии, не е необходимо да бъдеш експерт, за да прогнозираш опит за нарушаване на мирното споразумение сега и в южната зона на деескалация\", отбеляза той.По думите на Конашенков, \"единствената отговорност за такъв саботаж на мирния процес ще носи изключително американската страна\".", "date": "2017.10.11", "title": "Русия обвини САЩ в саботаж на мирния процес в Сирия"}
{"url": "https://news.bg/world/kataluniya-nezabavno-se-otdelya-ot-ispaniya-pri-otnemane-na-avtonomiyata-y.html", "text": "Каталуния незабавно ще се отдели от Испания, ако автономията й бъде отнета. Това предупреди говорителят на каталунското правителство, информира \"Дойче веле\".Той поясни, че регионът незабавно ще обяви независимост и ще се превърне в република в случай, че испанското правителство реши да отнеме автономията й.Според говорителя подписването на декларацията е било \"символично\".В същото време се провежда извънредно заседание на испанското правителство, след като каталунският лидер Карлес Пучдемон реши да отложи официалното обявяване на независимост, за даде шанс на преговорите, макар че регионалният парламент се подписа под декларация за отделяне от Испания.По-рано испанският вицепремиер Сорая де Сантамария предупреди, че правителството може да задейства член 155 от конституцията, който позволява отнемане автономията на Каталуния, разпускане на местния парламент и поемане на управлението.", "date": "2017.10.11", "title": "Каталуния незабавно се отделя от Испания при отнемане на автономията й"}
{"url": "https://news.bg/bulgaria/blizo-40-hil-nelegalni-biri-hvanati-na-mitnitsita.html", "text": "Служители на Агенция \"Митници\" задържаха 30 800 бутилки бира в района на Дунав мост 2 Видин - Калафат.Бирата идва от Чехия и е превозвана в 28 палета до България.На 5 октомври товарният автомобил е избран за проверка при влизането си в страната на от мобилен митнически екип на Митница Лом.Шофьорът не е представил документи за товара, изискваните от Закона за акцизите и данъчните складове документи, удостоверяващи плащането на акциза.Стоката е задържана в склад на Митница Лом.По предварителни данни пивото е със съдържание на алкохол 4,7%.Взети са контролни проби за лабораторен анализ. Общото количество на задържаната бира е 30 800 бутилки по 0,330 л или над 10 000 литра.", "date": "2017.10.11", "title": "Близо 40 хил. нелегални бири хванати на митницита"}
{"url": "https://news.bg/regions/peshehodnata-zona-v-sofiya-da-stiga-do-halite-obmislyat-arhitekti.html", "text": "Пешеходната зона от площад \"Света Неделя\" може да достигне до бул. \"Тодор Александров\", а по-късно и до улица \"Екзарх Йосиф\" при Централни хали в София. Това стана ясно при представянето на заданието за конкурса за цялостна реконструкция на площада, съобщи пред БНР архитект Валери Иванов. Проектът бе показан на проведеното във вторник вечерта обществено обсъждане на заданието за архитектурно-градоустройствения проект за реконструкция на района.Документът предвижда възстановяване, обновяване и изграждане по нов начин на площада \"Света Неделя\" и на прилежащите му публични пространства.Доц. архитект Валери Иванов, ръководител на екип от катедра \"Градоустройство\" в УАСГ, обясни, че на срещата е обсъждано задание за бъдещия проект, който ще се разработва, вероятно в условията на едно конкурсно начало. Там е необходим баланс между сакралното пространство и ежедневното движение на столичани и туристи, между колективните потребности от търговия и други услуги и индивидуалния стремеж към уют и комфорт, заяви архитект Иванов идеите за промяна на мястото.Той уточни, че е необходим баланс между институционалния характер на околните сгради и необходимостта от спокойствие. В този контекст заданието регламентира една най-обща рамка, едни най-общи изисквания към бъдещия проект, без това да ограничава творческата свобода.Основните параметри, които са заложени в заданието, са стремежът да се отчете духът на мястото, уточни архитектът. По думите му, стремежът е да се създаде многофункционално пространство, което би отговорило на потребностите на всеки един потребител. Бихме желали да създадем един човешки уют, благоприятни условия за функциониране на околните сгради. Успоредно с това, без да затрудняваме комуникацията и транспорта, да осигурим едни максимално добри условия за придвижване, поясни доц. архитект Валери Иванов.Припомняме, преди по-малко от месец общински съветници заплашиха, че ще поискат оставката на столичния , защото не е предоставил анализ на внесения от него доклад в СОС за обособяване на пешеходна зона. Тя включва бул. \"Витоша\", ул. \"Георг Вашингтон\" и обособяване на \"успокоена зона\" в центъра, където колите да се движат с до 30 км в час.Още през месец май при отчета на първата си година на поста главният архитект на София Здравко Здравков заяви намерението си пространството от бул. \"Стамболийски\" до бул. \"Витоша\" да стане пешеходна зона.", "date": "2017.10.11", "title": "Пешеходната зона в София да стига до Халите, обмислят архитекти"}
{"url": "https://news.bg/crime/joncheva-ne-e-izdavala-darzhavni-tayni-spored-dans-i-sgp.html", "text": "Софийската градска прокуратура отказа да образува досъдебно производство за издаване на държавна тайна срещу депутата от БСП Елена Йончева. СГП беше сезирана от вицепремиера Валери Симеонов.В сигнала на Симеонов се посочва, че на 2 юни 2017 година, по време на участие в предаване, г-жа Елена Йончева, народен представител в 44-то НС на България, разпространила информация и снимки на инжинерно възпрепятстващо съоръжение (ИВС) по българо-турската граница, с което неправомерно се изнасят факти и обстоятелства, които поставят под риск националната сигурност на страната и дават насока на имигрантския поток.В сигнала на Симеонов се посочва още, че на 7 юни Йончева също е издала държавна тайна в ефира на друга медия. Тогава червената депутатка акцентирала върху обстоятелството, че по-голямата част от оградата на границата ни с Турция в област Хасково е едноредова. Същото Симеонов определя като неправомерно разпространено, некоректно и неотговарящо на действителното правно и фактическо положение. Постъпката на Йончева поставяла под риск националната сигурност на страната посредством засилване на имигрантския натиск върху границата в района на Хасково.По случая прокуратурата е възложила на ДАНС да извърши проверки за това дали думите на Йончева са в нарушение на разпоредбите на българското законодателство и дали от тях може да последват значителни вреди за държавата, в това число риск за националната сигурност. Прокуратурата е наредила и снемането на писмени обяснения от множество лица и е изискала информация от ГД \"Гранична полиция\", Министерския съвет, Държавната комисия за сигурността и информацията и други.След анализ на събраната информация Софийската градска прокуратура установява, че Йончева не е извършила престъпление от общ характер. Информацията, която тя разпространила в ефир, по принцип е публично достъпна и почива на отговора на служебния министър на вътрешните работи Пламен Узунов при проведеното на 3 май заседание на Народното събрание.Информацията за оградата на границата ни с Турция и прилежаща към нея инфраструктура по не представлява класифицирана информация. Не е класифицирана и информацията относно проектирането, заготовката на материалите и последващото изграждане на оградата, защото тези действия били извършени от публични фирми.Данните, изнесени от Йончева, по съдържанието си не могат да се определи като информация, представляваща държавна тайна.", "date": "2017.10.11", "title": "Йончева не е издавала държавни тайни според ДАНС и СГП"}
{"url": "https://news.bg/regions/remontirat-bachkovskiya-manastir-s-310-000-lv.html", "text": "Кабинетът отпусна 310 000 лева, с които да бъде ремонтират Бачковския манастир.Това е втората помощ, която правителството отпуска за ремонта на светата обител.\"Като дойдат празници виждате какви колони от стотици хиляди миряни отиват там. Игуменът помоли да се ремонтира църквата\", обясни премиера Борисов в МС.В знак на благодарност игуменът на манастира подариархимандрит Симон на премиера Борисов копие от чудотворната икона на Света Богородица, която се намира в манастира.До момента са направени 2 такива реплики на чудотворната икона. Едната от тях се намира в Грузинската църква, а втората - в Берлин. Иконата е изложена в основната църква на манастира. Тя е обект на реставрация от години, заради изключително лошото състояние на дървото. Заради това иконата се държи затворена херметично в рамка. ", "date": "2017.10.11", "title": "Ремонтират Бачковския манастир с 310 000 лв."}
{"url": "https://news.bg/int-politics/rusiya-se-glasi-da-orezhe-diplomaticheskiya-personal-na-sasht-do-i-pod-300-dushi.html", "text": "Външното министерство на Русия не изключва да нареди на САЩ да намалят дипломатическите си служители до или под 300 души, съобщава РИА \"Новости\", цитирайки Георгий Борисенко, който е началник на отдела за Северна Америка във ведомството.През юли Москва нареди САЩ да намалят броя на дипломатическия и техническия си персонал, работещ в Русия с около 60 процента, до 455 души, част от разразилия се дипломатически скандал между двете страни.Цифрата 455 трябваше да отразява общия брой руски дипломати, работещи в САЩ, но също така включва руснаци, работещи в ООН в Ню Йорк, уточнил Борисенко.\"Фактът, че през лятото взехме под внимание хората, работещи за мисията на Русия в ООН, това беше добра воля\", коментира Борисенко пред \"Новости\".\"Ако те не са оценили това, ние имаме пълното право да намалим... броя на американските дипломати\", подчертал руският представител, допълвайки, че Москва може да спре да взема под внимание руския персонал в ООН при изчисляването на паритета между двете страни.\"В този случай броят на американския персонал в Русия трябва да бъде намален до 300 или по-малко\", изтъкна Борисенко.", "date": "2017.10.11", "title": "Русия се гласи да ореже дипломатическия персонал на САЩ до и под 300 души"}
{"url": "https://news.bg/world/shotlandtsi-poiskaha-spirane-na-parite-za-britanskata-kralitsa.html", "text": "Членове на Шотландската национална партия поискаха да се гласува кралица Елизабет II да изгуби държавното финансиране, съобщава местна медия, цитирана от \"Политико\".Партийни членове призоваха за гласуването на ежегодна конференция на Шотландската национална партия в Глазгоу.Постъпленията в суверенен фонд - пари за монарха от правителството, са се увеличили от 31 милиона британски лири през 2012-2013 до 76,1 милиона лири през 2017-2018 г.Делегатът от партията Джули Хепбърн заяви, че субсидията \"в основата си е равнозначна на ежегодна печалба на кралската фамилия от лотарията\".\"\", каза тя.Вотът няма да има пряко влияние, защото Законът за суверенния фонд, който искат да отменят, е в прерогативите на британския парламент, а не на местния шотландски парламент.", "date": "2017.10.11", "title": "Шотландци поискаха спиране на парите за британската кралица"}
{"url": "https://news.bg/world/italiya-ne-priznava-nezavisimostta-na-kataluniya.html", "text": "Италианският външен министър Ангелони Алфано заяви, че страната му не признава декларацията за независимост от Каталуния. Това предаде АП.\"Италия счита, че едностранното обявяване на независимост е неприемливо и отхвърля ескалацията. Изразяваме доверието си в способността на испанското правителство да защитава конституционния ред и законността и следователно да гарантира зачитането на правата на всички граждани \", се казва в съобщение на външното министерство.Алфано също така отбеляза, че италианската страна многократно е призовавал за Каталуния да преговаря с Мадрид с цел да се гарантира единството на Испания.Правителството на Каталония подписа декларацията за независимост на 10 октомври.", "date": "2017.10.11", "title": "Италия не признава независимостта на Каталуния"}
{"url": "https://news.bg/world/mvf-2300-inflatsiya-vav-venetsuela.html", "text": "През 2018 г. инфлацията във Венецуела може да достигне 2300%, съобщава в доклад Международният валутен фонд (МВФ).\"Засилване на политическата криза във Венецуела е сериозна пречка за икономическата активност, която се очаква да намалее с повече от 10% през 2017 г., в резултат на намаляване на производството на петрол и да влоши несигурността,\" - се казва документа.Също така МВФ прогнозира спад в БВП на страната до края на 2017 г. с 12%.По-рано беше съобщено, че президентът на Венецуела Николас Мадуро предложи да се проведе форум на петролните производители.", "date": "2017.10.11", "title": "МВФ: 2300% инфлация във Венецуела"}
{"url": "https://news.bg/world/v-turtsiya-osadiha-zhurnalist-ot-v-uolstriyt-dzharnal.html", "text": "В Турция осъдиха журналистката от в. \"Уолстрийт джърнъл\" Айла Албайрак на две години затвор.Причината са нейни материали за дейността на ПКК. Без да бъде в съдебната зала Айла Албайрак беше призната за виновна по обвинението за пропаганда на ПКК.За доказателство послужи нейна статия от 19 август 2015 г.През последните месеци редица турски журналисти бяха признати за виновни и осъдени за критики към режима на Ердоган.От в. \"Уолстрийт\" отхвърлиха обвиненията и определиха присъдата като несправедлива.", "date": "2017.10.11", "title": "В Турция осъдиха журналист от в. \"Уолстрийт джърнъл\""}
{"url": "https://news.bg/world/pentagonat-pokaza-muskuli-v-yaponsko-more.html", "text": "Стратегически бомбардировачи на Пентагона заедно с японски и южнокорейски изтребители за първи път проведоха нощни учения над Корейския полуостров, предаде Ройтерс.В ученията са участвали два свръхзвукови бомбардировачи В-1В. Те са излетели от военната база на САЩ на остров Гуам в Тихия океан.Военните маневри са поредната демонстрация на сила на фона на продължаващите предизвикателства от Северна Корея.Бомбардировачите В-1В са способни да прелетят от Гуам до Пхенян за по-малко от три часа.", "date": "2017.10.11", "title": "Пентагонът показа мускули в Японско море"}
{"url": "https://news.bg/world/stivan-padok-e-strelyal-po-sklad-s-gorivo.html", "text": "Касапинът от Лас Вегас Стивън Падок е използвал трасиращи куршуми, за да стреля по склад с гориво на близкото летище, съобщи Си Ен Ен.Както вече е известно стрелецът е водил огън от 32-ия етаж на хотел \"Мандалей бей\", който се намира съвсем близо до летището.Полицията по-рано каза, че престъпникът се е опитвал да уцели резервоарите с гориво, без да уточни, че трасиращи куршуми са намерени в хотелската стая.Стивън Падок се е надявал взривът от резервоарите с гориво да отвлече вниманието на полицията и той да избяга.Силите на реда поне още една седмица ще водят разследване.", "date": "2017.10.11", "title": "Стивън Падок е стрелял по склад с гориво"}
{"url": "https://news.bg/world/oon-170-strani-se-otkazali-ot-smartnoto-nakazanie.html", "text": "Страните, които са премахнали смъртното наказание, е достигнал 170. На четири страни принадлежат 87% от изпълнени смъртни присъди. Това са Ирак, Иран, Пакистан и Саудитска Арабия. Тези данни бяха обявени във вторник от ООН по повод Световния ден срещу смъртното наказание, празнен на 10 октомври.Генерален секретар на ООН Антониу Гутерпш каза, че \"няма място за смъртното наказание в XXI век\". Някои от 170-те държави са го премахнали или престанали да го практикуват през изминалия месец. Две африкански държави -. Гамбия и Мадагаскар - са предприели важни стъпки за окончателното премахване на смъртното наказание, - каза шефът на ООН.През 2016 г. броят на осъдените е намалял с 37% в сравнение с предходната година.ООН също така вярва, че в Китай се извършват голям брой екзекуции, но \"няма точни данни\" по този въпрос.Не трябвало да се забравя, че отделни щати в САЩ също изпълняват най-тежкото наказание.", "date": "2017.10.11", "title": "ООН: 170 страни се отказали от смъртното наказание"}
{"url": "https://news.bg/bulgaria/vremenni-uvelicheniya-na-oblachnostta-i-slab-dazhd-na-mesta.html", "text": "Днес над България ще има временни увеличения на облачността, по-значителни над източните и планинските райони, но само на отделни места ще превали слаб дъжд, съобщават от Националния институт по метеорология и хидрология.В сутрешните часове на места около водните басейни ще се образува мъгла.Ще духа слаб северозападен вятър. Максималните температури ще са между 17° и 22°.Атмосферното налягане е и ще се задържи по-високо от средното за октомври.Няма опасни явления.Над Черноморието ще има временни увеличения на облачността, но само на изолирани места слабо ще превали. Ще духа слаб вятър от запад-северозапад. Максимални температури на въздуха: 17-19°. Температурата на морската вода е 19°. Вълнението на морето ще бъде 1-2 бала.Над планините ще има по-значителни увеличения на облачността и на отделни места ще превали слаб дъжд, над 2300 метра - слаб сняг. Ще духа до умерен северозападен вятър. Максимална температура на височина 1200 метра около 12°, на 2000 метра - около 5°.Максималните температури до края на седмицата ще се запазят до 19°.", "date": "2017.10.11", "title": "Временни увеличения на облачността и слаб дъжд на места"}
{"url": "https://news.bg/world/puchdemon-ne-znae-kade-se-namira-chudi-se-madrid.html", "text": "Каталунският лидер Карлес Пучдемон не знае къде се намира.Това заяви на пресконференция вицепремиерът на Испания Сорая де Сантамария, след като Каталуния съобщи, че има право да обяви независимост, но ще го отложи, за да даде възможност за организиране на преговори по казуса, информира БиБиСи.Испанското правителство отхвърли подписаната от Пучдемон декларация за независимост, а също така и призива за международно посредничество.Сантамария описа Пучдемон като някой, \"който не знае къде се намира, нито накъде отива\".\"Нито Пучдемон, нито някой друг може да настоява за посредничество\", поясни тя и добави, че Пучдемон е тласнал автономния регион към най-голямото ниво на несигурност и напрежение в историята му., продължи Сантамария.Премиерът Мариано Рахой организира извънредна среща на кабинета, за да обсъди следващите действия на правителството.Пучдемон се подписа под декларация за независимост, но отложи прилагането й, за да позволи организирането на преговори с международно посредничество.През последните дни се спекулираше, че каталунският лидер може едностранно да обяви независимост, която да влезе в сила и да вкара Испания в най-дълбоката политическа криза.И друг път в историята Каталуния е обявявала независимост. Това се случи на 6 октомври 1934 г., но завърши с вкарването на местното правителство в затвора.Не е ясно дали подписаната от каталунското правителство декларация има някакъв правен статут.По време на историческото събитие в Барселона тълпи от хора се събраха, подкрепящи независимост от Испания, но и много изразиха разочарованието си от липсата на яснота.Испанският министър на правосъдието Рафаел Катала повтори позицията на правителството, че референдумът е незаконен и резултатите са невалидни.", "date": "2017.10.11", "title": "Пучдемон не знае къде се намира, чуди се Мадрид"}
{"url": "https://news.bg/world/nay-malko-13-dushi-sa-ubiti-pri-bunt-v-zatvor-v-meksiko.html", "text": "Най-малко 13 души са убити при бунт в затвор в Северно Мексико, съобщиха властите, цитирани от АП.Говорител на правителството поясни, че бунтът е възникнал в затвор в щата Нуево Леон и има вероятност броят на загиналите да се увеличи, тъй като 8 души са тежко пострадали.След няколкочасови опити за преговори, завършили с провал, полицията е била принудена да използва сила, за да защити живота на надзирателите и затворниците.Говорителят поясни, че властите са видели през мониторите, че най-малко един затворник е бил убит и надзиратели са били взети за заложници. Също надзирателите са били бити на покрива.Ако не бяха взели тези решения, щяхме да говорим за повече загинали, поясни представителят.Проблемите започнали в понеделник вечерта, когато една от 6-7 банди в затвора започнала да протестира. Демонстрацията приключила, но във вторник сутринта възникнали сблъсъци, довели до убийството и изгарянето на затворник. Първоначално полицията се опитала да поеме контрол, но била изправена пред около 150 затворници, които атакували с метални и гумени предмети.Няма загинали надзиратели при насилието, но един полицай е тежко пострадал.В затвора е имало 4000 затворници срещу 300 надзиратели.Най-малко двама души са застреляни.През февруари 2016 г. в друг затвор в същия щат загинаха 49 души при сблъсъци между две фракции на картела \"Зетас\".", "date": "2017.10.11", "title": "Най-малко 13 души са убити при бунт в затвор в Мексико"}
{"url": "https://news.bg/world/mey-prizova-tramp-da-ne-otmenya-yadrenata-sdelka-s-iran.html", "text": "Премиерът на Великобритания Тереза Мей призова САЩ да потвърдят ангажимента си към ядреното споразумение с Иран, защото е \"изключително важно за регионалната сигурност\", информира БиБиСи.В телефонен разговор с президента на САЩ Доналд Тръмп Мей подчертала важността сделката да бъде \"внимателно следена и правилно прилагана\".Премиерът и президентът са обсъдили нуждата Великобритания, САЩ и другите държави да работят заедно за запазване на сделката.Двамата са се съгласили да продължат контактите преди да бъде взето някакво решение по казуса.Очаква се американският лидер да отхвърли сделката, тъй като не служила на американските интереси.Външният министър на Великобритания Борис Джонсън определи споразумението като \"историческо постижение\". Днес той ще се срещне с ирански представители в Лондон.", "date": "2017.10.11", "title": "Мей призова Тръмп да не отменя ядрената сделка с Иран"}
{"url": "https://news.bg/world/124-miliona-detsa-po-sveta-sas-zatlastyavane.html", "text": "Броят на затлъстелите деца по света се увеличи до 124 милиона души през 2016 г., съобщава СиЕнЕн.Това е повече от 10 пъти в сравнение с 11 милиона регистрирани случая през 1975 г.Други 213 милиона деца са с наднормено тегло през 2016 г., показва ново изследване, публикувано в журнала \"Лансет\". Това е равнозначно на 5,6% от момичетата и 7,8% от момчетата в света.По света най-висок е процентът в тихоокеански държави като Островите Кук и Науру, където повече от 30% на възраст между 5 и 19 години са със затлъстяване.На следващото ниво са САЩ, някои държави от Карибите, Близкия изток, включително Кувейт и Катар, където нивото на затлъстяване е над 20% при същата възрастова група, според новите данни, представени от мрежата NCD Risk Factor Collaboration, Световната здравна организация и Лондонския имперски колеж., заяви Маджид Езати, професор по обществено здраве в британския колеж, който ръководи изследването.Повече от 1000 изследователи са анализирали височината и килограмите на почти 130 милиона души, включително на повече от 31 милиона души на възраст 5-19 години, за да установят нивото на затлъстяване в периода 1975-2016 г.192 милиона деца пък са с тегло, което е по-ниско от нормалното. Например в Индия и Пакистан респективно 50,1% (59,9% през 1975 г.) и почти 41,6% (54% преди повече от 40 г.) от момичетата са с по-ниско от нормалното тегло.При момчетата пък е съответно 58,1% и 51%.", "date": "2017.10.11", "title": "124 милиона деца по света със затлъстяване"}
{"url": "https://news.bg/politics/hristo-stoichkov-nedoumyava-kakvo-shte-glasuvat-na-ms.html", "text": "\"България зае страната на Испания и ми показа червен картон заради Каталуния\", заяви Христо Стоичков в ефира на bTV.\"Христо Стоичков отдавна го е играл този мач\", коментира вечният номер 8 и допълни, че може само да пожелае на хората, които работят за България, много труд и грижа за интересите на България.Припомняме, че министерство на външните работи на България започна процедура по освобождаване на Христо Стоичков като почетен консул в Испания. Действията на МВнР са повлияни от изказванията на Стоичков по адрес на испанския вицепремиер. Във видео Стоичков обвинява Сорая Саенс де Сантамария във \"франкизъм\", заради насилието по улиците на Каталуния по време на референдума. Стойчков поиска и оставката на Сантамария.Оказва се, че Стоичков е назначен като почетен консул с решение на Министерския съвет №585 от 29 юли 2011 г. По думите на спортиста в решението пише \"Настоящият документ е с валидност за срок от 5 години\".\"От 2011-а до 2017-а не са 5 години... Срокът е изтекъл преди 14 месеца. И сега разбирам, че утре на Министерски съвет щяло да се гласува нещо. Какво, къде, как?\", пита Стоичков.Той недоумява защо и какво ще решава Министерски съвет. \"Аз нямам нищо общо с Кралство Испания поради простата причина, че нямам мандат. Нямам право нито да подписвам, нито да издавам документи\", обяснява футболната легенда.Правата на Стоичков били свързани с това да помага на хората. Той благодари на работещите в българското посолство и консулство. По думите на Стоичков \"те истински защитават интересите на българите с проблеми зад граница\".\"За тези 14 месеца никой не ме е търсил, за да бъде удължен този мандат. Там има и давност. Рано или късно щеше да се разбере, че аз нямам нищо общо с функциите на почетен консул\", заяви бившият футболистът и допълни, че има документи със срок и отговорности - държавата не му е плащала за офис, ток или телефон.Христо Стоичков е категоричен, че не съжалява за думите си по адрес на вицепремиера на Испания. \"Не може в ХХІ век и 2017 година да гледаш кръв, насилие, гумени патрони, влачене на хора по земята - само за да покажеш, че си някой...Няма оправдание. Съжалявам единствено, че споменах сина на въпросната вицепремиерка\", обяснява той.Стоичков даде пример с протестите пред Народното събрание, когато също имаше пострадали и министър-председателят подаде оставка, за да няма кръв по улиците.\"Аз вече над 20 години живея там и е логично да подкрепя хората. Бих подкрепил хората и от други провинции в подобна ситуация. Не е нормално да няма диалог и да искаш да си по-силен с подобни методи. Нормално е хората да гласуват, друг е въпросът дали решението им ще бъде прието от ЕС и Испания\", отсече носителят на \"Златна топка\".", "date": "2017.10.11", "title": "Христо Стоичков недоумява какво ще гласуват на МС"}
{"url": "https://news.bg/world/izrael-ustanovil-che-ruski-pravitelstveni-hakeri-izpolzvat-laboratoriya-kasperski-za-shpionazh-v-sasht.html", "text": "Израелското разузнаване е открило, че руски правителствени хакери са използвали антивирусен софтуер на \"Лаборатория Касперски\", за да търсят тайни в компютри на американски правителствени агенции. Това пише американското издание \"Ню Йорк Таймс\". Софтуерът на компанията се използва от 400 милиона души по света.Израелски разузнавачи, които са проникнали в мрежата на \"Касперски\" преди две години, са предупредили американските си колеги за руска намеса, припомня изданието.През миналия месец Вашингтон нареди да не се използва \"Касперски\" на правителствените компютри.\"Вашингтон пост\" също пише, че израелски разузнавачи са открили хакерски инструменти в мрежата на компанията.След разследване Агенцията за национална сигурност на САЩ установила, че тези инструменти са на руското правителство, допълва вестникът.Изданието пише още, че през септември Националният съвет за разузнаване на САЩ е приключил класифициран доклад, който е споделен със съюзниците от НАТО. В него се заключава, че руската Федерална служба за сигурност е имала \"вероятен достъп\" до базата данни на клиенти, използващи \"Касперски\".Този достъп, допълва се в доклада, може да е помогнал за извършване на хакерски атаки срещу американското правителство, търговски и индустриални мрежи, пише още вестникът.\"Ню Йорк таймс\" посочва, че руски разузнавач, според източници, е откраднал класифицирани документи от служител на Агенцията за национална сигурност, който е съхранявал информация в личния си компютър, на който е използван софтуер на \"Касперски\".Не е ясно публично какви други американски тайни може да са открили руските хакери с използването на софтуера на \"Касперски\".През миналия месец руското посолство в Москва изрази съжаление заради решението на Вашингтон да спре използването на \"Касперски\" и поясни, че това само отлага перспективите за възстановяване на отношенията.От софтуерната компания отрекоха информацията пред \"Ню Йорк таймс\".\"Лаборатория Касперски\" никога не е помагала и няма да помага на правителства по света в кибершпионаж, се казва в съобщение на компанията.", "date": "2017.10.11", "title": "Израел установил, че руски правителствени хакери използват „Лаборатория Касперски” за шпионаж в САЩ"}
{"url": "https://news.bg/world/holandskiyat-finansov-ministar-jerun-deyselblum-se-otteglya-ot-politikata.html", "text": "Холандският финансов министър Йерун Дейселблум ще напусне националната политика, когато новото правителство поеме управлението след около две седмици.Това пише местен вестник, цитиран от Ройтерс.Изданието De Volkskrant, което има исторически връзки с Партията на труда, от която е и Дейселблум, пише, че това става ясно от писмо на политика до председателя на холандския парламент.Дейселблум ръководи и Еврогрупата. Той обяви по-рано, че ще остане на поста до изтичането на мандата му през януари.Не се съобщава какво възнамерява да прави след оттеглянето от политиката.", "date": "2017.10.11", "title": "Холандският финансов министър Йерун Дейселблум се оттегля от политиката"}
{"url": "https://news.bg/bulgaria/korneliya-ninova-pita-shte-ima-li-chernomorska-natovska-flotiliya.html", "text": "Лидерът на БСП Корнелия Нинова извика в парламента премиера Бойко Борисов.Тя е притеснена за националната сигурност. В международни медии се посочвало, че НАТО ще разполага допълнителни съдове и оръжия в Черно море.\"Ще има ли черноморска натовска флотилия? Какви ще са последиците за България?\", попита тя.Не било редно парламентаристите да научават за подобни намерения на Алианса от чуждестранни медии. Ще вляза във връзка с министър-председателя, обеща парламентарният шеф Димитър Главчев.По думите на Нинова вчера международни агенции, цитирани от български медии, обявили, че НАТО създава нови многонационални сили в Черно море. Тези Черноморски сили на Алианса първоначално ще бъдат около 4 хил. румънски войници, подкрепяни от сили на 9 други държави.Лидерът на левицата допълни още, че има информация, че в региона ще бъдат разположени допълнителни кораби и самолети. Към българските пристанища ще бъдат изпратени още бойни съдове.\"Преди година и половина премиерът Борисов категорично отхвърли идеята за формирането на черноморска флотилия на НАТО\", изтъкна Корнелия Нинова.Припомняме, че преди повече от година премиерът беше категоричен в позицията си за военната флотилия в Черно море. \"Искам в Черно море да виждам платноходи, яхти, туристи, мир и любов. Не искам на курортите ни да се разхождат военни фрегати напред и назад\", категоричен бе премиерът през 2016 г.", "date": "2017.10.11", "title": "Корнелия Нинова пита ще има ли черноморска натовска флотилия"}
{"url": "https://news.bg/world/protesti-v-boliviya-sreshtu-morales.html", "text": "Хиляди граждани на Боливия излязоха по улиците на латиноамериканската държава, за да протестират срещу новите опити на държавния глава Ево Моралес да изчисти пътя си към четвърти мандат през 2019 г., съобщава Ройтерс.Моралес загуби в началото на 2016 г., когато 51% от боливийците отхвърлиха на референдум предложението му за промяна в конституцията, свързана с мандата на президента на държавата.Но през септември Движението за социализъм на Моралес поиска най-висшата съдебна инстанция да отмени законовите ограничения, които не позволяват безсрочно управление, аргументирайки се, че са в нарушение на човешките права.Носейки лозунги като \"Боливия каза: \"Не\" и развявайки флага на Боливия, протестиращите обявиха, че Моралес иска да укрепи властта си като венецуелския лидер Николас Мадуро, който е разглеждан като диктатор от опозицията.Самият Моралес многократно заявява, че с удоволствие би се отказал от управлението, но поддръжниците му настоявали да остане на власт.Конституционният съд на Боливия ще реши по искането на партията на президента до декември или ще удължи срока.Протести се проведоха в най-големия град Санта Крус и в регионалните столици на страната.", "date": "2017.10.11", "title": "Протести в Боливия срещу Моралес"}
{"url": "https://news.bg/press/domuschiev-valeri-simeonov-ima-podbudi-za-da-ni-atakuva-1300-lv-v-haznata-ot-vsyaka-proverka.html", "text": "Харвард оцени BG проект за сладкарница, но здравословнаНационалната търговско-банкова гимназия с най-много учебни фирми в света, правят филм за работата ѝ“Важно е да се храниш здравословно. Целта ни е да възпитаваме в здравословно хранене още от ранна детска възраст, както и да превъзпитаме възрастните.” Това обяснява 11-класникът Калоян Райчев от Националната търговско-банкова гимназия, който с учебната фирма “Стевия Лукс Джуниър” спечели 4-о място на състезание по маркетинг в САЩ. Българчетата били единствените чужденци, класирали се в топ 10.Домусчиев: Валери Симеонов има подбуди, за да ни атакуваБМФ е едно от дружествата, които съм приватизирал. Аз съм приватизирал много дружества през годините. Конкретно за БМФ това е една много тежка сделка. Това заяви в ефира на БНТ председателят на КРИБ Кирил Домусчиев.Ние спасихме компанията, в момента тя има 33 кораба, два ферибота и пет влекачи. 90 процента от твърденията на вицепремиера Валери Симеонов са абсолютно неверни. Последният пример, че БМФ купили 120 метрова яхта за 60 милиона. Не обичам да говоря неподготвен като Валери Симеонов по всички теми. Цяло лято слушам какви ли не клевети и щуротии. С всички тези изказвания се опитва да влияе на съда, което не е редно, заяви Кирил Домусчиев.1300 лв. в хазната от всяка проверкаДистанционната връзка на касовите апарати показва, че през юни, юли и август хотелите, дискотеките и магазините по Северното и Южното крайбрежие са отчели продажби, които надхвърлят 1 млрд. лева на месец. Така се оказва, че за трите летни месеца морските търговци са чукнали касови бележки за около 3 млрд. лева, което е с 560 млн. лева повече спрямо регистрирания оборот за миналата година, когато сумата е възлизала на приблизително 2,440 млрд. лева.Здравната система е критично близо до абсолютен хаосФункционирането на почти целия здравен сектор е заплашено, тъй като Върховният административен съд отмени наредба на здравното министерство, която указва за кое точно лечение плаща здравната каса. Решението е на първа инстанция и ако се потвърди при евентуално обжалване от втората и междувременно не се вземат спешни мерки, НЗОК може да спре да работи, защото няма законово основание да плаща на лекари и болници.", "date": "2017.10.11", "title": "Домусчиев: Валери Симеонов има подбуди, за да ни атакува, 1300 лв. в хазната от всяка проверка"}
{"url": "https://news.bg/world/ispanskoto-pravitelstvo-zasedava-izvanredno.html", "text": "Испанското правителство ще проведе извънредно заседание в сряда, 11 октомври. Това става часове след подписването от страна на лидерите на Каталуния на документа за обявяване на независимост от Испания. Това заяви във вторник вицепремиерът министър на териториалната администрация на Кралство Сорая Саен де Сантамария.Декларацията за независимост все още не влезе в сила. Властите в Каталуния предполагат, че тази декларация ще бъде поставена на гласуване в парламента, ако преговорите между Барселона и Мадрид за мирно разрешаване на кризата се провалят.По-рано Карлес Пучдемон заяви, че след референдума на 1 октомври Каталония спечели правото да стане независима държава.", "date": "2017.10.11", "title": "Испанското правителство заседава извънредно"}
{"url": "https://news.bg/world/zhertvite-ot-ogneniya-ad-v-kaliforniya-se-uvelichavat.html", "text": "15 души е броят на жертвите на горските пожари, бушуващи в северна Калифорния, предаде АП. Агенцията се на местните власти.Други над сто души са пострадали и са откарани в болниците. Унищожени са над 1500 жилищни и бизнес сгради.Хиляди са еваккуирани.Властите обявиха извънредно положение в опит да овладеят ситуацията.Огнищата са общо 14. Като най-големите са в долината Напа и районите, където се произвежда известното калифорнийско вино.Пожарите са толкова големи, че за гасенето им са мобилизирани Националната гвардия и дори Военната полиция.", "date": "2017.10.11", "title": "Жертвите от огнения ад в Калифорния се увеличават"}
{"url": "https://news.bg/world/sasht-zasilvat-natiska-nad-hizbula.html", "text": "Съединените щати засилват натиска над Хизбула, предаде Ройтерс.Държавният департамент на САЩ съобщи, че правителството предлага до 7 млн. долара за информация, довела до ареста на Талал Хамия, ръководител на разузнаването на групировката и до 5 млн. долара за Фуад Шукр, водещ военен стратег.Американски служители за борба с тероризма заявиха, че вярват, че Хизбула иска да развие капацитета си за нападение в Съединените щати.", "date": "2017.10.11", "title": "САЩ засилват натиска над Хизбула"}
{"url": "https://news.bg/world/tramp-znae-kak-da-udari-phenyan.html", "text": "Президентът на САШ Доналд Тръмп вече е запознат с вариантите за действия срещу Северна Корея. Това съобщи Ройтерс.Агенцията се позовава на пресслужбата на Белия дом в комюнике.Доналд Тръмп проведе съвещание с членове на екипа си по въпросите на националната сигурност, в което участваха директорът на Пентагона Джеймс Матис и председателят на Съвета на началник-щабовете на въоръжените сили на САЩ генерал Джоузеф Дънфорд.На срещата бяха обсъдени различните варианти за отговор на всякаква севернокорейска агресия или, в случай на необходимост, за предотвратяване на заплаха с ядрено оръжие срещу САЩ и съюзниците им от страна на Пхенян.", "date": "2017.10.11", "title": "Тръмп знае как да удари Пхенян"}
{"url": "https://news.bg/world/rechta-na-puchdemon-beshe-trik-ubeden-top-diplomatat-na-ispaniya.html", "text": "Речта на каталунския лидер за независимост беше \"трик\".Това смята външният министър на Испания Алфонсо Дастис, цитиран от Ройтерс.Министърът поясни в интервю за френското радио Европа 1, че речта на Карлес Пучдемон пред каталунския парламент беше \"трик да каже едно нещо и да направи обратното\".Запитан дали е възможно да бъде организиран още един референдум в Каталуния, Дастис отговори, че испанската конституция не позволява.\"\", добави той.Според външния министър има възможност за преговори в рамките на основния закон на Испания.Припомняме, вчера Пучдемон отложи официалното обявяване на независимост, за да даде възможност за преговори.", "date": "2017.10.11", "title": "Речта на Пучдемон беше „трик”, убеден топ дипломатът на Испания"}
{"url": "https://news.bg/politics/glasuvaha-ostavkata-na-anton-todorov.html", "text": "\"Мумията\" Антон Тодоров си отиде. Парламентът гласува му, след като Тодоров обяви сам, че желае да се оттеглиПрипомняме, че и самият  и винаги се връща по време на дебата кой да оглави комисията по досиетата.Днес председателстващият заседанието Цвета Караянчева надхитри опозицията и да ги остави без дебати по темата. След кратко колебание завърналият се начело на заседанието Димитър Главчев откри споровете.Иван Ченчев от БСП обаче взе думата и обвини ГЕРБ, че по свобода на медиите те ни класирали до Джибути. \"Пред нас е Ямайка. В последните години 100 медии са закрити\", посочи Ченчев. По думите му обаче няма кой да затвори устата на българските медии.Съпартиецът му Драгомир Стойнев също атакува герберите за това, че за десет дни от експертна и аналитична личност, Антон Тодоров се превърнал в нежелан колега. Според него явлението Антон Тодоров разкривал кухнята на партия ГЕРБ. Той превърнал политиката в мръсна работа и шантаж.\"Антон Тодоров е символ на опростачването, влязло през централния вход\", изтъкна червеният депутат и допълни, че това е съвременният прочит на принципа \"хляб и зрелище\". Парламентът девалвира, а държавността загнива, констатира червеният депутат.\"Днес берем плодовете на езика на омразата\", включи се и Йордан Цонев от ДПС. Езикът на омразата нямал място в парламента, като от това страда и целият обществен живот.Защо оставката на Валери Симеонов не е днес тук, пита Цонев. Ние ще искаме тази оставка, допълни депутатът.\"Свобода на медиите има\", изяви се и Тома Биков от ГЕРБ. Доказателство за това била именно оставката на Антон Тодоров.След кратки дебати оставката бе факт. \"За\" бяха 153, 14 бяха против, 11 гласуваха \"въздържал се\".След депутатството Антон Тодоров става журналист. Това съобщи самият той пред медиите след гласуваната му оставка. Два дни той е разговарял с премиера Бойко Борисов, който го убеждавал да остане в законодателните редици на ГЕРБ. \"Аз наистина съм морален човек\", сподели Тодоров. Той остро нападна червените, които участвали в престъпната приватизация. \"Нас герберите ни няма в цялата схема\", изтъкна вече освободеният депутат.\"Няма да правя водопроводи, много съм добър между другото\", посочи той, като поясни, че вече имал много оферти.Антон Тодоров си променил мнението за ГЕРБ, Борисов и Цветанов. Те вече не били \"шайка\", както ги нарича в книгата си.\"Аз съм тълкуван като голям темерут\" и даже можело да го оприличат на катил, изтъкна Тодоров. \"Такъв съм, грубиян съм, такава ме е създала природата\", продължи с изповедта. Никога обаче не лъжел.\"Не е добре да бъдете враг на Антон Тодоров\", предупреди самият той и увери, че не слага край на политиката, вероятно е да има завръщане. Нямало обаче да позволи да се превърне в тегоба за партията на Бойко Борисов.Тодоров се похвали и с това, че няма минало в ДС, както много от атакуващите го. Ако някой извади такъв документ, е готов на ритуално жертвоприношение в центъра на София.Припомняме, Антон Тодоров депозира оставката си заради скандала с участието му в Нова телевизия. Името на депутата от ГЕРБ беше и в центъра на скандала около номинацията му за председател на комисията по досиетата. След бурното му обсъждане в продължение на няколко дни ", "date": "2017.10.11", "title": "Гласуваха оставката на Антон Тодоров"}
{"url": "https://news.bg/crime/pase-sa-zagrizheni-ot-politizirane-na-vss-i-sadilishta-u-nas.html", "text": "Парламентарната асамблея на Съвета на Европа (ПАСЕ) ще разгледа днес доклад, посветен на върховенството на закона. Документът е изготвен от комисията по правни въпроси и човешки права към Съвета на Европа, и обхваща примери с България, Румъния, Полша, Молдова и Турция, съобщава БТА.В документа е изразена загриженост от опитите за политизиране на Висшия съдебен съвет (ВСС) и на съдилищата у нас, в Полша и в Турция, и заради корупцията (в България, Молдова и Румъния). Комисията отправя препоръки към петте обхванати от доклада държави.В проект на резолюция, която предстои да бъде гласувана днес, се изразява загриженост от последните събития, застрашаващи върховенството на закона и особено независимостта на съдебната система и принципа за разделението на властите. Корупцията, която е голямо предизвикателство за върховенството на правото, остава широко разпространена в България, Молдова и Румъния, се посочва в текста.В отправените към българските власти препоръки се съдържа призив за продължаване на реформата на ВСС, съдебната система и прокуратурата, както и за усилване на борбата с корупцията. В проекта на резолюция се препоръчва нашата страна да създаде агенция за противодействие на корупцията.", "date": "2017.10.11", "title": "ПАСЕ са загрижени от политизиране на ВСС и съдилища у нас"}
{"url": "https://news.bg/bulgaria/zhurnalisti-podrediha-stolovete-si-pred-ministerski-savet.html", "text": "Десетки журналисти протестираха в защита на свободата на словото и правото да задават въпроси. На празни столчета бяха сложени плакати \"Къде е Ани?\", \"КОЙ опразни стола?\", \"Медийното мълчание обслужва задкулисието\".Протестът е организиран от Асоциацията на европейските журналисти по повод участието на политиците Антон Тодоров и Валери Симеонов в сутрешния блок на Нова телевизия и последвалата реакция.В протеста се включиха журналисти от различни медии, очаквано имаше и много журналисти от Нова телевизия и btv.Протестиращите носеха плакати с надпис \"Мълчанието убива\" и \"Имаме въпроси, а не искания\".Вечният протестиращ Йоло Денев също дойде на протеста със светлоотразителна жилетка с надпис Революция.Тома Белев, политическият пиар Арман Бабикян, Николай Билалов от БСП също бяха сред протестиращите.Сред журналистите имаше и емблематични лица от големите протести 2013 г.", "date": "2017.10.11", "title": "Журналисти подредиха столовете си пред Министерски съвет"}
{"url": "https://news.bg/world/finalni-prigotovleniya-predi-kongresa-na-komunistite-v-kitay.html", "text": "Комунистическата партия на Китай откри среща за финални приготовления преди ключовия конгрес на партията по-късно този месец, съобщи държавната медия \"Синхуа\", цитирана от Ройтерс.На провеждащото се на всеки пет години събитие се очаква настоящият държавен глава Си Дзинпин да укрепи властта си.На Седмата пленарна сесия на Централния комитет на партията ще бъде направен преглед на проектодоклади за работата на Комунистическата партия, дисциплината в нея и комисията за борба с корупцията, а също за приемане на промени в устава на партията. Всички тези неща ще бъдат обсъдени на XIX-ия Конгрес, който започва на 18 октомври, допълва медията., пояснява \"Синхуа\".Според медията конгресът също внимателно ще разгледа настоящата международна и вътрешна ситуация, а също така ще извлече насоки и политики, които ще отговарят на времето.Не е ясно Седмата пленарна сесия докога ще продължи, но може да бъде и само един ден. Тя завършва с дълго комюнике, което обикновено е пълно с партийна фразеология.", "date": "2017.10.11", "title": "Финални приготовления преди конгреса на комунистите в Китай"}
{"url": "https://news.bg/politics/do-1-noemvri-nebeto-ni-se-ohranyava-i-ot-italianski-vvs.html", "text": "С решение на Министерския съвет до 1 ноември удължават срока за съвместна охрана на въздушното пространство от българските и италианските ВВС. Това съобщиха от Министерския съвет след днешното заседание на третия кабинет \"Борисов\".Правителството измени решението си от юни т.г., с което беше разрешено съвместното изпълнение на задачи по  на въздушното пространство на страната ни от военновъздушните сили на България и на Италия. С промяната срокът на изпълняваната мисия се удължава с две седмици - до 1 ноември 2017 г. Останалите параметри на решението не са изменени.Охраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса.Припомняме, според решението от юни т.г. за съвместното изпълнение на задачите по усилване на въздушната охрана (Air Policing) ВВС на Италия дислоцира от юли до ноември 2017 г. в авиобаза Граф Игнатиево четири самолета \"Eurofighter Typhoon\" и до 110 души персонал. Изпълнението на задачите бе договорено за периода 15 юли - 15 октомври, а днес кабинетът удължи действието до 1 ноември.Италианските дежурни самолети изпълняват задачи по зона за дежурство във въздуха, прехват, визуално опознаване и съпровождане.Българските ВВС продължават да изпълняват националните си ангажименти по носене на дежурство в Интегрираната система на НАТО за противовъздушна и противоракетна отбрана.Всяка една от страните поема разходите за собствените сили и средства, участващи в дейностите по усилване на въздушната охрана.", "date": "2017.10.11", "title": "До 1 ноември небето ни се охранява и от италиански ВВС"}
{"url": "https://news.bg/politics/nato-nyama-da-prisastva-postoyanno-v-cherno-more.html", "text": "Няма планове за създаване на постоянно присъствие на военно-морски сили на НАТО в Черно море. Това заяви Атанас Запрянов, заместник-министър на отбраната, след заседание на Министерски съвет в отговор на думите на Корнелия Нинова, че има информация в западните медии за създаване на многонационални сили на НАТО в Черно море.Припомняме, тази сутрин лидерът на социалистите повдигна въпроса и  да даде обяснение.Изпълняват се плановете от срещата на високо равнище на НАТО от Варшава и се създава и активира в Румъния многонационална бригада, което е решение от миналата година.Единственото, което се провежда, са договорени учения, които са прозрачни и се обявяват в пресата.По отношение на провеждане на учения с фиктивни сценарии, Запрянов уточни, че за тях се уведомява президента. При тези учения няма никакво движение на войски. Целта на ученията е да подпомогнат взимането на решения в Главната квартира на НАТО при реални операции.На 27 октомври наша фрегата ще участва в учение на НАТО Sea gardian, което е за борба с тероризма.По същата тема вътрешният министър Валентин Радев уточни, че графикът с ученията и как ние участваме в тях ги има в президентството и ако нещо не е ясно, въпросите да бъдат отправени там.Припомняме, че преди повече от година  в Черно море.\"Искам в Черно море да виждам платноходи, яхти, туристи, мир и любов. Не искам на курортите ни да се разхождат военни фрегати напред и назад\", категоричен бе премиерът през 2016 г.И тогава обаче от Военното ведомство обясняваха, че става . ", "date": "2017.10.11", "title": "НАТО няма да присъства постоянно в Черно море"}
{"url": "https://news.bg/int-politics/v-ispaniya-oprilichiha-lidera-na-kataluniya-s-vozhda-kim.html", "text": "Бивш външен министър на Испания оприличи регионалния президент на Каталуния Карлес Пучдемон със севернокорейския вожд Ким Чен-ун, съобщават испански медии.Хосе Мануел Гарсия Маргайо, който е член на консервативната Народна партия на премиера Мариано Рахой и който беше външен министър на Испания в периода между 2011 и 2016 г., коментира, че Пучдемон и Ким били \"единствените, които могат да призоват страните си да се самоубият\".Снощи Пучдемон подписа Декларация за независимост на Каталуния, но с отложено действие, за да се даде възможност за преговори между автономната област и централното правителтсво в Мадрид за разрешаване на спора и избягване на крайности. ", "date": "2017.10.11", "title": "В Испания оприличиха лидера на Каталуния с вожда Ким"}
{"url": "https://news.bg/crime/balgariya-izplashta-nad-50-hil-lv-za-narusheni-roditelski-prava.html", "text": "Правителството реши държавата да изплати обезщетения по дело пред Европейския съд за правата на човека за нарушени родителски права.По делото \"Анева и други срещу България\" страната ни ще трябва да изплати общо 54 790 хиляди лева обезщетения за претърпени неимуществени вреди, разходи и разноски.Делото в ЕСПЧ е било повдигнато по повод три обединени жалби на родители, чието право на зачитане на личния и семейния живот е било нарушено. Жалбите са свързани с невъзможност за осъществяване на контакт с децата от страна на родителите, на които са предоставени родителски права или е определен режим на лични отношения.По две от подадените жалби съдът в Страсбург е установи, че има нарушение на Конвенцията за защита на правата на човека и основните свободи. В решението се посочва още, че въпреки участието на редица държавни органи и длъжностни лица в усилията да бъдат изпълнени съдебните решения в полза на жалбоподателките, предприетите действия от страна на държавата не са били адекватни и навременни.Третата жалба е била отхвърлена. По нея съдът е преценил, че жалбоподателят със собственото си поведение е допринесъл за невъзможността да упражнява правата си на лични отношения с детето.", "date": "2017.10.11", "title": "България изплаща над 50 хил. лв. за нарушени родителски права "}
{"url": "https://news.bg/politics/za-propagandna-voyna-za-sabotirane-na-predsedatelstvoto-predupredi-antoniy-galabov.html", "text": "Големият риск пред България е да не допусне компрометиране на българското председателство. Това каза по време на дискусия доц. Антоний Гълъбов, директор на Лаборатория за публични политики.Дискусията на тема \"Приоритети и предизвикателства пред българското председателство\" е организирана от ПП \"Обединени земеделци\" и фондация \"Конрад Аденауер\". Дискусията събра кметове на населени места и експерти.Доц. Гълъбов посочи, че ние вече сме в период на председателство, защото страната ни председателства в трио, заедно с Естония, която пое председателството на Съвета на ЕС на 1-ви юли и Австрия. Доц. Гълъбов бе категоричен, че няма риск от провал на българското председателство, а риск от неговото компрометиране във вътрешнопартиен план.\"Във вътрешнополитически план имаме тежки проблеми. Имаме целенасочено усилие да бъде изместена темата за председателството на Съвета на Европейския съюз. Трябва да бъде сведена до хотели и настаняване, да бъде сведена до скандали за ремонти, трябва да бъде преобразувана в това, че България е безнадеждно корумпирана страна, в която всичко е възможно\", посочи доц. Гълъбов.Той окачестви изваждането на схемите с този бил роднина на онзи като пропагандна война.\"Атаката със \"схемичките\", в които \"този\" бил роднина на \"онзи\" се появи в седмицата, в която в България беше мисията, която трябваше да подготви следващия мониторингов доклад. Защо според вас се случи това?Просто защото две години по-късно г-жа Йончева разбра кой кум, кой сват? Огромният проблем е в това, че съпротивителните ни сили спрямо подобен тип пропагандна война се оказват слаби.Защото фактът, че подобни \"схемички\" се появяват в медиите означава, че те не могат да се появяват в съдебна зала. Това е много стар трик. Когато не можеш да докажеш нещо пред съда го пускаш в медиите. Защото в медиите няма да ти се налага да го доказваш\", посочи доц. Гълъбов.Той бе категоричен, че в България има достатъчно добри експерти по темите на председателството и въпросите, които ще бъдат поставени. \"Големият въпрос е, че шумът идва отзад, шумът идва отвътре и този шум има за цел не предизвикването на избори, този шум има за цел компрометиране на българското председателство\", каза още доц. Гълъбов.Пред участниците в дискусията той представи и предизвикателства в общоевропейски план.\"ЕС не е завършена сграда. Това не къща, в която те допускат в мазето или в антрето. ЕС е процес\", посочи доц. Гълъбов. По думите му страната ни ще има ролята на компетентен посредник в постигането на съгласие между страните членки на ЕС и това е изключителна отговорност за българската администрация.Доц. Гълъбов припомни още, че не случайно се счита, че страна, която не е преминала през процеса на председателство не е завършила процесът си на интеграция. Така България има уникално значение за ЕС по отношение на различните формати за регионално сътрудничество - Черноморското икономическо сътрудничество и Дунавския трансграничен регион.\"Постепенно нашите страни започват да формират един регион, голям регион на Европа -Югоизточна Европа започва да има общи въпроси за решаване. В това отношение, както Румъния, България, Гърция, така и Словения и Хърватия - петте страни, членки на ЕС в региона на Югоизточна Европа трябва да постигнат съгласие за това как да подпомогнат страните, които или са в процес на присъединяване или имат нужда от европейската си перспектива\", изтъкна доц. Гълъбов и визира страните от така наречените Западни Балкани.Петя Ставрева изтъкна пред участниците в дискусията, че е време да зададем българските приоритети в европейския дневен ред. По думите й е важно да формулираме политики, които ще намалят различията между регионите. В духа на мотото на председателството тя настоя да не допуснем дискредитиране на българското председателството. \"Получаваме уникалния шанс да бъдем гласът и сърцето на Обединена Европа\", заяви още Ставрева.", "date": "2017.10.11", "title": "За пропагандна война за саботиране на председателството предупреди Антоний Гълъбов"}
{"url": "https://news.bg/world/ne-kriem-teroristi-v-diplomaticheskite-misii-v-turtsiya-uveryava-poslanikat-na-sasht.html", "text": "Няма заподозрени, разследвани от турските власти за тероризъм, които да се крият в американските дипломатически мисии в Турция.Това увери посланикът на САЩ в турската държава Джон Бас на прощална среща с медиите, тъй като напуска страната, пише вестник \"Дейли сабах\".Бас направи коментара след информацията на няколко турски медии, че втори служител, издирван от властите за връзки с Гюленистката терористична организация, се крие в консулството на САЩ в Истанбул.Посланикът отхвърли информацията и увери, че не позволяват на служители да се крият от правосъдието.Относно арестуването на консулския служител Метин Топуз, който е обвинен за връзка с гюленистите, Бас поясни, че американското правителството все още не е получило отговор защо е извършен арестът, но комуникацията между двете държави ще бъде възобновена.Той изтъкна, че САЩ не са удовлетворени от мярката си да спрат издаването на визи в Турция.\"я\", учуди се той.Бас заяви, че тази седмица ще напусне Турция.", "date": "2017.10.11", "title": "Не крием терористи в дипломатическите мисии в Турция, уверява посланикът на САЩ"}
{"url": "https://news.bg/economics/ot-damtn-ne-sa-ustanovili-otkloneniya-v-gramazha-na-paketirani-hrani.html", "text": "От Държавната агенция за метрологичен и технически надзор (ДАМТН) направиха тематични проверки в търговската мрежа за предварително опаковани продукти - сухи варива, съобщиха от ДАМТН.Проверени са над 2 655 хил. броя опаковки продукти, взети на случаен принцип от общо наличните за продажба в търговските обекти. На извадков контрол са подложени 318 партиди сухи варива, пуснати на пазара от 53 български производители. При извършения контрол не са установени отклонения от обявеното нетно количество, уверяват от агенцията.Добрите резултати от проведените проверки са резултат от системно провежданите тематични инспекции на видове продукти. Те са с цел контрол на нетните им количества в търговската мрежа, които ДАМТН извършва ежегодно в последните години и които са превантивна мярка за недопускане на пазара и за продажба на предварително опаковани продукти с несъответстващи количества.Инспекциите са направени в 66 търговски обекти от различен мащаб в цялата страна - големи национални вериги, регионални вериги, супермаркети и малки квартални магазини за хранителни стоки.Целта им е проследяване на спазването на разпоредбите на Закона за измерванията (ЗИ) и Наредбата за предварително опакованите количества продукти (НПОКП) от лицата, които произвеждат и/или пакетират и предлагат за продажба тези продукти. Така се гарантира освен защитата на потребителите от ощетяване в количествата и условия за лоялна конкуренция на производителите им по отношение на спазване на изискванията на Закона за измерванията.", "date": "2017.10.11", "title": "От ДАМТН не са установили отклонения в грамажа на пакетирани храни"}
{"url": "https://news.bg/int-politics/anarhisti-podkrepyashti-kataluniya-nahluha-v-ispanskoto-posolstvo-v-gartsiya.html", "text": "Анархисти са нахлули в испанското посолство в гръцката столица Атина и са хвърлили листовки, пропагандиращи за независимост на Каталуния, уточниха от посолството, цитирани от \"Ройтерс\".Персоналът на посолството е изпразнил помещенията, като само няколко дипломати са останали вътре, отбелязаха от посолството. Няма съобщения за щети или пострадали хора.\"Около 15 до 20 души влязоха в посолството и хвърлиха брошури. Те не счупиха нищо. В брошурите се казва \"солидарността е оръжието на народа\", изтъкна служител на посолството пред \"Ройтерс\".Демонстрантите са издигнали плакат от покрива на сградата, на който пишело лозунга \"No Pasaran!\" (\"Нито крачка назад\"), чийто произход е от испанската гражданска война през 1930-те години, като фразата е била използвана от лявоориентираните Републикански войски, сражаващи се срещу Франко и фалангистите.Гръцката полиция по-късно е арестувала 19 души. От полицията по-късно уточниха, че групировка, наречена \"Рувиконас\", е демонстрирала в полза на независимостта на Каталуния.\"Вече сме отново в сградата, демонстрантите излязоха\", уточниха от испанското посолство.Малки нападения срещу полицията, фирми, посолства и държавни сгради са чести в Гърция, която има дълга история на политическо насилие и се бори да излезе от кризата въпреки международната спасителна помощ. \"Рувиконас\" са засилили действията си през последните месеци.", "date": "2017.10.11", "title": "Анархисти, подкрепящи Каталуния, нахлуха в испанското посолство в Гърция "}
{"url": "https://news.bg/bulgaria/startira-remontat-na-zimniya-dvorets-na-sporta.html", "text": "Започват ремонтните на Зимния дворец на спорта в София. Съоръжението не е било обект на сериозна реконструкция от откриването си през 1983 г.Ремонтът на Зимния дворец на спорта в София стартира идния понеделник.В края на септември за изпълнител на обществената поръчка бе избран консорциум \"Зимен дворец 2017\" ДЗЗД. Срокът за обжалването изтече на 9 октомври. Изпълнителят вече е поканен за сключване на договор и в понеделник съоръжението затваря за старт на ремонтните дейности.Състезателите от националните отбори по фигурно пързаляне и шорттрек ще получат възможност да провеждат подготовка там. Графикът на ремонта е съгласуван и с Българската федерация по кънки.Въвеждане на енергоефективни мерки и строително-монтажни дейности по основната и тренировъчна зала на двореца са сред ремонтните, които предстоят.Стойността на реконструкцията е 4 млн. лв без ДДС, от които 3 млн. лв. по договор с гарантиран резултат (ЕСКО ДОГОВОР) за енергийна ефективност и 1 млн. лв. 10-годишен кредит за строително-монтажни дейности.Още по време на първия си мандат през 2016 г. министърът на младежта и спорта Красен Кралев пое ангажимент да бъдат осигурени средства за реконструкция на съоръжението.Оказва се, че ремонтът е повече от наложителен, тъй като климатичната и отоплителна инсталации от години функционират неефективно и с огромни загуби на енергия. Покривната част не е топлоизолирана, има течове, разходите за нормално функциониране на спортния комплекс са огромни.По този повод се предвижда топлоизолация и ремонт на покрива, подмяна на дограмата, топлоизолация на външните стени и подмяна на осветлението с енергоефективно.Системата за климатизация също ще бъде модернизирана, като се изгради нова с възможност за бързо и ефективно затопляне и охлаждане на залата. Ще бъдат обновени и съблекалните, фоайето и коридорите към основната и малката зала.Очакванията са след приключване на ремонта разходите на електроенергия и топлоенергия да паднат с около 40%.Зимният дворец е поредният спортен обект, стопанисван от търговското дружество \"Академика 2011\" с принципал Министерство на младежта и спорта, който се реконструира. Напълно реновирани бяха зала \"Фестивална\", която след подписване на спонсорски договор вече носи името \"Асикс Арена\" и спортен комплекс \"Академика\" IV км.", "date": "2017.10.11", "title": "Стартира ремонтът на Зимния дворец на спорта"}
{"url": "https://news.bg/health/vrachani-protestiraha-v-zashtita-na-bolnitsata-si-vapreki-ozdravitelniya-plan.html", "text": "Врачани и медици от врачанската болница отново излязоха на протест, въпреки вчерашното посещение на зам.-министър Лидия Нейчева при тях, съобщи БТА.Макар във вторник следобед да бе представен оздравителен план за лечебницата от заместник-министъра на здравеопазването Лидия Нейчева и поетите от нея гаранции, че мерките ще бъдат изпълнени през следващите седмици хората искат ясни гаранции.Протестиращите заявиха, че нямат доверие за мерките за Многопрофилната болница за активно лечение /МБАЛ/ \"Хр. Ботев\" във Враца и искат да видят реален резултат от поетите от държавата в лицето на здравното министерство ангажименти за спасението на областната болница от фалит.Според д-р Емил Младенов, председател на болничната организация на КТ \"Подкрепа\", е нужно да се посочат конкретни срокове за изпълнението на отделните мерки в оздравителния план, за да спадне напрежението.Медиците и подкрепящите ги граждани блокираха за един час движението по бул. \"Втори юни\", като се пропускаха само линейките на Центъра за спешна медицинска помощ. Протестът бе мирен и охраняван от полиция. Автомобилите бяха пренасочвани от полицейските екипи по съседни улици.Досегашните мерки са временни, но не дават перспектива за бъдещето на най-голямата болница в Северозападна България. Засега са осигурени само пари за една заплата и медикаменти за десетина дни, казаха лекари пред БНТ.На днешния протест недоволните пяха революционни песни и извиха хоро. През блокада бяха пропускани само линейките. Колите на градският транспорт и автобусите, които превозват работници за заводите в Мездра и Ботевград не можаха да качат хора от спирките в района и пропуснаха един час от графика си.", "date": "2017.10.11", "title": "Врачани протестираха в защита на болницата си, въпреки оздравителния план"}
{"url": "https://news.bg/economics/v-germaniya-tarsyat-rodni-bio-sladkarski-izdeliya.html", "text": "Български био сладкарски изделия се търсят в Германия, показва участието на малки и средни предприятия в Международното изложение за храни, напитки и технологии за хранително-вкусовата и питейната промишленост - ANUGA`2017, което се провежда в Кьолн.Интересът е насочен най-вече към био вафли и шоколади, подчертават фирмите на българския щанд. Отделно предизвикват интерес протеинови и сурови продукти.Българското представяне на сладкарски компании в най-голямото световно изложение се организира от Изпълнителната агенция за насърчаване на малките и средните предприятия. На националния щанд присъстват 13 фирми, на изложбена площ от 225 кв. м.Агенцията финансира частично участието им, като поема между 75% и 85% от разходите за наем на изложбена площ и цялостно изграждане на конструкцията на щанда.Участници са следните фирми: \"Здравословен бумеранг 1\" ЕООД, \"Сладък път\" ООД, \"Тип консултрейд\" ООД, \"Славянка\" ЕАД, \"Супер фудс\" ООД, \"Мартис 09\" ООД, \"Хелти барс\" ООД, \"Екопрод\" ООД, \"ЕЦЕ трейдинг\" ЕООД, \"Шоко тим\" ООД, ИТЦ - Иновативно технологичен център, \"Вернада\" ООД и \"Снак АРТ\" АД.Българското участие е подкрепено по проект №BG16RFOP002-2.003-0001 \"Създаване на условия за устойчиво развитие и успешно интегриране на българските предприятия на европейски и международни пазари, чрез осигуряване на подкрепа за участие в международни търговски панаири и конференции\", финансиран по Оперативна програма \"Иновации и конкурентоспособност\" 2014-2020, съфинансирана чрез Европейския фонд за регионално развитие.", "date": "2017.10.11", "title": "В Германия търсят родни био сладкарски изделия"}
{"url": "https://news.bg/world/24-chasova-stachka-na-meditsite-v-gartsiya.html", "text": "Лекарите от държавните болници в Гърция протестират. В страната е обявена 24-часова стачка.Лекарите искат повече средства за болниците, както и по-добро финансиране като цяло на здравеопазването от държавния бюджет.Стачката в столицата Атина е 4-часова, но за цялата останала страна протестът е 24-часов. Пред всички държавни болници са организирани демонстрации, съобщава кореспондентът на БНР в Гърция.Медиците са категорични, че състоянието на болниците в южната ни съседка е критично. Синдикатите на лекарите искат и в държавните болнични заведения да бъдат назначавани и повече лекари. Протестът цели и да се договори допълнително субсидиране на медицинските центрове, разположени по островите - заради ниските заплати на островите почти нямало адекватно медицинско обслужване.До края на обявения протест в цялата страна ще се обслужват само спешни случаи. Протестни демонстрации се провеждат и пред сградите на Министерството на здравеопазването и парламента в Гърция.В подкрепа на исканията си лекари дори окачиха примки на вратовете си.", "date": "2017.10.11", "title": "24-часова стачка на медиците в Гърция"}
{"url": "https://news.bg/politics/magistratski-bonusi-nazhezhiha-strastite-v-pravna-komisiya.html", "text": "Правната комисия прие на първо четене промени в Закона за съдебната власт със 17 гласа, против нямаше, а трима се въздържаха.Измененията включват промяна на правилата за командироване, както и допълнителните възнаграждения в спец съда и прокуратурата.С промяната ще могат да се командироват магистрати на свободна длъжност до заемането на мястото чрез конкурс с цел кадровата обезпеченост.Предвижда се магистратите в специализираните съд и прокуратура да получават допълнително възнаграждение на всяко тримесечие, в размер определен от колегиите във ВСС, но не повече от 6 основни месечни възнаграждения.Най-големи дебати предизвика предложението за допълнително възнаграждение на магистратите в Специализираните съд и прокуратура.Лозан Панов, председател на ВКС заяви, че според проучване 90% от всички законопроекти са внесени от народни представители. Така се избягва общественото обсъждане и отговор на въпроса кой носи отговорност.Той посочи като такива измененията на АПК, законът за концесиите. По думите му се внасят спорни законови промени, които после се отхвърлятПредседателят на правната комисия Данаил Кирилов заяви, че не трябва да се влиза в такова състезание кой колко закони прави. Депутатите имат своята инициатива, МС - също.Лозан Панов изрази несъгласие и с бонусното възнаграждение, което ще получават магистратите в Специализираните съд и прокуратура.\"Подобно стимулиране не е предвидено за никой друг орган от съд или прокуратура, независимо от тяхното натоварване\" , добави той.Становището на ВКС е, че бонусите в специализираните съд и прокуратура ще конфронтират магистратите в системата.На което пък Данаил Кирилов отбеляза, че ако някой го притеснява глагола \"получава\" могат да го изменят на \"може да получава\".Явор Нотев предложи да се запише в закона, че ще се получава задължителен бонус.И представляващият ВСС Боян Магдалинчев заяви, че се създавало впечатление за някакви големи бонуси и поиска прецизиране в тази посока, за да не се създава напрежение.От прокуратурата обявиха, че законопроектът отговаря на нуждите и командироването се признава като абсолютна необходимост. Относно допълнителното материално стимулиране беше отбелязано, че една от препоръките след анализа на функционалността на прокуратурата предвижда допълнителни стимули на магистратите, особено тези които се занимават с дела, свързани с корупция. От прокуратурата разтълкуваха спорните възнаграждения като давани за резултат.Лозан Панов отбеляза, че ако парите на магистратите се дават за резултат, трябва да се каже какво е резултат.Според съдия Павлина Панова-заместник- председател на ВКС резултат може да са 120 дела, или 20. Резултат може да е постановена осъдителна присъда, но ако тя не влезе в сила, има ли резултат?\"Бонус за резултат е опасно нещо\", категорична беше съдия Павлина Панова\"Ако ще се стимулират магистратите , какво общо има това с дейността на съдебния служител, че и той ще се стимулира по същия начин\", попита Панова по повод записаното предложение това да важи и за съдебните служители.В срока между първо и второ четене могат да се правят предложения по дискутираните теми.", "date": "2017.10.11", "title": "Магистратски бонуси нажежиха страстите в правна комисия"}
{"url": "https://news.bg/int-politics/upravlyavashti-i-opozitsiya-v-ispaniya-se-razbraha-za-promyana-na-konstitutsiyata.html", "text": "Премиерът на Испания Мариано Рахой и опозиционният лидер Педро Санчес се разбраха да работят по промяната на конституцията на страната след референдума за независимост в Каталуния, който се проведе на 1 октомври, съобщават местни медии.Според лидера на социалистите Санчес процесът на промяна на конституцията ще започне с 6-месечен период на оценка от специална комисия и след това промените ще бъдат обсъдени в парламента. Подробности за планираната конституционна реформа не са били разкрити.По-рано Рахой призова Каталуния да уточни дали е обявила независимост или не, след като каталунският парламент подписа \"декларация за независимост\", но регионалният лидер Карлес Пучдемон заяви, че решението ще бъде отложено, за да се даде възможност за преговори с Мадрид.Каталуния организира референдума въпреки настояването на испанското правителство, че той е противоконституционен и незаконен, като избирателната активност беше 42 процента, от които над 90 процента подкрепиха отцепването на областта от Испания.", "date": "2017.10.11", "title": "Управляващи и опозиция в Испания се разбраха за промяна на конституцията"}
{"url": "https://news.bg/economics/balgariya-e-parva-v-es-po-rast-na-samoletnite-patuvaniya-za-2016-g.html", "text": "България е лидер в Европейския съюз по ръст на самолетните пътувания. По данни на Евростат страната ни бележи увеличение от 22.5 процента спрямо предходната 2015 година.Общият брой самолетни пътници през 2016 година е бил 9 324 000. Най-голям дял имат полетите в ЕС, като пътниците са 6 818 000. В рамките на България са пътували 164 000 души, а извън ЕС - 2 343 000.Общо за целия Европейски съюз статистиката отчита 927.7 милиона пътници през 2016 г. и ръст от 5.9% в сравнение с 2015 г. и 29.1% спрямо 2009 г. След България, най-голям ръст записват Румъния (20.5%) и Кипър (18.1%). Спад има само в Белгия (-2.7%) и Словения (-2.2%).Най-големите летища по брой пътници са Хийтроу в Лондон със 75.5 милиона пътници, Шарл дьо Гол в Париж с 65.8 милиона и Шипхол в Амстердам с 63.6 милиона.Летище \"София\" се нарежда на 73 позиция с 4 964 милиона пътника през 2016 г., като отбелязва 22.4% ръст през 2016 г. спрямо 2015 г.", "date": "2017.10.11", "title": "България е първа в ЕС по ръст на самолетните пътувания за 2016 г."}
{"url": "https://news.bg/world/vseki-treti-balgarin-v-germaniya-na-sotsialni-pomoshti.html", "text": "След горната граница за прием на бежанци дали няма да има нужда и от горна граница за ползване на социални облаги от чужденци, пита се ФАЦ. Защото Германия е страна, привлекателна не само за бежанци от региони на военни действия и кризи. През 2016 година в страната са влезли например близо 1,3 млн. чужденци, половината от които (близо 650.000) са граждани на други държави от ЕС. За съжаление не се води точна статистика за това каква е трудовата квалификация на тези хора, тъй като трудовият пазар на Германия е напълно отворен за гражданите на ЕС, които имат и достъп до социални облаги в страната, макар и с някои ограничения, отбелязва \"Франкфуртер Алгемайне Цайтунг\" (ФАЦ).Изданието забелязва и една ясна тенденция: голямата част от тези европейци пристигат тъкмо от онези страни в ЕС, които се намират в дъното на класацията по благосъстояние. Повече от една трета от пристигналите през 2016 година европейци са били например от Румъния и България. От Полша са пристигнали 123.000 души, а от Хърватия - 50.00. Докато всички французи и британци, взети заедно, са били едва 20.000 души.Източване на социални облагиСпоред ФАЦ, тези данни пораждат съмнението, че една част от имигрантите се чувстват привлечени към Германия не толкова от перспективата за добра работа, колкото от възможността да ползват облагите на добре уредената социална държава. В потвърждение на тази теза изданието привежда данни на германската Агенция по труда от средата на 2017 година. От тях става ясно, че 47% от българите, живеещи в страната, имат редовна работа, а 30% живеят от социални помощи. Сред румънците съотношението по този показател е по-благоприятно: 59:12. За сравнение: 60% от германските граждани имат работа и плащат социални осигуровки, а 7,2% получават социални помощи.В тази връзка ФАЦ се пита дали германската държава прави достатъчно ясна разлика между истински кандидати за работа и такива, които целят да източват чужди социални облаги. Изданието припомня, че в края на миналата година германското правителство е затегнало правилата за получаване на социални помощи: отказ вече получават онези чужди европейски граждани, които пристигат в Германия, за да си търсят работа, но не успяват да си намерят такава в продължение на 6 месеца.Предишното германско правителство искаше да промени и правилата за получаване на германски детски надбавки за деца, живеещи в чужбина, като ги приравни към стандарта на живот в съответната държава. През април Берлин изпрати запитване до Брюксел, без чието съгласие промяната не може да бъде прокарана, но до този момент от ЕК не са отговорили. По данни на германското финансово министерство, Германия плаща детски надбавки за 185.000 деца, живеещи в друга страна от ЕС. Ако правилата бъдат променени, както желае Берлин, това може да спестява на държавата по 159 млн. евро годишно.", "date": "2017.10.11", "title": "Всеки трети българин в Германия - на социални помощи"}
{"url": "https://news.bg/politics/rb-glas-naroden-nuzhni-sa-zakonovi-promeni-za-da-se-garantira-svobodata-na-slovoto.html", "text": "Действащото законодателство у нас не гарантира свободата на словото. Това се казва в позиция на дясната коалиция \"Реформаторски блок - Глас народен\".В становището на коалицията се посочва, че законите ни не защитават професионализма и достойнството на българските журналисти, не отговарят на очакванията на гражданите да получават надеждна и обективна информация.Десните предлагат осветляване на собствениците на медиите, проследяване на финансирането, мерки срещу концентрацията на собственост.\"Дясната политика изисква назоваване на проблемите с истинските им имена и изработване на ефективни, системни решения, независимо колко непопулярни и тежки може да изглеждат те. КП \"Реформаторски блок - Глас народен\" подкрепя настояванията на журналистическата общност за прозрачна и чиста медийна среда и считаме, че решението е в бързи нормативни промени. Отговорната реакция в момента е политическите сили да спрат да се възползват от жълтата страна на конкретни ситуации, а да предприемат задължителните системни стъпки за налагане на работещи правила и гарантиране на независимостта на медиите.\" - се казва в обръщението.\"Осветляването на собствеността и финансирането на медиите ще защити достойнството и професионализма на журналистите и ще лиши всякакви политически и икономически интереси от възможността да подчиняват информационната пространство на собствените си цели.\" - подчертават от \"Реформаторски блок - Глас народен\".От коалицията предлагат следните законодателни промени:", "date": "2017.10.11", "title": "РБ–Глас народен: Нужни са законови промени, за да се гарантира свободата на словото"}
{"url": "https://news.bg/politics/frantsiya-na-balgariya-se-pada-da-lansira-bazata-za-obshtata-evropeyska-otbrana.html", "text": "На България се полага главната роля да лансира регламентиращата база за бъдещата обща европейска отбрана по силата на бъдещото европредседателство.Това заяви министърът на въоръжените сили на Франция Флоранс Парли при днешната си среща с българския си колега Красимир Каракачанов, който е на посещение в Париж.Тя увери, че Франция се ангажира да бъде най-близко до България за ускоряване на процесите и постигане на пълна мобилизация на отбранителните ресурси на Европейския съюз за постигане на адекватна превенция на заплахите.Двамата министри обсъдиха предизвикателствата пред сигурността на Балканския регион.Красимир Каракачанов заяви, че след посещението на президента на Френската република Еманюел Макрон в нашата страна двустранното сътрудничество между двете държави е еволюирало и е придобило нов решителен тласък.Българският министър на отбраната запозна Флоранс Парли с приоритетите в трите основни направления в отбранителната политика на правителството - модернизация и превъоръжаване на въоръжените сили, подобряване на социалния статус на военнослужещите и принос на България към отбранителните способности на НАТО и Европейския съюз. Той изтъкна решимостта за преодоляване на проблемите в областта на отбраната.Министър Красимир Каракачанов запозна френската с иколежка своя колега Флоранс Парли с предизвикателствата пред сигурността за Западните Балкани и изтъкна, че това е един от приоритетите на България по време на председателството на Съвета на Европа. Той очерта основните групи въпроси - териториални, етнически и религиозни като подчерта, че последните ескалират в резултат на разпространението на радикалния ислям.За укрепването на стабилността на Балканите България вече е направила първата крачка с подписването на договора за сътрудничество с Македония. Нашата страна ще продължи да подкрепя евроатлантическата интеграция на западната си съседка, както и на останалите държави в региона, посочи министър Каракачанов.Флоранс Парли изрази задоволство от усилията, които България полага и го увери в подкрепата на Франция в областта на обраната по време на европредседателството.На срещата двамата министри обсъдиха и темата за доброволчеството в армията. Беше посочено, че във Франция след терористичните атаки доброволчеството е набрало скорост, докато в България има отлив и трудности в набирането на кадри за служба в армията.", "date": "2017.10.11", "title": "Франция: На България се пада да лансира базата за общата европейска отбрана"}
{"url": "https://news.bg/politics/burgas-samokov-gabrovo-i-smyadovo-byaha-otlicheni-kato-ekoobshtini.html", "text": "Модернизирането на градския транспорт в големите градове и мерките за енергийна ефективност, изпълнявани от със средства от бюджета и ЕС, имат най-голямо влияние върху подобряването на околната среда.Това заяви заместник-министърът на регионалното развитие и благоустройството Деница Николова, която заедно с посланика на Франция у нас - Ерик Льобедел, отличи общините лауреати в категориите \"Устойчива мобилност\" и \"Енергийна ефективност на сградите\" в тазгодишното издание на конкурса \"Екообщина 2017 г.\".Той се провежда за втора поредна година от посолството на Франция в България, а Министерството на регионалното развитие и благоустройството е един от партньорите на инициативата, допринасяща за повишаването на осведомеността на българските общини по темите, свързани с устойчивия град.В категория \"Устойчива мобилност\" наградите получиха общините Самоков - за изградените 10 км велоалеи и проект за насърчаване използването на електромобили, и Бургас - за проектите си за интегриран градски транспорт и интегриран модел за управление и контрол на обществения транспорт.Призовете за \"Енергийна ефективност на сградите\" отидоха в общините Смядово и Габрово заради множеството успешни проекти и инициативи за енергийна ефективност.Заместник-министър Николова подчерта важността на опазването на околното пространство и призова за повече усилия от институциите и обществото, насочени към подобряване на климатичните условия и намаляване на вредните въздействия.Според нея, през последните години българските общини са направили немалко стъпки, за да подобрят качеството на живот в населените места.\"Узряхме много в годините в подхода си към околната среда и заобикалящото ни пространство. Ако в началото на членството ни в ЕС наш основен приоритет бе търсенето на финансиране, за да покрием определени дефицити в различна инфраструктура, за да постигнем ефект за градовете и те да се развиват, днес говорим затова, не само да модернизираме и подменим обществения градски транспорт, а колко вредни емисии бихме спестили от това в града.\" - посочи Деница Николова.Според нея България вече е извървяла пътя си по отношение на екологичното развитие и даде пример с плановете за градско развитие, в които все по-често се говори за замяна на превозните средства с алтернативни методи на придвижване, разширяването на зелените площи, изграждането на паркове и детски площадки.\"МРРБ влага не малко усилия по отношение на подкрепата на политиката за екологична среда\", каза още зам.-министър Николова.Тя подчерта, че в програмния период до 2020 г. с европейско финансиране се реализират мащабни проекти за устойчивата градска мобилност за подобряване на трафика, намаляване на вредните емисии и развитие на алтернативни варианти за предвижване.По думите й, знакова в това отношение инвестицията за интегриран градски транспорт на София, който е дал добри резултати за подобряване на качеството на въздуха. Мерките за енергийна ефективност на обществени и многофамилни жилищни сгради също дават не малък принос в качествената среда за живот.Сред официалните гости на събитието бяха министърът на околната среда и водите Нено Димов, кметът на София Йорданка Фандъкова, кметове, представители на фирмите, спонсори на конкурса и др.", "date": "2017.10.11", "title": "Бургас, Самоков, Габрово и Смядово бяха отличени като екообщини"}
