{"url": "https://news.bg/society/vodata-v-pernik-nyama-da-poskapva-uveryava-karanikolov.html", "text": "Водата в Перник няма да поскъпва. Това заяви министърът на икономиката Емил Караниколов. Той допълни, че се подготвя нов график на водоподаване, с който режимът да бъде уеднаквен за всички квартали на града.До края на деня ВиК-Перник ще излезе със становище, че в ситуацията, в която се намира градът в момента, няма да бъде подписано увеличение на водата.Подготвя се и нов график за режим, обясни икономическият министър и съобщи, че с 20 литра в секунда е увеличен дебитът към язовир \"Студена\". \"Друго, което се прави - работи се по клон 2 и по пречиствателната станция. Но чакаме възлагането, което ще стане до края на деня от общината и се надяваме и пожарните служби да помогнат до края на тази седмица, за да се осигурят допълнителни количества вода\", поясни Караниколов.По думите му ще се работи в местността \"Попов кладенец\", но трябва да се прецени, ако се изтегли водата, която е налична там като ресурс, за колко време ще се възстанови.Ако се възстанови толкова бързо, колкото очакваме, това означава, че можем да предприемем съответните действия по-мащабно. Взехме решение, тъй като сме в криза - 10 локации по река Струма, извън язовир \"Студена\" - водата е чиста, в случай на ситуация, в която трябва да се осигурява вода, да имаме тези сондажи\", заяви министърът.Днес три улици в пернишкия квартал \"Църква\" са със спряно водоподаване, заради влошено качество на водата, съобщават от ВиК - Перник.Екипи на дружеството работят по отстраняване на проблема, след което ще бъде направена контролна проба. Вчера следобед жители на квартала протестираха заради липсата на вода в домовете им в продължение на четири дни.", "date": "2020.01.02", "title": "Водата в Перник няма да поскъпва, уверява Караниколов"}
{"url": "https://news.bg/world/germaniya-namali-tsenite-na-zhp-biletite-za-parvi-pat-ot-17-g.html", "text": "Билетите за дълги пътувания с влак в Германия ще бъдат намалени за първи път от 17 г. Това е част от мерки за опазване на околната среда, които влизат от тази година. Властите искат да направят железопътния транспорт по-достъпен и привлекателен, пише \"Гардиън\".Цените на билетите за пътуване с влак над 50 километра в страната ще бъдат намалени с 10%. \"Дойче бан\" също ще намали цените на специалните предложения и допълнителните услуги като транспортиране на велосипеди.По-евтините билите са в резултат решение на правителството да намали ДДС върху пътуването с влак от 19 на 7%.От националния железопътен превозвач вярват, че по-ниските цени на билетите ще привлекат още 5 милиона пътници на година.Не всички пътуващи с влак в Германия могат да очакват по-евтини билети през 2020 г. Цените на билетите за къси разстояния и обществения транспорт в региони като Берлин, Хамбург, Бранденбург и Рейнланд ще бъдат увеличени от началото на тази година, отбелязва ДПА.", "date": "2020.01.02", "title": "Германия намали цените на жп билетите за първи път от 17 г. "}
{"url": "https://news.bg/world/parlamentat-na-turtsiya-odobri-izprashtane-na-voynitsi-v-libiya.html", "text": "Парламентът на Турция одобри предложение на правителството за изпращане на войници в Либия, информират АФП и \"Дейли сабах\".Законодателният орган одобри меморандума за изпращане на войници в Либия, които ще окажат помощ на подкрепяното от ООН правителство. Триполи изпрати официална молба на Анкара за турска военна помощ.Разрешението беше одобрено от 325 депутати срещу 184.Миналия месец Ердоган обяви решение на правителството да търси съгласието на парламента за изпращане на войници в Либия по молба на Триполи. Войниците ще защитават подкрепяното от ООН правителство срещу силите на генерал Халифа Хафтар, който пък получава военна помощ от Русия, Египет и ОАЕ.Германия предложи да бъде домакин на международна мирна конференция за Либия, която ООН планира. Конференцията може да се проведе в Берлин след планирана среща между Ердоган и Путин през януари.Предложението беше одобрено от парламента на извънредно заседание. Войниците ще бъдат разположени в Либия за една година, отбелязва АП, въпреки тревогите, че турските сили могат да ескалират конфликта и да дестабилизират региона.Анкара и Триполи сключиха военно споразумение в края на 2019 г., което позволява на Анкара да разположи военни експерти и персонал в Либия. Те също се подписаха под отделно споразумение за морските граници на Турция и Либия в Средиземно море.Турското правителство коментира, че разгръщането на силите е с цел защита на турските интереси в Либия и Източното Средиземноморие, където държавата е все по-изолирана заради икономическите зони на Гърция, Кипър, Египет и Израел, които обмислят да сключат споразумение за пренос на газ.Либия е под опасност, която може да донесе нестабилност на Турция, заявиха депутати от управляващата партия по време на дебат на предложението.Правителството не разкрива подробности, но предложението ще позволи на управляващите да решат кога и колко войници да изпратят в Либия.Опозицията съобщи, че ще гласува против предложението, защото ще въвлече страната в още един конфликт и ще вземе участие в \"проливане на мюсюлманска кръв\".", "date": "2020.01.02", "title": "Парламентът на Турция одобри изпращане на войници в Либия"}
{"url": "https://news.bg/society/bezplatni-protivopozharni-datchitsi-poluchiha-vazrastni-hora-ot-velikotarnovsko.html", "text": "Безплатни противопожарни датчици получиха възрастни и самотни хора от Великотърновско, съобщи Нова телевизия.Първи безплатен противопожарен датчик получиха няколко обществени сгради във великотърновското село Балван.По думите на кмета на село Балван Недьо Георгиев най-уязвимата част на обществото са възрастните хора и малките деца.Кампанията на противопожарната служба, общината и неправителственият сектор започна преди три години. Вече 15 къщи и обществени сгради са с датчици, които са свършили своята работа.Началникът на РС ПБЗН-Велико Търново Красимир Кръстев поясни, че през отоплителния период се обръщат към възрастните хора да прегледат печките, кюнците, димоотводните тръби, електрическите уреди, където са на газ - по същия начин.", "date": "2020.01.02", "title": "Безплатни противопожарни датчици получиха възрастни хора от Великотърновско"}
{"url": "https://news.bg/crime/prokuraturata-vav-veliko-tarnovo-zapochna-proverka-v-doma-za-hora-s-dementsiya.html", "text": "Окръжната прокуратура във Велико Търново се самосезира по случая с дома за хора с деменция в село Горско Косово, където са регистрирани , съобщи bTV. Започнали са проверки в дома, а до утре следобед ще има и конкретни резултати.По първоначална информация не са получавани сигнали за лоши условия и унизително отношение в дома за възрастни хора с деменция в селото.По-рано днес социалният министър Деница Сачева заяви, че предстои да проведе разговор с омбудсмана и да направи съответните съвместни действия, така че да се провери каква е причината да има толкова много смъртни случаи в дома в село Горско Косово.Омбудсманът Диана  през 2019 г. в институцията, стана ясно днес.", "date": "2020.01.02", "title": "Прокуратурата във Велико Търново започна проверка в дома за хора с деменция "}
{"url": "https://news.bg/crime/36-godishen-pochina-sled-sbivane-v-lukovit.html", "text": "36-годишен мъж е починал след сбиване в Луковит навръх Нова година, съобщават от ОДМВР-Ловеч.Мъжът е бил настанен в болница за лечение след сбиването.Полицията работи по изясняване на обстоятелствата по случая.", "date": "2020.01.02", "title": "36-годишен почина след сбиване в Луковит"}
{"url": "https://news.bg/world/tri-faktora-koito-shte-promenyat-sasht-prez-sledvashtoto-desetiletie.html", "text": "Професорът по социология Дъдли Постън от Тексаския университет посочва три големи фактора, които ще променят САЩ през следващото десетилетие.В статия за The Conservation Постън анализира данни на американското статистическо бюро и ООН за демографията на САЩ.Прогнозите са за спад на броя на белите, увеличаване на възрастните хора и малцинствата. Това са основните фактори за промяна на САЩ през следващите 10 г.Днес населението на САЩ е над 331 милиона души. САЩ са третата най-голяма страна по население, като пред тях са само Китай и Индия, които съответно са с над 1,4 милиарда души и под 1,4 милиарда души.В следващите 10 г. населението на САЩ ще достигне почти 350 милиона души. Китай и Индия ще останат на челни позиции, но Индия ще изпревари Китай с 1,5 милиарда души, а Китай ще е с 1,46 милиарда души население.Американците ще продължат да застаряват. Днес има над 74,1 милиона американци на под 18-годишна възраст, а 56,4 милиона души са на възраст 65 г. и над 65 г. До 10 г. броят на младите хора ще нарасне до 76,3 милиона души, но възрастните ще се увеличат осезаемо до 74,1 милиона души. Много тях ще са от следвоенното поколение (т.нар. бейби бумърс, родени между 1946 и 1964 г.).Според демографията на САЩ столетниците са се увеличили от 53 000 през 2010 до 90 000 през 2020 г. До 2030 г. те вероятно ще са над 130 000. Но това увеличение на столетниците до 2030 г. е малък признак за разширяването на тази възрастова група през следващите десетилетия. През 2046 г. първата група от бейби бумърс ще са достигнали 100-годишна възраст и тогава реално столетниците в САЩ ще започнат да се увеличават. До 2060 г. ще има над 603 000. Това е наистина много висок брой възрастни хора.През 2020 г. белите все още са мнозинство в САЩ, като представляват 59,7 на сто от американското население. Според изследване на Постън процентът на бялото население в САЩ пада от 1950 г. и ще продължи по този път.Втората най-голяма група след белите са латиноамериканците, които представляват 18,7 на сто. Те са последвани от чернокожите и азиатците.През 2030 г. процентът на белите ще спадне до 55,8 на сто от населението, а латиноамериканците ще се увеличат до 21,1 на сто. Процентът на чернокожите и азиатците също ще се увеличи осезаемо.Белите ще паднат под 50% от населението на САЩ и ще се превърнат в малцинство около 2045 г.Но в първия ден на 2020 г. белите на под 18-годишна възраст вече са малцинство. Сред хората на 65 г. и над тази възраст белите все още са мнозинство. Тази група ще бъде мнозинство в сравнение с възрастните хора от малцинствата и след 2060 г.Латиноамериканците и други малцинства ще бъдат основният демографски двигател на промяна на населението в САЩ през следващите години.", "date": "2020.01.02", "title": "Три фактора, които ще променят САЩ през следващото десетилетие"}
{"url": "https://news.bg/crime/kola-se-preobarna-po-tavan-pri-katastrofa-v-stolichniya-kvartal-lyulin.html", "text": "Водач на лек автомобил катастрофира в няколко паркирани коли и се преобърна по таван в столичния квартал \"Люлин\", съобщи Нова телевизия.Няма данни за сериозно пострадали при инцидента.Вероятна причина за катастрофата е несъобразена скорост от страна на шофьора на немското возило.По предварителна информация материални щети са нанесени по три паркирани автомобила.", "date": "2020.01.02", "title": "Кола се преобърна по таван при катастрофа в столичния квартал \"Люлин\""}
{"url": "https://news.bg/world/pentagonat-zaplashi-proiranskite-militsii-s-prevantivni-deystviya.html", "text": "Министърът на отбраната на САЩ Марк Еспър предупреди, че Вашингтон е готов да предприеме \"превантивни действия\", за да защити войниците си от потенциална атака на \"Катаиб Хизбула\". Той вярва, че групировката най-вероятно ще продължи с \"провокативното си поведение\", информират медии.Ако го направят, \"те най-вероятно ще съжаляват\", подчерта той. Шефът на Пентагона каза още, че има \"индикации\", че \"Иран или подкрепяни от Иран\" сили може би планират още атаки.\"От месеци има провокативно поведение там...Мисля, че те могат да направят нещо. И те вероятно ще съжаляват\", заплаши Еспър.Ние сме подготвени да се защитим и също така да сдържаме лошото поведение на тези групи, които са поддържани пряко от Иран, каза още той.Напрежението между Иран и САЩ се покачи през последните дни след  по позиции на \"Катаиб Хизбула\" в Ирак и Сирия, които доведоха до протести в Багдад и щурмуване на американското посолство в иракската столица.Администрацията на Доналд Тръмп обвинява Техеран за обсадата на посолството на САЩ в Багдад и ", "date": "2020.01.02", "title": "Пентагонът заплаши проиранските милиции с превантивни действия"}
{"url": "https://news.bg/crime/otkriha-9000-tona-otpadatsi-vneseni-ot-italiya-v-depoto-v-pleven.html", "text": "Окръжната прокуратура в Плевен образува досъдебно производство за 9 000 тона отпадъци, внесени от Италия, открити в депо в Плевен. Това съобщи ръководителят на окръжната прокуратура в града Ваня Савова, цитирана от БНТ. Сигналът е подаден в края на миналата година.Проверката и процесуалните действия, които извършва прокуратурата, са свързани с фирма \"Феникс - ЕООД\" и с други фирми, представлявани от същия собственик, поясни Савова.По думите й депонираните на място отпадъци, в голямата си част са внос от Италия, но не са тези, които са били натоварени на влакова композиция. Тези са пристигнали по море.Отпадъците са внасяни в продължение на 1 година. Към момента е ясно, че фирмата трябвало да ги обработи, но това не се е случило, обясни Савова.Тя отбеляза, че няма ток, няма вода, няма машини, които видимо да могат да извършват дейности във връзка с преработката на отпадъка. Има машини във видимо лошо състояние.Отпадъците, които са огледани от разследващите са пластмаса, хартия, дърво и метал. Взети са проби, за да се установи дали са опасни.Разследването е започнало преди 2 дни. Разпитани са хората, свързани с вноса и съхранението на отпадъците. Огледано е местопроизшествието, иззети са документи от РИОСВ - Плевен.По думите на Савова към момента има достатъчно основания да се смята, че са нарушени изискванията за съхранение и преработка на отпадъците.Имаме основания да смятаме, че някои длъжностни лица не са изпълнили задълженията си, свързани с контролните функции на съответната Регионална дирекция за опазване на околната среда и водите. Но към този момент това са само предположения, отбеляза още тя.Полицията и прокуратурата са взели мерки да не се допусне внос на отпадъци от собственика на фирмата, докато не се изясни дали тя има необходимия капацитет за преработка и съхранение, допълни Савова.От МВР уточниха още, че предстои изпращане на запитване до италианските власти дали тези отпадъци са свързани с разследване в Италия, както и превод на фирмена документация.До момента са установени нарушения на изискванията по съхранението и преработката, но няма опасност за здравето на хората.Работата по изясняване на факти и обстоятелства по случая продължава.Припомняме, че на 11 декември стана ясно, че италианските власти са заловили . Незаконният товар беше открит във влак. Търговската стойност на боклука се изчислява на 130 хиляди евро.От Министерството на околната среда и водите увериха, че  за приемане на отпадъците. Те за задържаните незаконни тонове боклук.", "date": "2020.01.02", "title": "Откриха 9000 тона отпадъци, внесени от Италия в депото в Плевен "}
{"url": "https://news.bg/world/novoto-pravitelstvo-na-avstriya-si-postavi-za-tsel-vaglerodna-neutralnost-do-2040-g.html", "text": "Новият стар канцлер на Австрия Себастиан Курц представи програмата на новия кабинет заедно с лидера на Зелените Вернер Коглер, информират АФП и други медии.Австрийската народна партия на Курц ще държи 10 министерски поста в новото правителство, а Зелените получават четири. Вернер Коглер ще е вицеканцлер.В програмата за управление е заложено постигане на въглеродна неутралност до 2040 г. и намаляване данъчната ставка към 40%. Канцлерът разкри още, че планира да въведе мярка за превантивно задържане на бежанци, тъй като миграцията остава в основата на политиката му. Коалиционните партньори обявиха също, че ще приемат \"по-стриктни закони за борба с политическия ислям и религиозния екстремизъм\".В сферата на сигурността ще бъдат наети още 2300 полицаи.Според Курц коалиционната сделка предлага \"най-доброто от два свята\" и ще позволи на партньорите да изпълнят предизборните си обещания.Вчера консерваторите и Зелените обявиха, че са постигнали коалиционно споразумение. Зелените за първи път участват в управлението на национално ниво.Коалиционното споразумение трябва да бъде гласувано на конгрес на Зелените в събота.", "date": "2020.01.02", "title": "Новото правителство на Австрия си постави за цел въглеродна неутралност до 2040 г. "}
{"url": "https://news.bg/society/po-malko-elektroenergiya-po-koleda-i-poveche-po-nova-godina-otchitat-energodruzhestvata.html", "text": "Данните от EVN България показват, че в периода 30 декември 2019 - 1 януари 2020 г. клиентите са консумирали общо 89 681 MWh (мегаватчаса) електроенергия. Тези стойности надвишават потреблението от същия период година по-рано, когато са били консумирани общо 84 651 МWh.Върховият товар по електроразпределителната мрежа е регистриран вечерта на 31 декември 2019 г., когато е бил 1758 MW (мегавата), сочат диспечерските данни на дружеството. За сравнение върховият товар за този период година по-рано е регистриран също на 31 декември и е бил 1698 MW (мегавата).От EVN уточняват, че консумацията на електроенергия при всеки клиент е индивидуална.От дружеството напомнят, че традиционно месец декември се характеризира с повишена консумация на електроенергия спрямо ноември. Тази тенденция е по-изразена по време на коледните и новогодишни празнични и почивни дни.Всеки клиент може периодично да следи своята консумация на електроенергия чрез сверяване данните от измервателния уред (електромер).По-малко електроенергия по Коледа и почти без промяна за Нова година са консумирали пък клиентите на ЕНЕРГО-ПРО по време на празниците спрямо предходната година, съобщават от дружеството.ЕНЕРГО-ПРО отчете малко над 38 200 мегаватчаса потребление на електроенергия в периода 31 декември 2019 - 1 януари 2020 година. Това показват данните на мрежовото дружество ЕРП Север, което доставя електроенергия на над 1,1 милиона потребители в областите Варна, Велико Търново, Габрово, Русе, Силистра, Добрич, Разград, Търговище и Шумен. Разликата със същия период на предходните Новогодишни празници е минимална - около 0,1% увеличение.По-различна е ситуацията по време на Коледните празници. За периода 24-26 декември 2019 година клиентите на ЕНЕРГО-ПРО са консумирали над 15% по-малко електроенергия в сравнение със същия период на 2018 година.Според експертните анализи на електроразпределителното дружество, значителната разлика в потреблението се дължи на по-високите средни температури за периода - през 2019 година среднодневната температура в празничните дни около Коледа е била с близо 3 градуса по-висока спрямо същия период на 2018 година.Традиционно най-голямо е било потреблението в новогодишната нощ на 2019 година, когато клиентите на компанията са потребили над 20 700 мегаватчаса електроенергия, с около 500 мегаватчаса повече с в сравнение с 31 декември 2018 година.", "date": "2020.01.02", "title": "По-малко електроенергия по Коледа и повече по Нова година, отчитат енергодружествата "}
{"url": "https://news.bg/regions/davat-460-000-lv-za-ukrepvane-na-svlachishteto-pod-asenova-krepost.html", "text": "С 460 000 лв. укрепват свлачището под Асенова крепост, съобщи БНТ.Средствата са осигурени от държавата, което дава надежда на хората от трите планински села Лясково, Яврово и Добралък.Заради свлачища в този участък хората са били откъснати от света с дни. Преди същинската работа обаче трябва да се изработи проект и да бъде избран изпълнител.С подпорна стена, с анкери, които стигат чак долу до скалата, която е отдолу, да се укрепи езика на свлачището, отгоре е предвидена мантинела и ограда, поясни зам.-кметът на Асеновград Стоян Димитров.От двете страни на свлачището предстои да бъдат поставени светофарни уредби, с които да се регулира движението.Светофарите ще бъдат сложени на близо 150 м. От едната и от другата страна, преди същинския участък, който е затворен, допълни още зам.-кметът.Укрепителните работи ще започнат най-рано напролет.", "date": "2020.01.02", "title": "Дават 460 000 лв. за укрепване на свлачището под Асенова крепост"}
{"url": "https://news.bg/world/kim-chen-un-otnovo-yahna-byal-kon.html", "text": "Севернокорейската държавна телевизия излъчи видео на Ким Чен Ун, който язди бял кон по свещения връх Паекту, предаде AFP.Според експерти в това има символика и може да показва обявяване на политика.Припомняме, че това не е първият път, в който Ким Чен-ун изкачва свещената планина.На 16 октомври . На 4 декември лидерът на КНДР Ким Чен-ун  преди важен пленум на партията. ", "date": "2020.01.02", "title": "Ким Чен-ун отново яхна бял кон "}
{"url": "https://news.bg/regions/alarmirat-za-presahnala-chast-ot-yazovir-asenovets.html", "text": "Жител на Сливен публикува във \"фейсбук\" видео от пресъхнала част от язовир \"Асеновец\".Пред Нова телевизия шефът на местното ВиК- Севдалин Рашев заяви, че видеото не показва водосборния басейн, а страничен ръкав на язовира.В момента една трета от обема на язовир \"Асеновец\" била пълна и повод за паника нямало. Според ВиК Сливен, това е достатъчно количество до месец май, когато се очаква пролетното снеготопене. Припомняме, че от вчера водата в Сливен поскъпна с около 16 стотинки. В Перник, където са на воден режим, Обещанието направи министърът на икономиката Емил Караниколов.", "date": "2020.01.02", "title": "Aлармират за пресъхнала част от язовир \"Асеновец\""}
{"url": "https://news.bg/society/opashki-se-izviha-pred-stolichnite-politseyski-upravleniya-zaradi-podmyanata-na-lichnite-dokumenti.html", "text": "В първия работен на новата година се извиха опашки пред столичните полицейски управления, заради подновяването на лични документи, съобщи Нова телевизия.Тази година изтичат личните карти, паспорти и книжки Една жена от чакащите за смяна на документи споделя, че няма тоалетни дори. Всичко се случвало в един тесен коридор, в който нямало въздух и на хората им ставало лошо.За София новото е, че заявление може да се подаде във всяко полицейско управление без значение дали то съвпада с района по адрес.От МВР заявяват, че заради бума с новите документи, ще се назначават допълнително 170 служители. И припомнят, че вече фирми се възползват от мобилните биометрични станции за подмяна на документи на служителите им на работното място.Тези, които имат валиден електронен подпис, могат да си сменят и документите онлайн. Новите документи ще са същите като старите. Няма да бъдат с чип, тъй като предстои да се подпише договор с изпълнителя.", "date": "2020.01.02", "title": "Опашки се извиха пред столичните полицейски управления заради подмяната на личните документи "}
{"url": "https://news.bg/health/s-3761-bebeta-se-otchetoha-ot-maychin-dom.html", "text": "През 2019 г. са се родили 3761 бебета в \"Майчин дом\", отчетоха от болницата.Последното бебе за 2019 година е момиченце и проплакало в последния час преди полунощ. Тя тежи 2800 гр. и 48 см.В последните часове на 2019, са проплакали 4 бебета - 3 момиченца и едно момченце, като в последния ден на 2019 година са се родили общо 7 бебета. В новогодишната нощ в родилна зала е бил екипа на д-р Анатолий Дуковски.Първото бебе, което е проплакало в Специализираната болница за активно лечение по акушерство и гинекология \"Майчин дом\" за 2020 г., е момиченце. То се родило в края на първия ден от новата година по естествен път и тежи 3, 040 кг, 49 см и заедно с майката са в отлично състояние. В първия ден на новата 2020 година дежурните екипи в родилна зала бяха под ръководството на д-р Дориан Босев и д-р Димитър Гунев.Майчин дом е най-голямата и най-старата специализирана АГ болница у нас, където се проследяват и обработват най-сложните медицински случаи от цялата страна. Тя е единствената АГ болница в България с комплексна услуга за женско здраве и профилактика на бременността, включваща ехографски изследвания, биохимичен скрининг и неинвазивни ДНК тестове за диагностика на вродени генетични заболявания на плода, ръководени от Национална генетична лаборатория.", "date": "2020.01.02", "title": "С 3761 бебета се отчетоха от \"Майчин дом\" "}
{"url": "https://news.bg/world/kanadskata-armiya-prinudena-da-igrae-pokemon-go-za-da-izgoni-fenove-ot-bazi.html", "text": "Най-малко трима служители на военна полиция са били принудени да играят Pokemon Go в канадски бази в страната, за да заловят фенове, които са влезли във военни бази, информира АФП.Нарушителите не са чужди агенти, а фенове на популярното приложение, създадено през 2016 г., които по време на играта са навлезли в забранени военни зони.Според документи от 500 страници, с които се е сдобила канадската телевизия CBC, през лятото се е увеличил броят на задържаните.Най-малко трима служители на военна полиция в различни бази в страната са получили задача да се скитат около военни обекти с телефони в ръка в търсене на виртуална Pokemon инфраструктура и герои.Експерт по сигурността към базата CFB Borden в Онтарио е писал, че са били близо да наемат 12-годишен, за да им помогне за разрешаване на проблема. На входа на базата е хваната една жена, която е играела Pokemon Go, докато трите й деца са се катерили по танкове.Отделно друг човек е арестуван в CFB Borden. Той обяснил, че събирал точки, докато играел Pokemon Go, защото \"трябва да победя децата си\".След излизането на пазара на Pokemon Go въоръжените сили дори предупредиха обществото да не се играе във военни обекти.", "date": "2020.01.02", "title": "Канадската армия принудена да играе Pokemon Go, за да изгони фенове от бази"}
{"url": "https://news.bg/disasters/dimat-ot-pozharite-v-avstraliya-prevrashta-nebeto-v-nova-zelandiya-v-mrachno-zhalto.html", "text": "Димът от огромните горски пожари в Австралия се носи чак до Нова Зеландия, която е на 2000 км разстояние, като това води до мъгла и миризма на изгоряло във въздуха, съобщава Би Би Си.Австралия се бори с кризата с горските пожари, породена от рекордните температури и месеци на суша.Димът за първи път достигна Южния остров на Нова Зеландия на 31 декември, превръщайки небето в мъгливо жълто.Оттогава известните ледници в южната част на страната изчезнаха в мъгла и дори Северния остров видя небето си да превръща в \"мрачно\".Смъртта на най-малко 18 души е потвърдена досега от горските пожари, които изгориха огромни райони от няколко австралийски щата.Няколко души все още липсват, а се очаква условията да се влошат през задаващия се уикенд.\"Никога не съм виждал нещо подобно като мъглата през последните 48 часа\", изтъкна Артър Макбрайд от туроператорската компания Alpine Guides.Туристическите полети до ледниците Тасман, Франц Йосиф и Фокс са популярен начин за любуване на зашеметяващата планинска природа на Нова Зеландия.Но за последните дни посетителите са се сблъскали с гъста жълта мъгла, вместо с очаквания бял сняг и ярко синьо небе.\"Сряда следобед беше особено лош\", уточни Макбрайд, допълвайки, че \"и миризмата на дима от горските пожари все още е отчетлива\".През последните дни няколко пътувания на туристи е трябвало да бъдат отменени, уточни местен бизнесмен, занимаващ се с тази дейност.Австралия и Нова Зеландия се намират на около 2000 км една от друга, като ги дели Тасманийско море.Сателитни изображения показват точно как димът се придвижва през Тасманийско море от бреговете на Австралия, за да стигнат до Нова Зеландия.", "date": "2020.01.02", "title": "Димът от пожарите в Австралия превръща небето в Нова Зеландия в \"мрачно\" жълто"}
{"url": "https://news.bg/crime/otkriha-trup-na-53-godishen-mazh-pri-pozhar-do-zh-p-garata-v-montana.html", "text": "Откриха трупа на 53-годишен монтански жител при пожар в близост до ж.п. гарата в Монтана, съобщават от ОДМВР-Монтана.Сигналът е подаден от ръководител движения ж.п. гара Монтана, ч е при обхода на района на бул. \"Христо Ботев\" в изоставена постройка, район на ж.п. гарата, е забелязал запалено огнище, в близост до което е открит труп на мъж, на видима възраст около 50 години.Огънят е потушен от екип на РСПБЗН Монтана. Установена е самоличността на починалия мъж - 53-годишен монтански жител.По тялото са открити следи от обгаряния по краката, няма видими следи от насилие. По данни на близки мъжът е водил скитнически начин на живот от около 15 години.", "date": "2020.01.02", "title": "Откриха труп на 53-годишен мъж при пожар до ж.п гарата в Монтана"}
{"url": "https://news.bg/politics/borisov-nedovolen-che-daritelite-za-hramovete-sa-malko.html", "text": "\"Да ни тръгне Новата година с Божията помощ, защото без Господа нищо не може да се направи\". Това заяви министър-председателят Бойко Борисов при посещението си в реновираната сграда на Софийската духовна семинария \"Св. Йоан Рилски\".През 2017 г. правителството отпусна 2,4 милиона лева за укрепване, преустройство и основен ремонт на помещенията и сградата към Семинарията.По време на огледа премиерът Борисов се запозна с извършените строителни дейности, разгледа и модерните учебни зали, оборудвани с интерактивни дъски, компютри и лаптопи.\"Каква красота стана сега, а какво беше\", отбеляза премиерът Борисов. Ректорът на семинарията архимандрит Пахомий изтъкна, че когато при тях идвали посетители, учили в чужбина, посочвали, че такъв красив пансион не са виждали - с обособена учебна и жилищна част.Софийската духовна семинария е построена само за една година през 1903 г., благодарение на дарения. Тя е духовното училище с най-дълга история в България.Премиерът Борисов заяви, че за съжаление днес дарителите за храмовете са малко. Държавата обаче активно подпомага вероизповеданията.През 2019 г. правителството отпусна на Българската православна църква - Българска патриаршия близо 25 милиона лева. От тях 20 милиона бяха за заплати на свещенослужителите на БПЦ, което се извършва за първи път след приетите промени в Закона за вероизповеданията. Останалата сума бе за възстановяване на храмове и манастири. В това число на последното заседание на Министерския съвет за 2019 г. - на 27 декември, кабинетът осигури 2,3 милиона лева за ремонт на Източното (Банското) крило на Славянобългарския манастир \"Св. Великомъченик Георги Зограф\" на Света гора, Атон.През 2018-а за ремонт и възстановяване на храмове и манастири Министерският съвет отпусна на БПЦ 4,35 милиона лева. Средствата за тази цел за изминалата 2019-а са със 600 000 лева повече спрямо 2018-а.", "date": "2020.01.02", "title": "Борисов недоволен, че дарителите за храмовете са малко"}
{"url": "https://news.bg/world/turtsiya-arestuva-piloti-zaradi-byagstvoto-na-karlos-gon-prez-istanbul.html", "text": "Турската полиция задържа седем души, включително четирима пилоти, като част от разследване как избягалият от Япония бивш шеф на \"Нисан\" Карлос Гон е преминал през Истанбул на път за Ливан. Това обяви говорител на полицията пред \"Ройтерс\".Гон, който очакваше съдебен процес в Япония през април по обвинения в укриване на доходи и други финансови злоупотреби, Представителят поясни, че сред задържаните има двама служители на летище и един работник, занимаващ се с товари. Седемте задържани ще се явят пред съда днес.Медии съобщиха, че вътрешното министерство на Турция е започнало разследване по случая с Гон.Източници разказаха пред \"Ройтерс\", че Гон е пристигнал в Бейрут с частен самолет от Истанбул в понеделник.\"Хюриет\" пише, позовавайки се на представител на силовото ведомство, че турската гранична полиция не е била уведомена за пристигането на Гон. Нито влизането му в страната, нито напускането му на Турция са регистрирани.Самолет с Гон пристигнал на летище \"Ататюрк\" в Истанбул в 5,30 часа, пише \"Хюриет\" и допълва, че прокуратурата е издала заповеди за арести.Гон е използвал два различни самолета до Истанбул и оттам до Ливан.Бизнесменът има френско, ливанско и бразилско гражданство. Гон беше арестуван в Токио през ноември 2018 г. и срещу него бяха повдигнати четири обвинения.", "date": "2020.01.02", "title": "Турция арестува пилоти заради бягството на Карлос Гон през Истанбул"}
{"url": "https://news.bg/crime/mvr-tragna-po-sledi-na-italianski-bokluk-v-plevensko.html", "text": "Мащабното разследване на калабрийската мафия Ндрангета, при което властите в Италия арестуваха над 300 мафиоти, включително и една българка, достигна и до България, съобщи Нова телевизия, позовавайки се на полицията.Според тях засега разследването у нас се води в района на Плевен под прякото ръководство на главния секретар на МВР Ивайло Иванов. Той е заминал на мястото на операцията, след като по-рано тази сутрин подробности по следствените действия са били обсъждани от премиера Бойко Борисов, главния прокурор Иван Гешев и ръководството на МВР.Според източниците ни разследването е свързано с трафика на боклук от Италия за България. През първата половина на декември карабинерите от Милано  предназначени за нашата страна. Открити бяха 582 бали отпадъци, натоварени в 17 вагона, а търговската им стойност на пазара се изчисляваше на 130 000 евро.Седмица по-късно , включително и политици, адвокати, счетоводители и служители на държавната администрация.Малко по-късно от МВР съобщиха, че утре главният секретар Ивайло Иванов ще даде повече подробности за провежданата в Плевен операция. Припомняме, че на 11 декември стана ясно, че италианските власти са заловили . Незаконният товар беше открит във влак. Търговската стойност на боклука се изчислява на 130 хиляди евро.От Министерството на околната среда и водите увериха, че  за приемане на отпадъците. Те за задържаните незаконни тонове боклук.", "date": "2020.01.02", "title": "МВР тръгна по следи на италиански боклук в Плевенско"}
{"url": "https://news.bg/int-politics/tramp-se-radva-na-rast-v-dareniyata-za-preizbiraneto-si-zaradi-impiychmanta.html", "text": "Предизборният щаб на американския президент Доналд Тръмп е събрал 46 млн. долара през четвъртото тримесечие на 2019 г., голяма сума, получена заради скока на даренията заради опита за импийчмънт от страна на Демократическата партия. Това обяви високопоставен служител от предизборния щаб на Тръмп, цитиран от \"Ройтерс\".Сумата дава на Тръмп огромно предимство пред кандидатите на демократите, борещи се за номинацията на партията си, като първите първични вътрешнопартийни избори ще се проведат в щата Айова след малко повече от месец. Номинацията на Демократическата партия ще се изправи срещу Тръмп на изборите през ноември.Предизборният щаб на Тръмп започва изборната 2020 година с налични пари в брой в размер на 102,7 млн. долара, уточни представителят на Тръмп, сума, която ще помогне кандидатурата му да се състезава в повече щати, извън тези, които го изведоха до невероятната му победа през 2016 г.Говорейки при условие анонимността му да бъде запазена, служителят от предизборния щаб на Тръмп е уточнил, че щабът смята, че голямото количество набрани средства от дарения е пряк резултат от решението на Тръмп да запази служителите в щаба, след като встъпи в длъжност през януари 2017 г.Той се регистрира за преизбиране малко след като встъпи в длъжност, което позволи на предизборния щаб да продължи да функционира, скъсвайки с традицията за разформироването му след изборите.46 млн. долара за четвъртото тримесечие е сумата, събрана само от предизборния щаб на Тръмп. Самият Тръмп и вицепрезидентът Майк Пенс обикновено присъстват на събития за набиране на средства, които отиват както за предизборния щаб, така и за Националния комитет на Републиканската партия.Сумата, събрана от Републиканската партия за четвъртото тримесечие на 2019 г., се очаква да бъде обявена скоро. През третото тримесечие на 2019 г. Тръмп и Националния комитет на Републиканската партия събраха заедно 125 млн. долара.Предизборният щаб на Тръмп набра общо 143 млн. долара през цялата 2019 г., а вложи 83,4 млн. долара от тях в банка. Щабът започна годината с 19,3 млн. долара пари в брой.102,7 млн. долара в брой надвишават 81,8 млн. долара, с които разполагаше предизборният щаб на президента на демократите Барак Обама, когато той влезе в годината на преизбирането си в края на 2011 г.Кандидатите на Демократическата партия за президент също започнаха да публикуват данни за набраните средства за четвъртото тримесечие, като щабът на Пийт Бутигиг обяви вчера, че е събрал 24,7 милиона долара през последните три месеца на 2019 г.Събраните 46 милиона долара представляват най-доброто тримесечие за набиране на средства за предизборния щаб на Тръмп в цикъла 2020.Междувременно от предизборния щаб на сенатор Бърни Сандърс, един от кандидатите на Демократическата партия за номинация за президент, обявиха, че са успели да съберат 34,5 млн. долара през четвъртото тримесечие.", "date": "2020.01.02", "title": "Тръмп се радва на ръст в даренията за преизбирането си заради импийчмънта"}
{"url": "https://news.bg/world/zaetostta-v-germaniya-s-rekorden-vrah-prez-2019-g.html", "text": "Заетостта в Германия достигна рекорден връх през 2019 г., след като по-голямото участие на пазара на труда и засилената имиграция на чуждестранни работници компенсираха демографските промени, обявиха от статистическия институт, цитиран от \"Ройтерс\".Броят на заетите се е увеличил с 402 000 или с 0,9 на сто до 45,3 милиона, въпреки че през миналата година икономиката на Германия отчете по-слаб растеж.Услугите регистрират най-голямо увеличение на годишна база от 319 000. Броят на заетите в производството е нараснал с 59 000, а в строителството с 36 000.Разрастването на пазара на труда също е помогнало на работниците да получат по-добра работа с подобрено социално осигуряване и по-високи заплати.Ръстът на заетостта обаче се очаква да се забави тази година, тъй като автомобилните компании и доставчиците на коли са изправени пред по-слабо търсене в чужбина и спорове с мита. Те също така срещат проблеми при адаптирането с по-стриктни регулации след скандала с емисиите от автомобилите и при прехода към производство на електрически автомобили.Германската икономика вероятно е нараснала с 0,5% през 2019 г. в сравнение с 1,5 на сто през 2018 г. Статистическото бюро ще публикува предварителните данни за БВП на 15 януари.За 2020 г. правителството прогнозира ръст от 1,0 на сто, което ще бъде подпомогнато от повечето работни дни.", "date": "2020.01.02", "title": "Заетостта в Германия с рекорден връх през 2019 г"}
{"url": "https://news.bg/society/e-vinetki-za-nad-390-mln-lv-sme-kupili-prez-2019-g.html", "text": "Електронните винетки, купени от български и чуждестранни собственици на леки или тежки превозни средства през 2019 г., са на стойност над 392 млн. лв., съобщават от АПИ.Това е с около 35 млн. лв. повече от постъпленията от винетни стикери през 2018 г. Към приходите от такси за ползване на платената пътна мрежа трябва да се прибавят и над 7 млн. лв. от санкции - компенсаторни такси и глоби.Общо 8,233 млн. броя е-винетки са купени през цялата 2019 г., от които близо 6 млн. бр. са за леки автомобили. Още над 200 000 собственици на пътни превозни средства имат е-винетки, отпуснати от Агенцията за социално подпомагане.Приходите от леки автомобили за ползване на пътната мрежа са близо 270 млн. лв., а от тежките автомобили - около 122 млн. лв.Камионите и автобусите са предпочитали дневни е-винетки, особено тези с чуждестранна регистрация, за които България е само част от маршрута им. Шофьорите на леки автомобили са предпочитали седмични е-винетки, следвани от годишни и от месечни. Уикенд винетката, която за първи път беше въведена през 2019 г., е избрана от малко над 600 хил. души. Близо половината от тях са шофьори на превозни средства с чуждестранна регистрация, като от тях най-много са от Румъния и от Германия, следвани от Гърция.Българските собственици или ползватели на пътни превозни средства са купили над 5 млн. бр. е-винетки от всички над 8 млн. бр., като за леки автомобили са били повече от 4 млн. бр. Те са били на стойност близо 234 млн. лв. от всичките над 317 млн. лв. платени за е-винетки от български ползватели.Февруари е месецът, в който са купени най-много е-винетки от български шофьори - над 700 хил. бр. Общо през първите два месеца на годината над 1,434 млн. броя превозни средства с българска регистрация са получили правото да ползват платената пътна мрежа срещу 117 млн. лв.За цялата 2019 г. за леки и тежки автомобили с чуждестранна регистрация са купени близо 3 млн. е-винетки на стойност 79 млн. лв. Най-голям е бил интересът през летните месеци - юли и август. Броят на е-винетките, получени от пътни превозни средства с чужда регистрация през юли е повече от тези, купени за пътни превозни средства с българска регистрация. Общо близо 1 млн. е-винетки са продадени на чужденци за двата месеца, на стойност повече от 21 млн. лв.От всички пътни превозни средства с чуждестранна регистрация, най-много е-винетки са купили тези от Турция, Румъния, Гърция и Германия. Българските камиони и автобуси са взели над 1,2 млн. броя е-винетки за цялата 2019 г. на стойност над 83 млн. лв., тези от Турция - над половин милион е-винетки за близо 17 млн. лв. Румънските превозни средства са най-многобройните от всички с чуждестранна регистрация, платили за ползване на пътната мрежа, но сред тях преобладават леките автомобили - близо 600 хил. броя е-винетки на стойност над 10 млн. лв.Цените на е-винетките за 2020 г. остават същите като през 2019 г. След въвеждането на тол системата пътните превозни средства с обща технически допустима максимална маса над 3,5 т ще преминат от винетна такса на тол такса т.е. ще плащат за ползване на пътната мрежа на база на изминато разстояние.От АПИ напомнят на потребителите да бъдат внимателни при въвеждането на данните на автомобила и периода на валидност на новата е-винетка. Електронната система не позволява корекции в случай на грешки.На сайта www.bgtoll.bg в секцията \"Въпроси и отговори\" има подробни указания за плащането на пътната такса.Необходимо е потребителите внимателно да преглеждат и проверяват въведената от тях или от съответния служител информация преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му. В случай на неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата не се допускат.Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. В случай, че регистрационният номер съдържа тире, точка или интервал, те не се въвеждат.На сайта www.bgtoll.bg може да се провери валидността на е-винетките - както на купените от собствениците или ползвателите на превозни средства, така и на отпуснатите чрез Агенцията за социално подпомагане, а също и на тези, в случай на пререгистрация на автомобила.", "date": "2020.01.02", "title": "Е-винетки за над 390 млн. лв. сме купили през 2019 г. "}
{"url": "https://news.bg/world/zabrana-na-hidzhaba-i-prevantiven-arest-chast-ot-koalitsionnata-programa-v-avstriya.html", "text": "Споразумение между консерваторите и Зелените в Австрия за формиране на коалиционно правителство включва забрана за носене на хиджаб (забрадка) в училище до 14-годишна възраст и превантивно задържане на потенциално опасни имигранти, съобщават местни медии, цитирани от \"Ройтерс\".Мерките са част от описваната от консервативния лидер Себастиан Курц твърда позиция срещу нелегалната имиграция и \"политическия ислям\".Курц и лидерът на Зелените Вернер Коглер съобщиха в сряда, че са постигнали споразумение. Себастиан Курц отново ще стане канцлер, а Зелените за първи път ще влязат във властта. Те обявиха, че споразумението включва силни мерки по основните теми на консерваторите и ще \" екологизира данъчната система\".Двете партии ще публикуват детайли от сделката им в 16,00 часа местно време днес.Според вестник Die Presse и телевизия ORF споразумението предвижда забрана за носене на хиджаб в училище до 14-годишна възраст, като възрастта е увеличена от 10 г. Също включва възраждане на спорен план за превантивно задържане на потенциално опасни лица, дори и ако не са извършили престъпление, което беше предложено от коалиционното правителство на Курц с краннодесните след фатално нападение на бежанец, извършено през февруари 2019 г.\"Много тюркоазно и малко зелено\", излезе със заглавие таблоидът Kronen Zeitung, като има предвид цветовете на двете партии. Вестникът отбелязва, че планът за превантивно задържане е насочен срещу бежанците.Ако бъде потвърден, подобни мерки трудно ще бъдат преглътнати от много поддръжници на Зелените. Коалиционната сделка все още трябва да бъде одобрена от Федералния съвет на Зелените в събота.Малцина очакват Федералният съвет да блокира сделката. Имиграцията и сигурността вероятно ще бъдат източник на търкания в коалицията.Докато Курц и партията му се концентрират предимно върху имиграцията, Зелените призовават за фискални промени, които да засегнат продукти и услуги с голям въглероден отпечатък.Die Presse пише, че въглеродните емисии ще станат по-скъпи, но няма да има въглероден данък. Таблоидът Oesterreich отбелязва, че това обаче ще стане плавно.Таксите за полетите в Австрия, които са от 3,50 евро до 17,50 евро за пътник, като ще зависи от разстоянието на полета, ще бъдат променени, информира агенция APA. Ще се увеличи тол таксата за най-замърсяващите автомобили.", "date": "2020.01.02", "title": "Забрана на хиджаба и превантивен арест - част от коалиционната програма в Австрия"}
{"url": "https://news.bg/int-economics/v-daniya-rekordni-47-dyal-na-vyatara-v-elektroenergiyata-prez-2019-a.html", "text": "Електроенергията, генерирана от вятър, е достигнала почти половината от потреблението на електроенергия в Дания през миналата година, което е нов рекорд, подкрепен от резките намаления на разходите и подобрените технологии, задвижвани от вятъра, съобщава \"Ройтерс\".Енергията от вятър представлява 47% от използваната електроенергия в Дания през 2019 г., уточни енергийният оператор на страната Energinet, позовавайки се на предварителни данни, което е увеличение спрямо 41% през 2018 г. и подобрява предишния рекорд от 43% през 2017 г.Европейските страни са световни лидери в използването на вятърна енергия, но Дания е далеч напред пред най-близкия си конкурент Ирландия, в която през 2018 г. делът на вятърната енергия в общото енергопотребление е 28 процента, както показват данните на индустриалната група WindEurope.В целия Европейски съюз делът на вятъра в общото потребление на електроенергия е 14% през миналата година.По-високият дял на вятърната енергия в Дания през миналата година се дължи отчасти на това, че Vattenfall стартира операции в намиращата се в близост до брега вятърна централа Horns Rev 3 в Северно море през август.Делът на електроенергията от вятърни турбини в морето се е увеличил до 18% през миналата година от 14% през 2018 г., посочи Energinet. През миналата година делът на електроенергията от вятърни турбини, намиращи се на сушата, е бил 29 процента.Международната агенция по енергетика (IEA) заяви през октомври, че макар енергията, генерирана от вятърни турбини в морето, да представлява само 0,3% от днешното световно производство на електроенергия, капацитетът ще се увеличи 15 пъти през следващите две десетилетия.Дания има за цел да намали емисиите на парникови газове с 70% до 2030 г., като нов закон за климата, приет в края на миналата година, цели увеличаване на дела на електроенергията, получена от възобновяема енергия, до 100 процента.Дания, дом на ветрогенераторния гигант Vestas и най-големия в света разработчик на офшорни ветрени технологии Orsted, има благоприятни условия за вятърна енергия и започва да инвестира сериозно в нея през 1970-те години.", "date": "2020.01.02", "title": "В Дания рекордни 47% дял на вятъра в електроенергията през 2019-а"}
{"url": "https://news.bg/crime/2-zheni-postradaha-pri-katastrofa-mezhdu-dva-avtobusa-ot-gradskiya-transport-v-plovdiv.html", "text": "Две възрастни жени пострадаха при катастрофа между два автобуса от градския транспорт в Пловдив, съобщи БНР.Инцидентът е станал по обяд, когато 71-годишна жена е пресичала на кръстовище пешеходна пътека.Шофьорът на първия автобус е видял жената в последния момент и спрял рязко, но след него се движел друг автобус, който не успял да спре веднага и двете превозни средства се ударили.Пострадалата пешеходка е откарана в болница във видимо тежко състояние, съобщават от полицията.При сблъсъка между автобусите с номера 12 и 16 е ранена и 70-годишна пътничка, която при рязкото спиране се е ударила в седалка и е със сериозни наранявания по лицето.Алкохолните проби на шофьорите са отрицателни.", "date": "2020.01.02", "title": "2 жени пострадаха при катастрофа между два автобуса от градския транспорт в Пловдив"}
{"url": "https://news.bg/world/interpol-sas-zapoved-za-arest-na-karlos-gon.html", "text": "Ливан получи от Интерпол заповед за арест на бившия лидер на \"Нисан\" Карлос Гон, който избяга от Япония, обяви правосъдният министър Алберт Серхан, пише ливанският вестник \"Дейли стар\".Гон, който очакваше съдебен процес в Япония през април по обвинения в укриване на доходи и други финансови злоупотреби, Източник уточни пред \"Ройтерс\", че днес Интерпол е издал червена бюлетина за задържането на Гон. Тя е получена от ливанските сили за вътрешна сигурност и тепърва ще бъде разгледана от правосъдието, поясни представителят.Представителят допълни, че при други подобни случаи в миналото, когато Ливан е получавал червени бюлетини за ливански граждани в страната, заподозрените не са били задържани, но властите са им вземали паспортите и са били оставяни под гаранция.Междувременно източници, приближени до Гон, разказаха, че той е избягал от Япония, тъй като е разбрал, че процесът няма да се проведе преди април 2021 г. Той също така недоволствал от условията на гаранцията, защото не му е било позволено да прекара Коледа с жена си и семейството си. Властите са забранили на Гон да използва и интернет. Бившият шеф на \"Нисан\" недоволствал и от факта, че японската прокуратура се свързала с децата му относно случая. Дъщеря му и синът му са били разпитани от японски прокурори в САЩ в началото на декември.Бизнесменът има френско, ливанско и бразилско гражданство. Гон беше арестуван в Токио през ноември 2018 г. и срещу него бяха повдигнати четири обвинения.", "date": "2020.01.02", "title": "Интерпол със заповед за арест на Карлос Гон"}
{"url": "https://news.bg/regions/8-godishno-dete-e-s-otravyane-ot-alkohol-v-bolnitsata-v-dobrich.html", "text": "В празничните дни 8-годишно дете в Добрич пострада от отравяне с алкохол, а възрастен получи контузия на окото от пиратка, съобщи Нова телевизия, позовавайки се на многопрофилната болница за активно лечение в Добрич за случаите, при които е оказана спешна помощ.Детето е прието на 1 януари, направен му е скенер на главата и е консултирано с токсиколог. За кратко малолетният е престоял в реанимацията и вече се възстановява в детското отделение, посочват от болницата.Единственият пострадал от фойерверки, регистриран в болницата, е насочен за лечение в здравно заведение във Варна.Само в новогодишната нощ през спешното отделение в МБАЛ-Добрич са преминали 105 пациенти, от които над 30 са деца, допълват от лечебното заведение.", "date": "2020.01.02", "title": "8-годишно дете е с отравяне от алкохол в болницата в Добрич"}
{"url": "https://news.bg/society/momcheta-sa-parvite-bebeta-za-2020-g-v-obshtinskite-ag-bolnitsi.html", "text": "И в двете общински АГ болници в София първите деца, родени на 1 януари са момчета.В Първа АГ болница \"Св. София\" на 31 декември 2019 г. се е родило едно момче, което е проплакало в 8.30 часа. Момче е и първото бебе за 2020 г., проплакало на 1 януари в 03.00 часа. По-късно през деня в болницата се е появило и едно момиченце.Общо през изминалата 2019 г. в Първа АГ са родени 2291 деца.2153 деца са се родили в общинската Втора АГ болница \"Шейново\" през изминалата 2019 г. От тях 9 деца са проплакали за първи път на 31 декември, като последното е родено в 19,30 ч.В първия ден на Новата година в \"Шейново\" по естествен път се ражда момче, което родителите кръщават Владимир.", "date": "2020.01.02", "title": "Момчета са първите бебета за 2020 г. в общинските АГ болници"}
{"url": "https://news.bg/health/90-ot-sgradite-na-psihodispanserite-v-tezhko-sastoyanie.html", "text": "80-90% от сградите на психиатричната помощ са в окаяно състояние. Това стана ясно от шефа на ДПБ \"Св. Ив. Рилски\" Цветеслава Гълъбова пред БНТ. Тя е участник в работната група, изготвяща новата Национална стратегия в областта на психичното здраве. В рамките на изготвянето й е направена и оценка на сградния фонд, която откроява това тежко, дори критично състояние. По-голяма част от сградите са пригаждани от стари помещения като бивш затвор или склад. Сградите не са пригодни за такъв тип дейност, обясни Гълъбова, като посочи, че проблемът не е само в скъпата им и трудна поддръжка. Изключение правят клиниката в Пазарджик и клиниките в няколко университетски болници.Нито една от сградите не е застрахована от подобни инциденти като  от 31 декември 2019 година. Столичните лекари обаче ще се справят, тъй като и друг път са били поставяни в подобна ситуация - да се преразпределят в различни други отделения. От столичния психодиспансер в Нови Искър са преразпределени 16 болни, останалите са в . Стресът от преживяното и от местенето пациентите ще преживеят постепенно. Общо София разполага с 230 легла за психиатрична помощ.България обаче не разполага с регистър на психично болните и на практика статистика не се води акуратно. В момента статистика се води само на база потърсилите такава специализирана помощ. Все пак се смята, че при тежките заболявания от типа на шизофренията има относително реална статистика - около 70 000 са пациентите.Цветеслава Гълъбова се надява Стратегията да не остане на хартия, при положение, че вече е зададена финансова рамка, и ще може да проведе реформа в психиатричната помощ в България. Тя предупреди обаче, че самият процес на реформа би продължил между 5 и 10 години.", "date": "2020.01.02", "title": "90% от сградите на психодиспансерите в тежко състояние"}
{"url": "https://news.bg/politics/nikolay-dimitrov-poe-zadalzheniyata-si-kato-kmet-na-nesebar.html", "text": "В първия работен ден на 2020 година кметът на Несебър Николай Димитров поема задълженията си като градоначалник, след като в края на 2019 г. беше освободен от ареста.Това стана възможно, тъй като прокуратурата не е протестирала наложената от Специализирания наказателен съд парична гаранция от 50 000 лв.Три дни след като от Специализираната наказателна прокуратура твърдяха, че на свобода обвиненият за купуване на гласове Димитров може да извърши друго престъпление, прокурор от спецпрокуратурата се е съгласил с решението на спецсъда, той да излезе на свобода срещу парична гаранция.Димитров спечели от ареста кметската надпревара в Несебър. Малко преди изборите той бе задържан, а спецпрокуратурата му повдигна обвинение за ръководител на организирана престъпна група за купуване на гласове.Градоначалникът се закле за четвърти път като кмет на Несебър с белезници и под конвой на 11 ноември.", "date": "2020.01.02", "title": "Николай Димитров пое задълженията си като кмет на Несебър"}
{"url": "https://news.bg/crime/biznesmenat-metodi-bachev-obvini-kmeta-na-simitli-v-opit-za-ubiystvo.html", "text": "\"Това не беше посягане, то си е направо опит за убийство, бутилката за шампанско не е обикновена бутилка, по-тежка е от другите. След хвърлянето на бутилката той (кметът Апостол Апостолов) се качи по стълбите, удари ме първо мен и каза: \"Ти си мъртъв, ще те убия.\"Това обяви пред Би Ти Ви бизнесменът и собственик на заведение Методи Бачев по повод масовия бой в Симитли навръх Нова година.В боя участваха както кметът Апостол Апостолов, така и синът му - депутатът от ГЕРБ и футболен съдия Стефан Апостолов.На кадрите от камерите в центъра на Симитли се виждат разменените юмруци, има паднали хора и други, които се опитват да разтърват биещите се.Версията на Бачев е следната: \"След 12 ч. - след речта на президента, гостите на заведението излязоха на терасата да гледат новогодишната заря, организирана от кметството. В един момент се появи кметът много пиян, с бутилка шампанско в ръка. Аз с моя син и негово приятелче, и двамата са на 14 г., бяхме застанали на ръба на терасата и хвърляхме пиратки, нормално е, Нова година е. Той имаше бутилка шампанско в ръката, първо изля течността срещу нас и след това с уникална злоба я хвърли срещу мен и срещу децата. Само благодарение на огромен късмет някой не пострада сериозно.\"По думите му причина за агресията на градоначалника може да е фактът, че на хорото на площада имало десетина души, а пред заведението - стотина души и явно това е подразнило кмета.На въпрос има ли конфликт с Апостолов Бачев отговори: \"Ние живеем на 150-200 м един от друг, през годините са се случвали много неща между нас. Преди 3-4 години , може би оттам се наслагва с натрупване. По принцип аз нямам никакви отношения с този човек последните 3 години.\"Бачев твърди още, че е бил удрян и от сина на кмета - депутата Стефан Апостолов, който пристигнал малко след градоначалника пред заведението.Апостол Апостолов изложи вчера своята версия за масовия бой.\"Хвърляха пиратки по хората, изместиха хорото от площада. Аз тръгнах към тях да ги поздравя с бутилка шампанско. Тръгнах да ги поздравя, те почнаха да хвърлят пиратки по мен, качих се горе на терасата, казах какво правите - глупости и така нататък, отнесох два-три шамара\", твърди кметът.Бачев пък е категоричен, че никой от заведението не е хвърлял пиратки по хора от площада.Междувременно на редакционната поща на News.bg се получи позиция, в която се уточнява, че нямало лица, които да са служители на \"Грома Холд\" и да са замесени в побоя, а \"Методи Бачев не е собственик на компанията, не е и служител на компанията повече от 4 години\". ", "date": "2020.01.02", "title": "Бизнесменът Методи Бачев обвини кмета на Симитли в опит за убийство"}
{"url": "https://news.bg/health/24-smartni-sluchaya-za-godina-v-dom-za-hora-s-dementsiya-v-obshtina-suhindol.html", "text": "Изключително лоши и унизителни условия, пренаселеност, липса на грижа в Дом за пълнолетни лица с деменция в с. Горско Косово, община Сухиндол, е установила проверка на омбудсмана.Там са настанени 57 жени и мъже, при капацитет от 60. Голяма част от тях са на легло, повечето от тях са в кахексия и обездвижени. Установено е системно неглижиране на потребностите на настанените в дома лица.Един от примерите, които посочват от институцията на омбудсмана е на настанено лице с декубитални рани, които не са обработени в продължение на 4 дни поради отсъствие на медицинската сестра.Омбудсманът припомня, че през 2013 година вече е правена проверка и са отправени пепоръки, сега, през 2019 година, са отбелязани същите проблеми. Отговорни институции са МТСП и община Сухиндол.Най-притеснително обаче, според обществения защитник, е фактът, че от началото на 2019 г. до момента на проверката има 24 смъртни случая в дома. \"Като омбудсман считам, че това представлява голям процент починали от общия брой настанени лица, дори като се вземе предвид спецификата на заболяванията им\", посочва Ковачева.Омбудсманът Диана Ковачева е сезирала главния прокурор Иван Гешев с искане да бъде извършена проверка в дома. Сезирани за случая са и кметът на общината Пламен Чернев, доставчик на социалната услуга, и Министерството на труда и социалната политика.Проверката на експертите посочва: лоши санитарно-битови условия за живот за настанените и пренаселеност, недостатъчна площ в стаите спрямо броя на настанените, както и липса на лично пространство. Домът има два санитарни възела и един душ за всички лица. Коридорът на спалните помещения е отделен от административната част с решетка, която е заключена. В разговор с директора на дома той посочва, че коридорът и вратата към двора са заключени през по-голямата част от деня. Лицата, които се движат самостоятелно, излизат навън само с придружител.Екипът на омбудсмана определя условията като \"унизително отнасяне спрямо настанените, което е недопустимо\".Самите условия са предпоставка за увреждане на физическото и психично здраве на настанените лица дори и само заради това, че няма възможност за постоянно наблюдение в стаите, тъй като мониторът е в кабинета на управителя. Над леглата е имало алармени звънци, повечето от които към момента не работят. Това намалява гаранцията за сигурност на лицата и своевременната реакция на персонала.\"Системно неглижиране на потребностите на настанените в дома лица нарушава чл. 16, ал. 1 на Конвенцията против изтезания и други форми на жестоко, нечовешко или унизително отнасяне или наказание, заявява омбудсманът: \"Всяка държава - страна по конвенцията, се задължава да предотвратява на териториите под нейна юрисдикция други прояви на жестоко, нечовешко или унизително отнасяне или наказание, които не влизат в определението за изтезание, съдържащо се в чл. 1, когато те са извършени от държавен служител или друго официално действащо лице или по негово подстрекателство, или с негово явно или мълчаливо съгласие. В частност задълженията, съдържащи се в чл. 10 , 11, 12 и 13, се прилагат, като терминът \"изтезание\" се заменя с \"други форми на жестоко, нечовешко или унизително отнасяне или наказание\", пише омбудсманът до главния прокурор.", "date": "2020.01.02", "title": "24 смъртни случая за година в дом за хора с деменция в община Сухиндол"}
{"url": "https://news.bg/int-politics/narkobosat-el-chapo-v-silnite-si-dni-imal-vlast-kolkoto-prezidenta-na-meksiko.html", "text": "Президентът на Мексико Андрес Мануел Лопес Обрадор обяви, че са отминали дните на сътрудничество между престъпниците и управляващите в страната.В новогодишното си обръщение към нацията той каза, че е имало времена, когато наркобосът Хоакин \"Ел Чапо\" Гусман е имал толкова власт, колкото тогавашният президент, съобщават световните медии.Лопес Обрадор встъпи в длъжност през декември 2018 г., след като спечели изборите с обещанието да изкорени корупцията в Мексико. В речта си той увери, че има успехи в изпълняването на своето предизборно обещание.\"Беше време, когато Гусман Лоера беше толкова могъщ или имаше влияние, каквото имаше тогава президентът\", изтъкна Лопес Обрадор, допълвайки: \"Това създаваше трудности да бъдат наказвани извършителите на престъпления. Сега това е история.\"Миналата година \"Ел Чапо\" беше осъден на доживотен затвор без право на замяна. Впоследствие той бе прехвърлен в строго охраняван затвор в американския щат Колорадо, след като съд в САЩ го призна за виновен по обвинение в наркотрафик на тонове наркотици към САЩ в продължение на десетилетия.През декември 2018 г. Хенаро Гарсиа Луна, бивш министър на вътрешната сигурност на Мексико, беше обвинен в САЩ, че е получил подкупи за милиони долари от наркокартела \"Синалоа\", ръководен от Гусман.", "date": "2020.01.02", "title": "Наркобосът Ел Чапо в силните си дни имал власт колкото президента на Мексико"}
{"url": "https://news.bg/world/bedstvieto-v-avstraliya-pokazva-che-badeshteto-na-planetata-e-v-opasnost-alarmirat-lideri.html", "text": "Политици и активисти в борбата срещу климатичните изменения по света са ужасени от безпрецедентните горски пожари в Австралия. Те предупреждават, че унищожението е важно напомняне за разрастващата се климатична криза, пише \"Гардиън\".Бившият държавен секретар на САЩ Хилари Клинтън коментира, че пожарите, които започнаха по време на най-топлата година в историята на Австралия, не подлагат на съмнение последиците от климатичните промени.\"С пожарите в Австралия и топенето в Арктика ясно е, че сме в критично положение с климата\", обяви Клинтън и подкрепи наградата Earthshot за защита на околната среда, описвана от сър Дейвид Атънбъро като \"най-престижната награда за екология в историята\".Кандидатът за президент на САЩ Бърни Сандърс заяви, че сцените в Австралия ще зачестяват по света и призова за действия.\"Случващото се в Австралия днес ще става все по-често по света, ако не предприемем агресивни действия за борба с климатичните промени и не трансформираме нашата енергийна система с изоставяне на изкопаемите горива. Бъдещето на планетата е пред опасност. Трябва да реагираме\", призовава Сандърс.Премиерът на Австралия Скот Морисън е остро критикуван за отклоняване на всякакви разговори за политиката за борба с климатичните промени по време на кризата с пожарите. В четвъртък той призна, че има връзка между намаляването на емисиите и опазването на околната среда, но според него политиките на правителството в тази област са адекватни.Грета Тунберг, на 2019 на списание \"Тайм\", сподели масови евакуации и видео с унищожението в Австралия под хаштага \"Това е добре\".Медиите по света отделят голямо внимание на пожарите в Австралия. Изданията пишат за \"апокалиптичните\" пожари, блокирали хиляди хора на австралийски плажове, превръщайки небето в кърваво червено.В Нова Зеландия, където ледниците станаха кафяви и небето червено заради дима от Австралия, мнозина разкритикуваха Морисън. \"Грийнпийс\" сравни лидерството му с това на премиера на Нова Зеландия Джасинда Ардърн, която е хвалена за водещата роля на страната й.", "date": "2020.01.02", "title": "Бедствието в Австралия показва, че бъдещето на планетата е в опасност, алармират лидери"}
{"url": "https://news.bg/politics/2020-klyuchova-godina-v-politicheski-i-ikonomicheski-plan.html", "text": "2020 година ще бъде ключова година. Това изтъкна политологът Иван Кръстев, който е ръководител на Центъра за либерални стратегии в София и изследовател в Института по хуманитарни и социални науки във Виена.Той уточни пред БНР, че предстоят ключови избори в различни страни по света и посочи като особено важен избора на президент на САЩ.\"Има и конфликти - като този в Близкия изток - Иран и Ирак, който ни напомниха последните няколко дни, които могат да променят света по драматичен начин\", каза още Кръстев.Според него изключително важно за 2020 г. ще е и дали светът ще влезе в нова икономическа криза.Той коментира по темата президентски избори в САЩ, че \"с президент демократ тонът по отношение на Европа най-вероятно ще бъде променен, отношението към ЕС ще бъде по-позитивно\".\"Но да се предполага, че изборът на когото и да било ще превърне Европа отново в най-важния стратегически регион за САЩ, според мен е илюзия. Който и да бъде президент на САЩ, Европа няма да бъде приоритет на Америка. Американската политика от тази гледна точка е рязко променена. Отношенията между САЩ и Китай са това, което ще формира американската политика през следващото десетилетие\", подчерта политологът.Той посочи голямата поляризация на американското общество: \"Става дума за едно общество, което е в гражданска война със себе си\".По темата Брекзит и преговорите между ЕС и Великобритания след излизането на страната от Общността Иван Кръстев посочи: \"В тези преговори Великобритания ще се окаже в позицията на бившите си колонии, тъй като през последните 30 години всички търговски преговори са водени в Брюксел, защото Европа има обща търговска политика. В момента Великобритания назначава 10 хиляди нови експерти в различни търговски сфери, за да може да има капацитета да преговаря с ЕС.\"Според него преговорите ще са изключително тежки и за Европейския съюз, като потенциалът за разделение в рамките на тези търговски преговори бил много по-силен.Последната година от управлението на канцлера Ангела Меркел ще трябва да направи по-ясно как ще изглежда Германия след Меркел, коментира Иван Кръстев. По думите му съществува критика, че тя не позволява появата на нов силен лидер в рамките на собствената си партия, а и в страната, и това започва да създава определен тип несигурност.Според Кръстев големият проблем на Европа е времето: \"До каква степен Европа ще успее през следващите 3-4 години да се препозиционира в един свят, който е доста по-различен от света, който беше в 2010 година.\"", "date": "2020.01.02", "title": "2020 - ключова година в политически и икономически план"}
{"url": "https://news.bg/world/kitay-nalya-svezhi-pari-v-ikonomikata.html", "text": "Централната банка на Китай налива пари в икономиката на страната, за да осигури по-голяма ликвидност в опит да предотврати забавяне на растежа през 2020 г., пише \"Гардиън\".Народната банка на Китай позволява на банките да държат по-малко капитал в резерв, освобождавайки 800 милиарда юана (87 милиарда британски лири) свежи пари за отпускане на заеми. Банката ще намали коефициента на задължителните резерви (RRR) с 50 базисни пункта до 12,5 на сто от 6 януари.Банката намали RRR на три пъти през 2019 г., след като Пекин се опита да защити компаниите, засегнати от търговската война между САЩ и Китай. Въпреки тези усилия през 2019 г. Китай отчете най-слабия икономически растеж за последните 30 г.Народната банка на Китай коментира, че последното намаляване на коефициента на задължителните резерви означава \"допълнителна подкрепа за развитието на реалната икономика и намаляване на реалните финансови разходи\".", "date": "2020.01.02", "title": "Китай наля свежи пари в икономиката "}
{"url": "https://news.bg/society/rusiya-i-kraynodesni-religiozni-formatsii-ni-podlagat-na-chudovishtna-dezinformatsiya.html", "text": "През миналата година бяхме подложени на чудовищна дезинформация и пропаганда. Това коментира изпълнителният директор на Националната мрежа за децата (НМД) Георги Богданов пред БНР.По думите му дезинформацията се продуцира от Русия и крайнодесни религиозни организации.\"И двете финансират доста ресурси в България, за да могат да \"страхуват\" родителите. Едните, които са религиозните - те искат да възстановят естествения ред, тоест да дойде каквото ни е дал Бог и каквото ни е дала природата - това е и всякакви закони, които касаят родителски политики, деца, жени трябва да бъдат отменяни, и на всички родители, които не са в брак, трябва да им се подиграват и да бъдат унижавани. Другата линия е ясна - по отношение на Кремъл, които желаят да преразпределят Европа по нов начин и България да е част от една друга система, която е доста по-различна: там има антиевропейски настроения. И децата и родителите са тема, най-близка до сърцето на хората. И започна една масирана реакция, масирана кампания за това как ще дойдат норвежците и ще ни вземат децата.\"Под ударите на тази кампания според Богданов освен Стратегията за детето и отложеният Закон за социалните услуги, попадат още Законът за домашното насилие, който също е бил сериозно атакуван, Законът за закрила на детето, Законът за хората с увреждания. Вместо да отправят градивни предложения организациите, стоящи зад кампаниите сеят страхове сред родителите, подчерта той, а именно, че \"заради един кариес ще ти вземат детето, заради това, че не ти е изолиран апартаментът също, заради петно на блузата ще ти вземат детето и такива подобни дивотии.\"Това според Богданов се комбинира добре с като цяло неголямото доверие на българите в държавата и институциите. Има цели църкви, които са част от тази дезинформационна кампания, допълни той.Богданов прогнозира тежка 2020 година с оглед на дезинформацията и пропагандата.\"Защото те намериха една ниша, в която да влязат - това е да будят страхове, да оказват влияние на политици, чрез определени патриотични политически организации да налагат своите тези. В крайна сметка политическите партии не разбират откъде идва всичко това и ние се намираме в една ситуация, в която няма ясна политическа воля да кажат: \"Стига! Това на нищо не прилича. Трябва да вървят напред тези неща\", изтъкна още изпълнителният директор на Националната мрежа на децата.  \"Думата джендър се превърна в едно страшилище в България. Африканските държави имат министри по равенството на половете и те разбират какво е думата джендър, а пък ние в България така и не го разбрахме\", посочи още Богданов.", "date": "2020.01.02", "title": "Русия и крайнодесни религиозни формации ни подлагат на чудовищна дезинформация"}
{"url": "https://news.bg/world/21-dushi-zaginaha-pri-prolivni-dazhdove-i-navodneniya-v-dzhakarta.html", "text": "Проливни дъждове предизвикаха огромни наводнения в столицата на Индонезия и намиращите се в близост градове. Най-малко 21 души са загинали, а хиляди са принудени да напуснат домовете си, информира \"Ройтерс\".Причините за смъртта са хипотермия, удавяне и свлачища. Четирима души са загинали от токов удар, обявиха от местната агенция за борба с бедствията и авариите.Близо 30 000 жители на Джакарта са евакуирани във временни убежища тази сутрин.Говорител на социалното министерство потвърди пред \"Ройтерс\", че най-малко 21 души са загинали.Още дъждове и бури се очакват по-късно днес.Телевизионни кадри показаха автомобили, които са почти под вода, а хората се борят във вода с кал в някои части на столицата.Спряно е електрозахранването в стотици квартали на Джакарта, в който живеят 30 милиона души.Наводненията доведоха и до временно затваряне на пистата на летището за вътрешни полети Halim, а полетите са пренасочвани към най-голямото летище в столицата Soekarno.Повече от 50 души загинаха при едни от най-смъртоносните наводнения в столицата през 2007 г.", "date": "2020.01.02", "title": "21 души загинаха при проливни дъждове и наводнения в Джакарта"}
{"url": "https://news.bg/politics/borisov-se-razporedi-da-ne-se-dopuska-vodna-kriza-i-v-botevgrad.html", "text": "Министър-председателят Бойко Борисов се е срещнал с кмета на Ботевград Иван Гавалюгов по повод водоснабдяването в града, за което градоначалникът преди дни алармира, че е на път да се превърне в криза, подобна на тази в Перник.Гавалюгов е запознал премиера с проблемите и реалната ситуация с водата в района. Ботевград се водоснабдява от язовир \"Бебреш\".От пресцентъра на правителството уточняват, че по време на разговора Борисов е разпоредил на министъра на земеделието, храните и горите Десислава Танева да провери местния ВЕЦ \"Бебреш\" дали работи извън обхвата на своето разрешително, издадено от \"Басейнова дирекция\". А на регионалния министър Петя Аврамова премиерът е разпоредил да окаже съдействие на местната управа на Ботевград по отношение на ВиК мрежата.По време на срещата е било изтъкнато, че към настоящия момент нямало непосредствена опасност от режим на водата в Ботевград. През последните месеци ВиК екипите били предприели активни действия по ремонт на ВиК мрежата в града, в резултат на което загубите на вода били намалели с 6% за последния месец.Допълва се, че Борисов е разпоредил наблюдението на язовир \"Бебреш\" да продължи ежедневно.Към момента полезният обем на водата в язовира е почти 1 500 000 куб. метра, като среднодневно от него се черпят около 14 хил. куб. метра.Това означава, че водоподаването е осигурено за поне близо 4 месеца.", "date": "2020.01.02", "title": "Борисов се разпореди да не се допуска водна криза и в Ботевград "}
{"url": "https://news.bg/world/kiar-starmar-e-favorit-za-naslednik-na-dzheremi-korbin.html", "text": "Киър Стармър е фаворит за наследник на Джереми Корбин на поста лидер на Лейбъристката партия, пише \"Гардиън\", позовавайки се на социологическо проучване, което обхваща членове на партията от всички региони на страната, възрастови групи и социални класи.Министърът за Брекзит в сянка все още не е започнал официалната си кампания, но се очаква да го направи през първите седмици на новата година. Новият лидер на Лейбъристката партия ще бъде избран през март, след като Корбин обяви, че  след катастрофалната Проучването на YouGov показва, че на балотаж Стармър ще спечели с подкрепа от 61 на сто, а 39% ще гласуват за министъра за бизнеса в сянка Ребека Лонг-Бейли.Джес Филипс, председател на парламентарната група на жените към Лейбъристката партия, все още не е обявила дали ще участва в надпреварата, но според проучването, проведено между 20 и 30 декември, тя е на трета позиция.До момента само външният министър в сянка Емили Торнбъри и финансовият министър в сянка Клайв Люис официално обявиха, че искат да се кандидатират за лидер на лейбъристите.31% от анкетираните 1059 членове на Лейбъристката партия поставят Стармър като първи избор, 20% подкрепят Лонг-Бейли, 11% - Филипс, а останалите получават под 7%.", "date": "2020.01.02", "title": "Киър Стармър е фаворит за наследник на Джереми Корбин"}
{"url": "https://news.bg/bulgaria/8-tiyneydzhari-prieti-v-pirogov-s-mezhdu-1-5-i-2-promila-alkohol.html", "text": "С 20% повече пациенти са минали през Спешния институт \"Пирогов\" по време на празничните дни от 31-ви декември и 1 януари. Това отчетоха на брифинг в болницата в първия работен ден на годината.\"Дежурствата на 31-ви декември и 1 януари са били изключително натоварени и броят е доста по-голям от предишните години\", каза доктор Сергей Илиев от Спешния хирургичен кабинет. На 31-ви през нощта и на 1-ви януари през деня има увеличаване на приема и преминалите през спешното отделение. Инцидентите са предимно битови и след препиване с алкохол.Тази година 7 пострадалите от пиратки. Най-тежък е случаят на 3-годишно дете с ушна травма, което е прието в Клиниката по изгаряния. То е от Ихтиман, а инцидентът е станал на двора на къщата му, където родителите му са гърмели пиратки.Припомняме, че , пострадали от пиратки, като тогава се наложи и ампутацията на пръст на момче на 16 години.5 момчета и 3 момичета са в болницата с алкохолно натравяне - те са имали в кръвта си между 1.5 и 2 промила. Всички са тийнейджъри и не знаят колко и какво са изпили. За сравнение -  завършиха в \"Пирогов\" само са две деца. Преминали са 730 пациенти с различни травми и след претърпени инциденти, от тях - 240 деца. За болнично лечение са приети 11 възрастни и 28 деца. Най-тежкият случай е на дете на 11 години, постъпило в \"Пирогов\" в изключително тежко състояние с перитонит. След изследвания става ясно, че детето има и онкологично заболяване, в момента е в реанимация.В \"Пирогов\" има и доста приети с алергии и хранителни отравяния. През хирургичното отделение са преминали 140 пациенти, 11 от тях с тежки язви от преяждане.В травматологията са прегледани 250, оперирани са 8. 80 са преминали през болницата с черепно-мозъчни трамваи.През кардиологията са минали 11, от които 4-ма с инфаркт.От \"Пирогов\" дадоха информация и за хората, които пострадаха при тежкото пътно произшествие, при което мъж блъсна хора пред заведение в столицата. Трима са настанени в болницата с травми на крайниците, предстои оперативно лечение. Един от пострадалите е отказал да бъде хоспитализиран, той е с комоцио.Има и още една катастрофа вчера в София на бул. \"Тодор Александров\", при която млад мъж, 90-ти набор, с колата си се врязва в спрял автомобил, в който има мъж и жена. И двамата от спрялата кола са приети за лечение, като мъжът е в по-тежко състояние и се намира в отделението по травматология.", "date": "2020.01.02", "title": "8 тийнейджъри приети в \"Пирогов\" с между 1.5 и 2 промила алкохол"}
{"url": "https://news.bg/world/iran-nyama-da-vliza-vav-voyna-no-ne-se-strahuva-ot-konflikt.html", "text": "Ирански топ командир заяви, че Ислямската република няма да влиза във война, но не се страхува от конфликт, информира \"Ройтерс\", позовавайки се на полуофициалната агенция \"Тасним\".Президентът на САЩ Доналд Тръмп нападна Техеран, че стои зад антиамериканските протести в Ирак. Демонстранти атакуваха и блокираха посолството на САЩ в Багдад в продължение на няколко дни след  в арабската държава, при които загинаха десетки.Иран отхвърля обвиненията.\"Ние не водим страната към война, но не се страхуваме от никаква война и ние казахме на Америка да разговаря възпитано с иранската нация. Имаме силата да ги пречупим няколко пъти и ние не се страхуваме\", предупреди началникът на иранския Корпус на гвардейците на Ислямската революция генерал-майор Хосеин Салами.", "date": "2020.01.02", "title": "Иран няма да влиза във война, но не се страхува от конфликт"}
{"url": "https://news.bg/crime/izcheznalo-momiche-ot-kameno-otkrito-v-berlin.html", "text": "17-годишната Михаела Миткова Михалева от Камено, която беше обявена за общодържавно, а впоследствие и за международно издирване, е открита от германските полицейски служби в апартамент в берлинския квартал \"Шпандау\" в добро физическо и психическо състояние.Момичето е изведено от квартирата, обитавана от приятеля й и семейството му, като е настанена в социален дом в Берлин.Припомняме, че момичето беше в неизвестност от 6 декември миналата година, когато сутринта заявила на близките си, че отива на училище, но повече не се прибрала.Припомняме, че на 30 декември изчезна и второ момиче от Камено - 17 годишната Михаела Янкова Иванова. Тя беше открита в бургаския комплекс \"Меден Рудник\" на 31 декември в добро физическо и психическо състояние. Същата бе предадена на родителите си.", "date": "2020.01.02", "title": "Изчезнало момиче от Камено открито в Берлин"}
{"url": "https://news.bg/world/frantsiya-nyama-da-ekstradira-karlos-gon-ako-pristigne-v-stranata.html", "text": "Франция \"няма да екстрадира\" Карлос Гон, ако бившият шеф на \"Нисан\", който избяга от Япония в Ливан, за да избегне съдебен процес и който има френско гражданство, пристигне в страната.Това заяви държавният секретар на Министерството на икономиката на Франция Агнес Пание-Рунаше, предаде АФП.Гон, който очакваше съдебен процес в Япония през април по обвинения в укриване на доходи и други финансови злоупотреби, \"Ако господин Гон пристигне във Франция, ние няма да екстрадираме господин Гон, защото Франция никога не екстрадира свои граждани\", коментира Пание-Рунаше пред френската телевизия BFM.Междувременно агенции съобщават, че японската прокуратура е нахлула в дома на Гон в Токио. Японски медии показаха токийски следователи да влизат в дома, който е третото жилище на Гон в столицата на Япония. Сега властите претърсват всички жилища на Карлос Гон.Държавните учреждения в Япония не работят тази седмица заради новогодишните празници.Гон коментира в съобщение вчера, че е избягал в Ливан, защото смята, че японската съдебна система е несправедлива и че иска да избегне \"политическо преследване\". Той отбеляза, че ще разговаря с медиите следващата седмица.Япония няма споразумение с Ливан за екстрадиция.Ливанските власти обявиха, че Гон легално е влязъл в страната и няма причина да се предприемат действия срещу него. Според АФП той е влязъл в Ливан с френски паспорт. Японската телевизия NHK информира, че Гон има два френски паспорта.", "date": "2020.01.02", "title": "Франция няма да екстрадира Карлос Гон, ако пристигне в страната"}
{"url": "https://news.bg/world/i-chehiya-prevaorazhava-armiyata-si.html", "text": "Чешките власти масово модернизират въоръжените сили на страната и увеличават финансирането им. Това съобщи в сряда премиерът Андрей Бабиш, като подчерта, че въоръжението на въоръжените сили на републиката се подобрява и броят на личния състав нараства.\"Ние правим големи инвестиции в модернизирането на армията\", подчерта Бабиш в обръщение за Новата година към съгражданите, излъчвани от местните телевизии и радиостанции. \"Броят на войниците се е увеличил до 25,5 хил. Ние в модернизацията на въоръжените сили сме две години напред спрямо нашите предишни планове.\"Бабиш подчерта, че чешката армия изоставя съветската и руската военна техника и купува от Запада. \"Ние се отърваваме от руската военна техника. Купуваме модерни израелски произведени радари и американски хеликоптери\", каза премиерът.Според него основният приоритет за властите е безопасността на жителите на републиката. Той изтъкна нарастващите успехи на националната икономика, значителната държавна подкрепа за социални програми и хуманитарни проекти.Чешкият премиер за първи път отправи поздрав за Нова година към гражданите на страната. Традиционно от 30-те години на миналия век президентите на републиката отправят такъв апел.", "date": "2020.01.02", "title": "И Чехия превъоръжава армията си"}
{"url": "https://news.bg/world/v-somaliya-ubiha-20-islyamisti.html", "text": "Сомалийските специални сили проведоха антитерористична операция в провинция Долна Шабела в южната част на страната, като елиминира 20 бойци от екстремистката група Ал Шабаб. Това съобщи АП.Според командира на звеното Осман Абди Малик бойците от специалните части върнаха четири населени места под контрола на федералното правителство, откъдето бяха прогонени силите на Ал Шабаб.Операцията в провинция Долна Шабела започна, след като в събота терорист взриви камион, натоварен с експлозиви, на контролно-пропускателен пункт в югозападната част на столицата Могадишу. По последни данни в резултат на произшествието са загинали 89 души, повече от 150 са ранени. В същия ден президентът на Сомалия Мохамед Абдулахи Мохамед обвини Ал Шабаб в участие в тази атака.Радикалната ислямистка група Ал Шабаб е създадена в Сомалия през 2004 г. От 2008 г. неговите бойци периодично извършват терористични актове. До 2010 г. групата контролира огромни територии, но през лятото на 2011 г. беше принудена да напусне столицата на Сомалия и да премине към партизанска тактика срещу правителството на страната и нейните съюзници. През февруари 2012 г. лидерът на Ал Шабаб обяви присъединяването на бойци към терористичната група Ал Кайда (забранена в Руската федерация). Общият брой на Ал Шабаб, според различни оценки, варира от 3 хиляди до 10 хиляди бойци.", "date": "2020.01.02", "title": "В Сомалия убиха 20 ислямисти"}
{"url": "https://news.bg/world/politsiyata-na-yaponiya-razsledva-byagstvoto-na-gon.html", "text": "Японската полиция разследва  на френско-японския автомобилен алианс Renault - Nissan - Mitsubishi Карлос Гон, който беше под домашен арест.Силите на реда се опитват да разберат кой му е помогнал да избяга. Това съобщи в четвъртък японската обществена телевизия.Отбелязва се, че в момента японската полиция анализира записи от камери за наблюдение за в деня на бягството.Японските служители на реда са уверени, че няколко души са помогнали на Гон и в момента се работи за идентифицирането им.", "date": "2020.01.02", "title": "Полицията на Япония разследва бягството на Гон"}
{"url": "https://news.bg/world/pochina-top-legenda-ot-nba.html", "text": "Дейвид Стърн, бившият комисионер от НБА, който преобразува лигата и ръководи нейния стремителен растеж в продължение на три десетилетия, е починал, съобщи лигата в сряда. Той беше на 77 години, съобщи Си Ен Ен.НБА съобщи новината за смъртта си в изявление, в което се казва, че Стърн \"почина днес следобед в резултат на мозъчния кръвоизлив, който претърпя преди около три седмици. Съпругата му Диан и семейството им бяха с него в леглото му\".НБА не би била лигата, каквато е днес без Стърн. По време на 30-годишния си мандат като комисар на лигата, Стърн водеше голямо разширяване на франчайзинга и спомогна за глобализирането на играта, превръщайки я в многомилиарден бизнес.", "date": "2020.01.02", "title": "Почина топ легенда от НБА"}
{"url": "https://news.bg/world/balkanite-ne-sa-gotovi-za-golyamo-zemetresenie.html", "text": "От Букурещ до София и из балканските страни поредица правителства не съумяват да обърнат внимание на рисковете за сградите при земетресение. Това констатира \"Ню Йорк таймс\" в статия със заглавие \"Уроците от албанското земетресение - Балканите не са готови за Голямо земетресение\". с магнитуд 6,4 по Рихтер причини смъртта на над 50 човека и наранявания на стотици и остави хиляди без покрив.Матей Сумбасаку, основател на Re:Rise - първата румънска НПО, специализирана в намаляване на сеизмичния риск, - който казва, че само в Букурещ има 349 високорискови постройки, които вероятно ще рухнат при силно земетресение. Голяма част от тях са в жилищни комплекси. Стотици други сгради биха получили големи повреди.\"Ню Йорк таймс\" припомня за двете опустошителни земетресения през 20-ия век в планината Вранча, Източна Румъния - през 1940 г. с магнитуд 7,4 и на 4 март 1977 г. с магнитуд 7,2. При втория земен трус се срутват над 30 високи сгради в Букурещ, загиват около 1580 човека и близо 11 хиляди са ранени.В текста на статията се припомня за земетресението в българския град Стражица през 1986 г. с магнитуд 5,7, причинило сериозни разрушения и оставило хиляди хора без дом. Цитира се експерт от софийския Университет по архитектура, строителство и геодезия (УАСГ), според когото България е може би по-добре подготвена от някои от съседите си, но опасения пораждат новопостроените сгради.Припомняме, на 30 декември земетресение с магнитуд от .Епицентърът на труса беше в Рила планина - на 18 км южно от Самоков, на 61 км южно от София и 38 км североизточно от Благоевград. Дълбочината на труса е 10 км. Нямаше жертви и ранени, но експертите определиха труса като изключително странен.Ден по-рано земетресение от 3,3 по Рихтер бе регистрирано и близо до Банско. Епицентърът бе на 6 километра северно от Разлог и на 85 километра южно от София с дълбочина 15 км. ", "date": "2020.01.02", "title": "Балканите не са готови за голямо земетресение"}
{"url": "https://news.bg/world/razuznavatelen-amerikanski-samolet-nad-koreyskiya-poluostrov.html", "text": "В небето над Република Корея беше забелязан разузнавателен самолет Boeing RC-135W от ВВС на САЩ. Това съобщава службата за проследяване на военното оборудване Air Spots на своята страница в Twitter.Според службата самолетът е летял на надморска височина от около 9 хиляди фута (9,4 км), информация за точното местоположение и времето на полета не е дадена.Това е третият полет на разузнавателен самолет на ВВС на САЩ над Корейския полуостров за седмица. Освен това на 31 декември разузнавателният самолет RC-135S прелетя над южната част на японските острови.ВВС на САЩ участваха в разузнавателни самолети в района на Корейския полуостров от ноември 2019 г. след утежняване на отношенията с КНДР, които извършиха серия от изстрелвания на ракети. През декември Пхенян обяви провеждането на два \"важни теста\" в космодрома Сохе, без да уточнява какво е тествано на тестовата площадка.Началникът на Генералния щаб на Корейската народна армия Парк Юнг Чонг заяви, че Пхенян ще използва техните резултати за възпиране на американските ядрени заплахи. Въз основа на анализа на сателитните изображения чуждестранни експерти предположиха, че новите двигатели са тествани за междуконтинентални балистични ракети или космически ракети.", "date": "2020.01.02", "title": "Разузнавателен американски самолет над Корейския полуостров"}
{"url": "https://news.bg/world/livan-ne-sme-pomagali-na-gon-da-izbyaga.html", "text": "Ливанските власти  на бившия шеф на френско-японския автомобилен алианс Renault - Nissan - Mitsubishi Карлос Гон, който беше под домашен арест. Това заяви ливанският държавен министър по президентските въпроси Салим Джареша в интервю, публикувано в сряда пред репортери на американския вестник The Wall Street Journal.\"Ливанското правителство няма нищо общо с бягството му - каза Джареша. - Не знаехме нищо за обстоятелствата на неговото бягство\". Държавният министър поясни, че ливанските власти очакват Япония да предаде информация, свързана с Гон. Джареша каза, че ливанското правителство многократно е изпращало искания за екстрадиция на Гон до японски служители, но не е получило отговор. Изданието отбелязва, че ливанските власти преди това са изразили готовност да повдигнат обвинения за корупция срещу Гон. Както обясни Джареша, това може да се случи само след като японската страна прехвърли исканата информация.Според източниците на изданието бягството на предприемача от Япония се подготвяло в продължение на няколко месеца. Твърди се, че е бил на борда на частен самолет, който първо е пристигнал от Япония в Турция, а след това е продължил към Ливан. Според изданието, Гон смята, че , отколкото в Япония.Според източници във вестника предприемачът бил крайно недоволен от факта, че в Япония съдът ограничил възможността му да контактува със съпругата си. Бизнесменът се опасяваше, че процесът по неговия случай може да се проточи за няколко години. \"Той не можа да види жена си. Не му беше казано кога ще започне процесът\", каза един от източниците. \"Това беше унизително. Това беше морално мъчение.\"Гон, който има гражданство на Франция, Бразилия и Ливан, беше арестуван от прокурора в Токио на 19 ноември 2018 г. Според разследването той не е декларирал правилно възнаграждението си от 9 милиарда йени (повече от 80 милиона долара) като председател на борда на директорите на Nissan. Срещу него бяха повдигнати и други обвинения. През април 2019 г. Гон бе освободен от затвора и изпратен под домашен арест под гаранция.", "date": "2020.01.02", "title": "Ливан: Не сме помагали на Гон да избяга"}
{"url": "https://news.bg/int-economics/naftogaz-ne-e-vav-vaztorg-ot-dogovora-s-gazprom.html", "text": "Украинският \"Нафтогаз\" счита петгодишния договор с \"Газпром\" за транзит на газ за компромисен вариант, заяви в интервю шефът на компанията Андрей Кобелев.Той каза, че поради несъответствието на украинските и европейските закони, които засягат пазара на природен газ, \"Газпром\" отказа да поеме рисковете от \"неефективното украинско законодателство\". В резултат \"Нафтогаз\" трябваше да направи това, което според Кобелев всъщност \"действаше като буфер между руската компания и Украйна\".\"За нас тези рискове са често срещани. Не сме ентусиазирани от този вариант, но той е елемент на компромис \", завърши ръководителят на\" Нафтогаз \".", "date": "2020.01.02", "title": "\"Нафтогаз\" не е във възторг от договора с \"Газпром\""}
{"url": "https://news.bg/world/top-voenen-ot-tayvan-zagina-v-katastrofa-s-helikopter.html", "text": "Топ военен от Тайван е загинал. Това е станало при аварийно кацане на боен хеликоптер в северната част на острова, съобщи \"Ройтерс\".Агенцията се позова на информация от военното министерство.Министерството на отбраната заяви, че е била проведена спасителна мисия за 13-те души на борда на хеликоптера \"Блек хоук\", сред които е генералът от ВВС Шен И-минг, началник на генералния щаб на острова.Загинали са общо осем души, докато няколко души са били открити живи, съобщи министерството и добави, че за спасителната мисия е изпратен допълнителен екип.Катастрофата става седмица преди ключови избори на 11 януари, когато ще се избират президент и парламентарни избори.", "date": "2020.01.02", "title": "Топ военен от Тайван загина в катастрофа с хеликоптер"}
{"url": "https://news.bg/world/studat-se-zavrashta-v-gartsiya.html", "text": "Температурите се очакват отново да спаднат в Гърция от четвъртък.Според метеорологичната служба на Националната обсерватория на Атина снегът се очаква в планинските райони на Атика, Магнезия, източна централна Гърция, североизточен Пелопонес и източен Крит.Северните ветрове в Беломорието ще достигнат 9 по скалата на Бофорт.Температурите в централна Атика ще варират от 4 до 6 градуса по Целзий, като силни ветрове ще преминават през региона по-късно през деня.По-добро време се прогнозира в Солун, като слънчевото греене и ниските температури в центъра на града варират от -1 до 6 градуса.", "date": "2020.01.02", "title": "Студът се завръща в Гърция"}
{"url": "https://news.bg/weather/vetrovito-i-studeno.html", "text": "Ще духа слаб северозападен, в Източна България - умерен северен вятър. Минималните температури ще бъдат между минус 5° и 0°. През деня ще бъде предимно слънчево. Ще духа слаб до умерен северозападен вятър, който след обяд ще започне да се ориентира от югозапад и да отслабва. Максималните температури ще бъдат между 2° и 7°.Това съобщават от НИМХ.Над планините ще е предимно слънчево. Ще духа умерен до силен вятър от северната четвърт. Максималната температура на височина 1200 метра ще бъде около минус 1°, на 2000 метра - около минус 7°.Над Черноморието ще е предимно слънчево. Ще духа умерен, преди обяд и временно силен север-северозападен вятър. Максималните температури ще бъдат между 5° и 7°, температурата на морската вода е между 9° и 11°. Вълнението на морето ще бъде 2-3 бала.", "date": "2020.01.02", "title": "Ветровито и студено"}
{"url": "https://news.bg/disasters/voenen-korab-evakuira-hilyadi-blokirani-ot-pozharite-na-plazh-v-avstraliya.html", "text": "Кораб на военноморските сили на Австралия е пристигнал в крайбрежния град Малакута, щата Виктория, за да евакуира хиляди граждани и гости на града, който е блокиран от пожари, съобщават световните осведомителни агенции.На борда на кораба има храна, вода и лекарства. Той може да евакуира до 1000 души за един курс, уточниха австралийските военни.В градчето, което се намира на около 500 км източно от Мелбърн, се намират 4000 души, които заради наближаващите пламъци от вторник са потърсили спасение на морския бряг. Населението на Малакута е около 1000 души, но то е популярна дестинация за туристите през лятото.По-рано днес противопожарните служби в щатите Виктория и Нов Южен Уелс приканиха туристите и всички приходящи да напуснат районите с пожари заради очакваните високи температури в края на седмицата, които могат да влошат положението.Премиерът на Нов Южен Уелс обяви бедствено положение за период от една седмица като реакция на ескалиращата заплаха от горските пожари. Австралийската метеорологична служба обяви, че замърсяването на въздуха в столицата Канбера е 20 пъти над нивото на безопасност за здравето на хората, и че заради дима от пожарите понастоящем това е най-замърсеният град в света.Горските пожари бушуват в югоизточните части на Австралия от октомври. Огънят е опустошил над 5,36 млн. хектара и е унищожил подече от 1200 жилища във Виктория и Нов Южен Уелс. Загинали са 18 души. Най-малко 17 души се водят за безследно изчезнали след пожарите само през тази седмица. ", "date": "2020.01.02", "title": "Военен кораб евакуира хиляди блокирани от пожарите на плаж в Австралия"}
{"url": "https://news.bg/int-politics/netanyahu-poiska-ot-parlamenta-imunitet-sreshtu-nakazatelno-presledvane.html", "text": "Израелският премиер Бенямин Нетаняху реши да поиска депутатски имунитет от наказателно преследване във връзка с повдигнатите му обвинения за корупция, съобщават световните информационни агенции.Този ход вероятно ще забави съдебния процес срещу него за периода чак след провеждането на новите парламентарни избори през март.През ноември израелският премиер беше обвинен от главния прокурор в подкуп, измама и нарушаване на доверието по три отделни казуса.Нетаняху, който отрича да е извършвал неправомерни действия, ще се нуждае от подкрепата на повече от половината депутати в Кнесета (израелския парламент), за да му бъде осигурен депутатски имунитет.Твърди се, че Нетаняху, който е най-дългогодишният ръководител в историята на Израел, е приемал подаръци от заможни бизнесмени и е насочвал публични средства, за да се опита да получи по-положително отразяване в печата.Той направи искането за имунитет в телевизионна реч само четири часа преди да изтече крайният срок за подаване на заявление.Той каза, че това \"ще бъде в съответствие със закона ... с цел да продължа да ви служа, за бъдещето на Израел\".", "date": "2020.01.02", "title": "Нетаняху поиска от парламента имунитет срещу наказателно преследване"}
{"url": "https://news.bg/disasters/ryazak-spad-na-zhertvite-pri-aviokatastrofi-po-sveta-prez-2019-a.html", "text": "Броят на загиналите при катастрофи на големи търговски самолети е спаднал с над 50% през 2019 г., показва проучване на авиационната индустрия.През изминалата 2019 г. са регистрирани 257 загинали в сравнение с 534 души през 2018 г. според холандската консултантска компания To70.Това става въпреки тежката катастрофа на самолет Boeing 737 Max в Етиопия през март 2019 г.Спадът в броя на загиналите следва общата тенденция за авиоиндустрията, в която се наблюдава спад на фаталните авиокатастрофи, дори след като пътуванията с въздушен транспорт рязко се увеличават.През 2019 г. е имало 86 катастрофи с големи търговски самолети, включително осем инцидента с фатален изход, което е довело до 257 загинали, докато през 2018 г. е имало 160 инцидента, сред които 13 фатални с 534 убити, уточниха от холандската авиационна консултантска компания.Сред инцидентите с големи пътнически самолети през изминалата година онези, които са довели до фатален край за хора, възлизат на 0,18 от 1 млн. полета, т. е. един фатален инцидент на всеки 5,58 милиона полета. Това е значително подобрение спрямо 2018 г.Отчитани са смъртните случаи на пътници, екипажи на полети или загиналите на земята вследствие на самолетна катастрофа. Данните на To70 не включват инциденти с военни самолети, тренировъчни полети, частни полети, карго операции и хеликоптери.", "date": "2020.01.02", "title": "Рязък спад на жертвите при авиокатастрофи по света през 2019-а"}
{"url": "https://news.bg/regions/politsai-s-izstrel-spryaha-gonka-na-tri-gumi-v-tsentara-na-varna.html", "text": "Гонка на три гуми в центъра на Варна е спретнал пиян варненец в ранния следобед на 1 януари. За случката от вчера в 15.25 часа разказват от пресцентъра на МВР - Варна, а рисковият и за обикновените граждани сюжет започва от рутинна полицейска проверка улица \"Прилеп\" в посока село Каменар на лек автомобил БМВ с варненска регистрация.Шофьорът първоначално намалил, но като наближил полицейския служител дал газ, с рязка маневра избегнал риска да удари полицая и избягал към Каменар. Патрулът сигнализирал по радиостанцията за опасната маневра на автомобила.Половин час по-късно същият автомобил е забелязан по бул. \"Осми приморски полк\" в посока центъра на Варна. Отново като видял полицаите, шофьорът отначало рязко намалил, но после скоростно навлязъл в лентата на насрещното движение към кв. \"Виница\", опитвайки се да осуети отново проверка. Опитал се да премине между два успоредно движещи се автомобила, като едновременно ги блъснал странично и продължил към бул.\"Левски\", връщайки се в лентата към центъра. И в двете блъснати коли за щастие няма пострадали. След удара, от БМВ-то се разхвърчали елементи.Полицейският екип е повикал за помощ и допълнителен екип. Тогава започнало и преследването на БМВ-то с звуков и светлинен сигнал, тъй като бул \"Левски\" е един от оживените и централни за Варна и имало реална опасност за живота на случайни хора.Именно тогава полицаите забелязали, че бягащият автомобил е без предно дясно колело, а ламарина от калника стърчи извън купето. Въпреки повредите, водачът не спрял, продължил бързо и рисково между другите коли, като изпреварвал от ляво и от дясно.Настигнат е и въпреки настоятелните знаци да спре, той отново не се подчинил, като с маневра в ляво се опитал да изблъска служебния автомобил към мантинелата на бул.\"Левски\". Преди кръстовището с ул.\"Дубровник\", за да сложи край на рискованата ситуация в гъсто населен жилищен район, полицай от автопатрула произвел изстрел със \"стоп\" патрон по предното ляво колело на БМВ-то, като след това водачът спрял близо до спирка \"Дубровник\".Шофьорът и спътникът му са задържани, въпреки че са оказали съпротива. Шофьорът е тестван с дрегер, който е отчел употреба на алкохол, но от МВР-Варна не посочват нивото на промилите. Нито един от двамата задържани няма наранявания от причинения преди това пътен инцидент.Водачът на автомобила - 22-годишен и спътникът му, на 24 години са криминално проявени, като шофьорът е и осъждан по чл. 343Б, ал. 3 (управление на МПС след употреба на наркотици). Самият автомобил е бил откраднат от техен познат.По случая са образувани две досъдебни производства.", "date": "2020.01.02", "title": "Полицаи с изстрел спряха гонка на три гуми в центъра на Варна"}
{"url": "https://news.bg/world/protestite-sreshtu-pensionnata-reforma-vav-frantsiya-nay-prodalzhitelnite-ot-1968-g.html", "text": "Френската полиция използва сълзотворен газ, за да разпръсне протестиращи, които блокираха автобусен гараж в Париж. Това е поредният сблъсък между властите и синдикатите за пенсионната реформа, информира \"Ройтерс\".Протестите, сега са в 29-ия си ден, са най-продължителните от 1968 г.Видеоматериал на журналист на телевизия BFM, публикуван в \"Туитър\", показва полицията да използва сълзотворен газ по протестиращи на входа на автобусен гараж.Няма коментар от полицията.Френският синдикат CGT призовава за стачни действия този месец, след като френският лидер Еманюел Макрон се закани да продължи с пенсионната реформа. В новогодишното си обръщение Макрон обяви, че очаква правителството му бързо да постигне компромис със синдикатите за реформа на пенсионната система, но без да се отказва от изложените от министрите принципи.", "date": "2020.01.02", "title": "Протестите срещу пенсионната реформа във Франция най-продължителните от 1968 г."}
{"url": "https://news.bg/crime/zadignaha-2000-evro-i-bizhuta-ot-zhilishte-v-pleven-navrah-nova-godina.html", "text": "Откраднаха 2000 евро и злато от жилище в Плевен навръх Нова година, съобщиха от ОДМВР-Плевен.Сигналът за кражбата е подаден на 1 януари около 05:40 часа.Установено е, че чрез използване на подбран или подправен ключ е проникнато в жилище в Плевен и са откраднати златни накити и 2000 евро.На местопрестъплението е извършен оглед. След организирани бързи оперативни действия златните накити и част от паричната сума са намерени в дома на 43-годишен плевенчанин.Той е задържан за срок до 24 часа. Работата по случая продължава.", "date": "2020.01.02", "title": "Задигнаха 2000 евро и бижута от жилище в Плевен навръх Нова година"}
{"url": "https://news.bg/disasters/2019-godina-nay-goreshtata-v-istoriyata-na-avstraliya.html", "text": "2019 г. е била най-горещата в историята на Австралия, като температурата е достигнала 1,52 градуса по Целзий над средната за периода между 1961 и 1990 година, потвърждават данните от метеорологичната служба на страната.Годината, която се характеризираше с тежко засушаване, температурни рекорди и опустошителни горски пожари, е била с 0,19 градуса по-топла от 2013 г., досегашната рекордна година.Климатолози са казали за \"Гардиън\", че климатичните промени са тласнали онова, което би било гореща година, в рекордно гореща, предизвиквайки екстремни горещини и риск от смъртоносни бури.Данните на австралийската метеорологична служба показват, че средната температура в цялата страна е била 1,52 градуса над средното за периода между 1961 и 1990 г. Втората най-гореща година в страната е била 2013 г., следвана от 2005, 2008 и 2017 г.Проф. Марк Хоудън, директор на Института за климатични промени ANU, подчерта, че продължаващото повишаване на нивата на парникови газове в атмосферата, причинено главно от изгаряне на изкопаеми горива, е основният причинител на горещината.Той изтъкна: \"Съвсем ясно е, че емисиите на парникови газове променят радиационния баланс на Земята. Другите фактори са незначителни в сравнение с тях.\"По думите му други две климатични системи също са изиграли роля за рекордно горещата 2019 година.Климатичната система дипол в Индийския океан е отвела влагата от центъра на австралийския континент, причинявайки допълнителна горещина там. Друга климатична система, известна като южен годишен режим, също е допринесла за горещините.Данните показват също, че 2019 г. е била най-горещата година в историята за щата Нов Южен Уелс, с температури 1,95 градуса над взетия за база период между 1961 и 1990 г., побеждавайки предишната рекордна година, 2018, с 0,27 градуса.Западна Австралия също е преживяла своята най-гореща година с температури 1,67 градуса над средните стойности, като е подобрила предишния топлинен рекорд от 2013 г. с 0,58 градуса.", "date": "2020.01.02", "title": "2019 година - най-горещата в историята на Австралия"}
{"url": "https://news.bg/world/250-hil-siriytsi-byagat-ot-idlib-kam-turtsiya-pritesnen-erdogan.html", "text": "Президентът на Турция Реджеп Ердоган обяви, че 250 000 мигранти са избягали от северозападната сирийска провинция Идлиб към турската държава, информира \"Ройтерс\".Той подчерта, че Анкара се опитва да им попречи да пресекат границата.Турция е приела 3,7 милиона сирийски бежанци - най-голямото бежанско население в света. Има опасения от нова вълна от Идлиб, където 3 милиона сирийци живеят в последния бастион на бунтовниците в арабската държава, след като миналия месец сирийски и руски сили засилиха бомбардировките в региона.\"В момента 200 000 до 250 000 мигранти се придвижват към границите ни. Опитвамe се да им попречим с някои мерки, но не е лесно. Трудно е, те също са хора\", каза Ердоган на конференция в Анкара.", "date": "2020.01.02", "title": "250 хил. сирийци бягат от Идлиб към Турция, притеснен Ердоган"}
{"url": "https://news.bg/politics/rumen-petkov-iska-neno-dimov-da-bade-izhvarlen-ot-kabineta-zaradi-krizata-v-pernik.html", "text": "Росица Янакиева и екипът й нямат никаква вина за водната криза в Перник. Заради бруталната си наглост Нено Димов трябва да бъде изхвърлен от кабинета. Това заяви пред журналисти в Перник председателят на ПП АБВ Румен Петков.Така той коментира казаното от министъра на околната среда и водите, който контрира обвиненията на парламентарната опозиция за бедствието в Перник, като изрази твърдение, че именно времето на Петков подчерта, че АБВ ще поиска от кмета на Перник цялата кореспонденция, свързана с водния цикъл, от която ще бъде доказано, че действията, които е предприела Росица Янакиева и нейният екип, са срещнали одобрителната санкция от страна на управляващия орган.\"Да е ясно, че в госпожа Янакиева няма никаква вина. Аз познавам лично Нено Димов и съм смаян от бруталната наглост, която той прояви. Той само заради липсата на човечност и почтеност към истината просто трябва да бъде изхвърлен от кабинета. Той трябва да си отиде\", категоричен е Петков.По думите му отговорността за водните събития в Перник не бива да бъде локализирана само в местното управление, но трябва да бъде отнесена и към две ведомства - регионалното и екоминистерството и съответно, към министрите им.Председателят на ПП АБВ определи към правителството като повече от уместен и подчерта, че трябва да бъде много добре мотивиран.Председателят на областната структура на АБВ в Перник Петър Първанов коментира пред медиите, че обвиненията за водата в Перник към управлението на Росица Янакиева са напълно безпочвени.По думите му всичко, което е трябвало да бъде свършено от общината, е направено. В последствие получили от управляващия орган писмо да сключат договори с тези фирми, но по времето на Орешарски били спрени всички еврофинансирания, а при следващия кабинет било решено, че този воден цикъл няма да се финансира. Припомняме, че на 28 декември, при посещението си в Стара Загора премиерът заяви, че в Перник нищо не е пипано от 52-ра година. По думите му Той подчерта още, че ще са необходими 20 млн. лв. инвестиция в подмяната на водопреносната мрежа.Преди това пък по повод предложението му за . Според гражданската платформа \"Изправи се. БГ\" това ще доведе до нов държавен монопол.На 27 декември стана ясно, че Главният прокурор Иван Гешев пък По негови думи в момента се правели безумни неща, за да се разреши проблемът. бе обявено на 21 декември, след като воден режим бе ", "date": "2020.01.02", "title": "Румен Петков иска Нено Димов да бъде изхвърлен от кабинета заради кризата в Перник"}
{"url": "https://news.bg/world/v-iztochna-polsha-izbivat-hilyadi-ptitsi-zaradi-ptichi-grip.html", "text": "Властите в Източна Полша съобщиха, че птичи грип е отговорен за смъртта на най-малко 25 000 пуйки в птицеферма до границата с Украйна и Беларус, информира АП.Полските ветеринарни органи планират избиването на десетки хиляди птици край град Любартов - голям район с птицеферми. Полицията е блокирала достъпа до района за жители, които не са местни.Смъртоносният вирус H5N8 е отговорен за смъртта на птиците в две ферми в село на 40 километра от границата с Украйна и Беларус.Не е ясно как вирусът е стигнал до фермите.", "date": "2020.01.02", "title": "В Източна Полша избиват хиляди птици заради птичи грип"}
{"url": "https://news.bg/int-politics/sad-v-belgiya-prekrati-evropeyskata-zapoved-za-arest-na-puchdemon.html", "text": "Съд в Белгия е взел решение за прекратяване действието на европейските заповеди за арест на каталунските политици Карлес Пучдемон и Тони Комин, издадени от испански съд. Това съобщи самият Пучдемон в профила си в \"Туитър\", съобщават световните информационни агенции.\"Белгийското правосъдие признава нашия имунитет и взе решение за спиране действието на заповедта за арест и екстрадиция!\", написа той.Пучдемон и Комин бяха избрани за членове на Европейския парламент от каталунската коалиция Lliure per Europa (\"Свободни за Европа\"). Ала по закон, за да получат мандати, те трябваше да положат клетва за вярност към конституцията пред испанската централна избирателна комисия. Това означава, че те трябваше да се появят лично в Испания, където те са обявени за издирване. Те не отидоха за церемонията за клетвата в Мадрид, като вместо това изпратиха адвокати с нотариално заверени актове за клетва, обаче избирателната комисия отказа да ги признае като достатъчни основания за включването на Пучдемон и Комин в списъка на европейските депутати, избрани от Испания.По-висшестоящата инстанция на Съда на Европейския съюз на 20 декември реши да преразгледа по-ранното решение на по-долната инстанция за отхвърляне на искането на Пучдемон и Комин, в което те поискаха да се предприемат мерки, които да им позволят да поемат задълженията си на евродепутати. Пучдемон и Комин получиха временни пропуски до Европейския парламент на 20 декември, като пълната акредитация може да бъде одобрена през януари.Съдът на ЕС призна на 19 декември, че бившият заместник-ръководител на правителството на Каталуния Ориол Жункерас е получил имунитет като член на Европейския парламент веднага след обявяването на резултатите от евроизборите през май. По това време Жункерас беше арестуван във връзка с повдигнатите обвинения за организиране на незаконен референдум за независимост през 2017 г. Испанският съд отказа да го освободи от ареста, за да положи клетва. Избирателната комисия на Испания обяви мястото на Жункерас за вакантно, като прекрати правомощията му и изпрати до Европейския парламент списък на депутатите, в който неговото име не присъстваше. Жункерас беше осъден на 14 октомври от Върховния съд на Испания на 13 години затвор по обвинение в метеж и присвояване на държавни средства.", "date": "2020.01.02", "title": "Съд в Белгия прекрати европейската заповед за арест на Пучдемон"}
{"url": "https://news.bg/regions/tapa-ot-avtomobili-se-obrazuva-ot-predela-kam-am-struma.html", "text": "Тапа от автомобили има от Предела към АМ \"Струма\", съобщи bTV.Голяма колона от коли се е образувала край Симитли.Задръстването започва обаче малко след град Градево.", "date": "2020.01.02", "title": "Тапа от автомобили се образува от Предела към АМ \"Струма\""}
{"url": "https://news.bg/world/germaniya-razsledva-tri-zheni-za-pozhara-v-zoologicheskata-gradina.html", "text": "Три жени са разследвани за пожара в германска зоологическа градина, който изпепели повече от 30 животни, обявиха властите, цитирани от АП.Предполага се, че пожарът е предизвикан от летящи фенери на Нова година.Трите местни жени - майка и двете й дъщери, които са на възраст от 30 до 60 г. - са се явили в полицията в западния град Крефелд на 1 януари, след като властите обявиха на пресконференция за пожара, разкри шефът на криминална полиция в града Герд Хопман.Жените са разследвани по подозрение в небрежно боравене с огън, съобщи прокурор Йенс Фробел. Жените могат да бъдат осъдени на затвор до 5 г.Много германци посрещнаха Нова година с фойерверки, което се позволява от закона. Но летящите фенери са незаконни и са необичайни в Германия. Те се използват в Азия от столетия.Пожарът е започнал от ъгъл на покрива на къща с маймуни и бързо се разпространил. От зоологическата градина до холандската граница съобщиха, че къщата с маймуните е изгорена и повече от 30 животни са загинали, включително пет орангутана, две горили, шимпанзе, няколко маймуни, плодови прилепи и птици.Пожарникарите са успели да спасят само две шимпанзета.Хопман уточни, че жените са поръчали пет летящи фенера от интернет и са казали на властите, че не са знаели, че са незаконни в Германия. Той добави, че от описанието на продукта не става ясно, че са забранени.Представителят описа жените като \"напълно нормални хора, които изглеждат много разумни, много отговорни\" и добави, че е \"много смело\" решението им да потърсят полицията.", "date": "2020.01.02", "title": "Германия разследва три жени за пожара в зоологическата градина"}
{"url": "https://news.bg/culture/kompyutar-dopisva-nedovarshenata-deseta-simfoniya-na-betoven.html", "text": "Музиковеди, музиканти, един филмов композитор и програмисти са се заели с амбициозен проект - искат да вдъхнат живот на недовършената Десета симфония на Бетовен. Английският композитор и изследовател на Бетовеновото творчество Бари Купър открива през 1988 г. скици към първата част на неговата Симфония № 10 в ми-бемол мажор.Сега с помощта на изкуствен интелект произведението ще бъде завършено. \"Съществуващите музикални фрагменти ще бъдат поставени в съгласуван музикален контекст\", обяснява Кристине Зигерт, която е ръководителка на архива на Бетовен в Бон. Творбата ще бъде представена през пролетта на 2020 г. по случай 250-годишнината от рождението на композитора. Но може ли изкуствен интелект да пресъздаде гениалния композиторски стил на Бетовен? - притесняват се специалистите. Идеята на проекта е да създаде произведение, което да отговаря на стила на времето, а не толкова творба, за която познавачите на Бетовен ще си кажат: \"Да, това би могло да е написано от Бетовен\", пояснява Кристине Зигерт. Компютърът разполага с широк набор от информация - освен запазените оригинални фрагменти, които дават отправната точка, за музикална основа ще послужат също произведения на Бетовен и на негови съвременници. Грижливо подбрани творби от Хумел, Моцарт, Хайдн и Керубини ще съставят музикалния контекст на бъдещата творба.Освен това в системата на изкуствения интелект ще са въведени и скиците от друга, завършена творба на Бетовен - неговата 3-та симфония. Така компютърът \"научава\" как точно композиторът е развивал идеите си, посочва още Кристине Зигерт. Тя разказва, че композиторът е започнал работата си по двете последни симфонии едновременно, а идеята му била да завърши Десетата симфония след като приключи с Деветата. Но така и не успява, защото смъртта го застига. \"От записките му научаваме, че е искал да включи в симфонията си хорал, а четвъртата част си е представял като \"Празник на Бакхус\". Компютърът не може да знае какво точно съдържа тази представа, но е ясно, че тази част е трябвало да бъде много радостна и възторжена\", допълва Зигерт.Тъй като музикалните бележки на Бетовен са твърде кратки, ръководителите на проекта не разчитат само на изкуствения интелект. Те са поканили американския пианист и музиковед Робърт Левин, който е известен с редакцията си на \"Реквием\" от Моцарт. Неговата задача ще бъде да зададе основните музикални теми и структури, които след това компютърът да запълни. Оркестрацията пък ще се извърши от филмов композитор. Работата върху произведението се ръководи от института \"Караян\" в Залцбург и се осъществява съвместно с къщата-музей на Бетовен в Бон.Кристине Зигерт е убедена, че през следващите години ще бъдат постигнати впечатляващи резултати в областта на класическата музика и изкуствения интелект. \"С други думи, дори ако произведението, което ще бъде завършено сега, в годината на Бетовен, не довлетворява напълно всички, то само след няколко години ще бъдем изумени от резултатите, които могат да бъдат постигнати чрез изкуствен интелект\", обобщава Кристине Зигерт", "date": "2020.01.02", "title": "Компютър \"дописва\" недовършената Десета симфония на Бетовен"}
{"url": "https://news.bg/disasters/dvama-balgarski-moryatsi-sa-zaginali-pri-burya-v-norvezhko-more.html", "text": "Двама български моряци от товарния кораб \"Стара планина\", който плава в Норвежко море, са паднали зад борда, съобщиха от МВнР. Според спасителите, няма шанс двамата да са оцелели при тежките климатични условия в района. Инцидентът е станал при много тежка метеорологична обстановка - силен вятър и 8-метрови вълни.Посолството ни в Осло е уведомено днес от външното министерство на Кралство Норвегия за извънредната ситуация на кораба.В ранния следобед е започнала спасително-издирвателна операция с два хеликоптера. Издирването е било затруднено поради лошото време. От Съвместния спасителен координационен център (ССКЦ), който отговаря за района на Северна Норвегия и е поел спасителната операция, са изразили готовност да включат в нея и самолет със специален радар, ако вятърът утихне.  Метеорологичните условия обаче не са се подобрили и от центъра са съобщили тази вечер, че прекратяват издирването на двамата моряци. Според ССКЦ, при настоящите климатични показатели няма шанс падналите във водата да оцелеят толкова дълго време.Операцията няма да бъде подновявана през утрешния ден. Норвежката полиция започва разследване по случая.Посланикът ни в Осло Вера Шатилова е в контакт с местните власти, включително със ССКЦ, и оказва необходимото съдействие по случая, уверяват от МВнР.На борда на товарния кораб \"Стара планина\" се намират 19 души - 18 български граждани и един гражданин на Украйна. Корабът е на 400 км югозападно от град Будьо. Сигналът към норвежките власти е подаден от капитана, с когото спасителите са в постоянна връзка.Корабът \"Стара планина\" е построен през 2007 г. Той е бълкер - превозва насипни товари. Дължината му е 186.5 метра, ширината - 30 метра. Може да превозва до 52656 кубични метра зърно. \"Стара планина\" плава под малтийски флаг.", "date": "2020.01.02", "title": "Двама български моряци са загинали при буря в Норвежко море"}
{"url": "https://news.bg/world/gartsiya-izrael-i-kipar-podpisaha-za-gazoprovoda-eastmed.html", "text": "Министрите на енергетиката на Гърция, Израел и Кипър подписаха в Атина договора за изграждане на Източносредиземноморския газопровод - EastMed, който ще доставя газ от Средиземно море към Европа, предаде БНР. Трасето е с дължина 2000 километра.На официалната церемония при подписването присъстваха премиерите на Гърция и Израел - Кириакос Мицотакис и Бенямин Нетаняху, както и президентът на Република Кипър Никос Анастасиадис.Гръцкият премиер Мицотакис заяви, че днешният ден дава старт на \"важен проект, който надхвърля енергийния сектор\". Анастасиадис постави акцента върху сътрудничеството между страните от Близкия Изток. От страна на Тел Авив премиерът Нетаняху каза, че Израел, Кипър и Гърция се превръщат в ключови доставчици на енергийни източници за Европа.България също ще може да получава газ от Източносредиземноморския газопровод след изграждането на интерконектора Комотини-Стара Загора, информират гръцките медии.Договорът включва възможност за присъединяване на други страни и прехвърляне на допълнителни количества природен газ.Според израелския експерт по геострагегия Авиноам Идан, новата тръба няма да е конкурент на руските доставки в ЕС и \"няма нужда да се смята за голяма промяна в геополитическата динамика на европейския енергиен пазар\".Трасето на новия газопровод обаче не включва Турция, което предизвика остра реакция от стара на Анкара.Договорът беше подписан на фона на възникналото напрежение с Турция заради действията ѝ в региона и морската сделка с Либия, която разширява претенциите на Анкара към богати на газ морски райони. Откриването на находища в Източното Средиземноморие предизвика раздвижване в сектора и скандал между Кипър и Турция.Източносредиземноморският газопровод ще може да транспортира между девет и 12 млрд. куб. м газ годишно от офшорни газови резерви между Израел и Кипър до Гърция, а след това и до Италия, и други югоизточни европейски страни.", "date": "2020.01.02", "title": "Гърция, Израел и Кипър подписаха за газопровода EastMed"}
{"url": "https://news.bg/int-politics/turtsiya-nasarchava-raboteshtite-zheni-s-gavkavo-rabotno-vreme-i-dalgi-otpuski.html", "text": "Турското правителство смята да въведе гъвкаво работно време и по-дълги отпуски за жените, за да повиши трудовата заетост сред тях, предаде БНТ. Предвижда се и разработването на цифрови бизнес модели, позволяващи на служителките да могат да работят от дома си или от друго място извън офиса.Процентът на заетост при жените в Турция все още изостава от този при мъжете - в момента той е около 30%. Правителството си поставя за цел да го повиши най-малко до 34% до 2023 г.Министерството на индустрията и технологиите ще обедини усилията си с Министерството на националното образование, за да може повече жени да бъдат наети на по-квалифицирани работни места.Обучението по предприемачество сред жените също ще бъде подкрепено.Правителството ще разшири и детските заведения в индустриални и технологични зони, където са концентрирани повече компании, за да насърчи жените, които са напуснали работата си след раждането, да се върнат на работа.Друга идея е разширяването на бизнеса с гъвкави условия на труд, особено в разработването на софтуер и информатика, където е възможно да се работи от дома, за да се насърчат повече жени да участват в пазара на труда.Правителството вече одобри поредица от проекти, специално за заетостта на жените в сферата на технологиите. Броят на жените, заети в публичните и частните сектори на научноизследователската и развойната дейност, се е увеличил с 55,6% през последните пет години и достигна 54 308.", "date": "2020.01.02", "title": "Турция насърчава работещите жени с гъвкаво работно време и дълги отпуски"}
{"url": "https://news.bg/int-politics/ruskite-ofitsiozni-kanali-skriha-dislaykovete-pod-rechta-na-putin.html", "text": "Телевизионните канали \"Русия 1\", \"Русия 24\" и Първи канал скриха броячите за харесванията и нехаресванията под новогодишната реч на руския президент Владимир Путин и блокираха възможността тя да бъде коментирана, предаде Дойче веле. Каналът НТВ също блокира коментарите.През 2019 г. ситуацията беше сходна, напомня руското интернет издание \"Отворени медии\". Тогава до обяд на 1 януари в YouTube канала на \"Русия 1\" под речта на Путин вече е имало 4000 дислайка и само 1000 лайка, а при Първи канал - над 66 хиляди дислайка и 12 хиляди лайка.Аналогична беше ситуацията и при голямата пресконференция на Путин през декември 2019. Тогава \"Русия 24\" скри брояча, след като лавината от дислайкове по време на прякото излъчване в интернет.През 2018 г. под видеозаписите с новогодишната реч на Путин също бяха изключени броячите, а коментарите блокирани.", "date": "2020.01.02", "title": "Руските официозни канали скриха дислайковете под речта на Путин"}
