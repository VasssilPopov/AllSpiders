{"url": "https://news.bg/education/badeshtite-zhurnalisti-i-matematitsi-sa-na-izpit-v-su.html", "text": "С писмен изпит по журналистика и математика продължава втората кандидатстудентска сесия на Софийския университет за учебната 2017/2018 г., съобщиха от Софийския университет \"Св. Климент Охридски\".На писмения изпит по журналистика Светослава Шикова от Пловдив изтегли темата \"Дишай!\", по която ще пишат кандидат-студентите днес. Бяха изтеглени и още две контролни теми: \"Четящият човек\" и \"Ние и другите\".Комисията ще оцени способността на кандидат-студентите да създават цялостен и завършен писмен текст по зададена тема. Работата може да бъде написана в свободно избрана от автора прозаична форма и достатъчен за пълноценното разгръщане на замисъла обем.Темите за писмения изпит са от съвременния обществен, политически, икономически и културен живот, отразен в българския периодичен печат, радиото, телевизията, интернет.Изпитната комисия формулира темите непосредствено преди изпита. Изпитът започва с изтеглянето на една тема от кандидат-студент, като контролно се отварят поне още две теми. Писменият изпит продължава 3 астрономически часа.Специалностите, за които кандидат-студентите могат да кандидатстват след успешно положен писмен и устен изпит, са: \"Журналистика\", \"Връзки с обществеността\" и \"Книгоиздаване\".Изпитът по математика I в Софийския университет \"Св. Климент Охридски\" е писмен и от 2016 година форматът му съвпада напълно с този на матурата по математика:Кандидат-студентът излага решенията на задачите в свитъка за решения, като трябва да се стреми да изложи решенията на задачите пълно, кратко и ясно, използвайки въведената в училище математическа символика.Необходимо е решението на всяка задача да съдържа кратки обосновки и обяснения за означенията и въз основа на кои теореми, аксиоми или определения са извършени съответните доказателства, пресмятания, построения и изводи.При решаването на всички задачи се използват знания от различни теми на програмата по математика за задължителна подготовка. Решаването на задачите не предполага използването на помощни изчислителни средства.При провеждането на изпита се допуска използването на химикалки (пишещи синьо), черен молив, линийка, триъгълник, пергел и гума. Не се разрешава ползването на калкулатори, електронни бележници и портативни компютри.Единственото разрешено помагало по време на изпита е Справочник по математика за кандидат-студенти, издаден от Факултета по математика и информатика на Софийския университет \"Св. Климент Охридски\" не по-рано от 2007 г. (с червена корица). Времето за провеждане на изпита е 4 часа.", "date": "2017-06-10", "title": "Бъдещите журналисти и математици са на изпит в СУ"}
{"url": "https://news.bg/crime/zadarzhaha-mazh-za-vaorazhen-grabezh-v-pleven.html", "text": "Сигналът за престъплението е пристигнал на телефон 112 вчера, около 19 часа. По първоначални данни маскиран мъж е влязъл в денонощен павилион в комплекс \"Кантоната\", като насочил пистолет срещу служителката. Мъжът заплашил служителката и я принудил да му даде парите от оборота. Полицаите се отзовали на мястото и извършили оглед. В хода на разследването те претърсили и района и открили анцуг, маска и пистолет, които били използвани от нападателя.По случая веднага започнали оперативните действия, в рамките на които криминалистите установили самоличността на извършителя - 28-годишен местен мъж. Той е задържан, намерени са и част от парите.Работата по случая продължава под ръководството на районен прокурор.", "date": "2017-06-10", "title": "Задържаха мъж за въоръжен грабеж в Плевен"}
{"url": "https://news.bg/health/zdravnoosiguritelnite-knizhki-veche-ne-sa-grizha-na-lichnite-lekari.html", "text": "Личните лекари вече не издават здравноосигурителни книжки на пациентите си. Всеки може да получи книжките си в офисите на районните здравни каси в страната.Промяната е предвидена в Националния рамков договор за тази година и засяга само пациенти, които все още нямат издадени здравноосигурителни книжки.От 1 април до сега 220 души са получили здравните си книжки в офисите на столичната здравна каса.Директорът на пресцентъра на Столичната здравноосигурителна каса Ваня Станчева заяви пред БНТ, че става въпрос главно за книжки на новородени деца или на граждани, които просто не са получавали такива книжки от личните си лекари.Първата първата здравноосигурителната книжка е безплатна. Издаването ѝ отнема около 5 минути.Тази промяна е била търсена от личните лекари отдавна, защото процедурата по издаването на книжките била доста сложна. Личните лекари все пак продължават да има задължения - те нанасят данните си в здравноосигурителната книжка. Книжката трябва да се представи и на стоматолозите, работещи със здравната каса, за да могат да отбележат безплатните дейности, които са извършили на пациента през годината.", "date": "2017-06-10", "title": "Здравноосигурителните книжки вече не са грижа на личните лекари"}
{"url": "https://news.bg/comments/kogato-lyubovta-razdelya.html", "text": "\"Ако разбера, че синът ми е гей, ще го удуша с тия две ръце\". Реплика, която неведнъж съм чувала в различни вариации от мои приятели. Родители в 21 век. В главата ми след подобна изцепка веднага започват да се въртят въпроси от типа: \"Какво ти пука кой с кого си ляга? Нали не посягат на теб? И откога нечия сексуалност има нужда от твоето одобрение, без значение дали е на сина ти или не?\" В крайна сметка решавам да не се меся. Не съм родител и нямам намерение да се бъркам във възпитателните мерки на приятели и познати. Но някак си всеки път ми остава една горчивина, че в България още не сме дорасли да бъдем свободомислещи, да приключим с темите табу и да бъдем по-толерантни. А ми се струва, че вече е време. И дори сме закъснели.Гей парадът или София прайд всяка година се превръща в ябълката на раздора. Тази година, в крак с модата, дори тръгнаха фалшиви новини и призиви шествието да се проведе в ромското гето в Пазарджик в подкрепа на Ахмед Муса. Оставям го без коментар, защото не мога да си обясня как се мултиплицират подобни \"новини\". Всъщност съвсем ясно ми е, че такава информация 100% носи повече \"кликове\", прочитания и трупа трафик и това за медиите днес е повече от достатъчно.Иначе, традиционно всяка година заклети пуритани са дълбоко възмутени защо е нужно да се показваш публично с половинката си от същия пол и да демонстрираш сексуалността си публично. Мотивите обикновено са от палитрата - не може да развращават децата, различната сексуалност не е нормална. Стигало се е и до брутални публични прояви като саморазправа с юмруци, ритници и линч. Кървищата в центъра на една европейска столица, изглежда са доста по-приемливи от това да си различен. Остава да закопаем в земята всички \"обратни\" до кръста и да ги замеряме с камъни като в Близкия изток. Извинявам се за грубите изрази, но подобно отношение ми се струва крайно нецивилизовано и изостанало. Типично за едни други епохи и географски ширини.От другата страна подкрепящите София прайд са категорични, че трябва да има демонстрация и е крайно време обществото ни да си отвори очите за ЛГБТ хората. Всяка година се настоява за криминализиране на престъпленията по хомофобски подбуди и за повече толерантност. Организаторите искат от държавата да вземе активно участие в борбата с хомофобията и престъпленията от омраза, както и да осигури адекватни здравни, образователни и социални политики, подкрепящи тези членове на обществото. Като че ли не е изненада, че България е на едно от последните места в Европа по толерантност и на едно от първите по дискриминация към ЛГБТ хората.Важно е да се подчертае дебело, че различната от традиционната сексуалност не е заболяване. И не, не се лекува. Лекуват се предразсъдъците. Проблемът е, че не са много хората, които си задават въпроса какво е да си различен. Да си заключен в едно тяло, което не харесваш и което не отговаря на усещанията и вътрешните ти потребности? Какво е да имаш белези и на двата пола или просто да изпитваш привличане от хора от същия пол? Повечето хетеросексуални хора нямат представа колко тежко е за един тийнейджър например да признае дори пред себе си, че харесва мъже. Защото \"нормалните\" хора не са се замисляли, но са готови да хвърлят камъни. И защото тази тема още е табу в обществото.Страх и срам. Две усещания, които бушуват с пълна сила при хомосексуалните, интерсекс хората и транссексуалните. Сигурно защотоса чували неведнъж същите закани, с които започнах в началото. Много често родителите действително отказват подкрепа на собствените си деца - и морална, и финансова. Как да ги подкрепят като ще станат за срам, съседите ще ги обсъждат, целият град ще разбере и ще се подиграва? Когато семейството ти откаже разбиране и подкрепа, какво повече да очакваш от обществото? Стига се и до случаи, в които хомосексуални хора сключват брак и дори имат деца. Цял живот се крият и градят отношенията си в измама и лъжа. И цял живот остават дълбоко неразбрани и нещастни. От страх и срам.Много хомосексуални и транссексуални хора не само са обект на подигравки, но и са жертва на всякакъв вид насилие, включително сексуално. За тях никой не говори. В докладите на Българския хелзинкски комитет и тези на неправителствените организации, които работят за правата на ЛГБТ хората, се казва, че България и до днес остава една от държавите, които не признават под никаква форма фактическото съжителство между лица от еднакъв пол. Гражданският брак в страната остава единствената призната форма на съюз между две лица, изрично упоменат в закона като \"доброволен съюз между мъж и жена.\"Непризнаването на двойките от еднакъв пол от българското законодателство автоматично ги поставя в неравностойно положение, като ги лишава от гражданските, социалните и икономическите права, предоставени на съпрузите от различен пол - например право на свиждане и информация за болен партньор, право на обща имуществена собственост и наследяване, родителски права спрямо децата, право на осиновяване.Скоро попаднах на един френски филм, в който момченце чува, че наричат баща му \"педераст\" и логично пита: \"Тате, какво е педераст?\". А бащата съвсем спокойно и хладнокръвно му обяснява: \"Педераст е грозна дума. Тя означава гей - мъж, който харесва други мъже. Но в това няма нищо лошо и срамно. Защото и това е любов\". Цитирам по памет и не си задавам въпроса кога ще ги стигнем французите по отношение и начин на възпитание, защото знам, че няма да го доживея. И защото знам, че в България тази любов разделя.", "date": "2017-06-10", "title": "Когато любовта разделя"}
{"url": "https://news.bg/euronews/po-nov-nachin-otbelyazvat-energiynata-efektivnost-varhu-uredite.html", "text": "Евродепутатите гласуват промени в системата за отчитане на енергоефективността на домакинските ел. уреди.Енергийната ефективност на уредите ще се измерва по системата от А до G. Някои уреди се делят в момента на енергоспестяващи според това колко ток пестят на уреди тип А+, А++ и А+++. Върху всеки електродомакински уред има поставен етикет, който дава минимална информация за техническите характеристики на изделието. Този етикет е в съответствие с Директиви на Европейската комисия по енергетика и транспорт( 92/75/CEE, 94/2CE, 95/12CE, 96/89CE, 2003/66CE и др.).Директивата 2009/125/EC изисква ясно показване на основни потребителски качества, включително и енергийната ефективност. От юли 2011 г.е в сила нова европейска Директива 2010/30/EC. Тя се отнася не само до битови изделия, а и за промишлени и търговски уреди и обзавеждане. Сферата на обхвата на документа е разширен и включва още продукция, която не консумира енергия, но оказва пряко или косвено влияние, върху енергопотреблението (например, ограждащите конструкции на сгради и съоръжения).В нея е застъпена по-широко т.нар. пиктограма-символи (знаци), показващи разпознаваеми черти или характеристики на обекта. Енергийният етикет е цветен, със строго регламентиран графичен дизайн. Например, за хладилник, енергийният етикет характеризира потребителските качества. Те се измерват по енергоефективност от А до G.На първия ред са посочени данни за производителя и модела на хладилника. На втория ред, в лявата колона, са отбелязани енергийните класове в цветове от зелено през жълто до червено. С най-висок клас енергийна ефективност, т.е с най-малък разход на електроенергия, са уредите с клас А.С най-ниска енергийна ефективност ,т.е с най-голямо електропотребление са уредите с енергиен клас G.С Директивата 2010/30/EC се въвеждат още класове- A+,A++ и А+++.Интересен факт е, че хладилник от клас B консумира средно два пъти повече електроенергия в сравнение с хладилник от клас А++ за период от 15 години. Подобни енергийни етикети имат още перални, сушилни, съдомиялни машини, водонагреватели, климатици, лампи, телевизори, автомобили, здания и др.Естествено върху документа се посочват специфични за обекта технически данни.Например, за перални машини,първият и вторият ред са идентични на тези за хладилника. Сега всички уреди ще се измерват от А до G.", "date": "2017-06-10", "title": "По нов начин отбелязват енергийната ефективност върху уредите"}
{"url": "https://news.bg/world/sasht-i-rusiya-sa-pregovaryali-po-zonite-v-siriya.html", "text": "Представители на САЩ и Русия са провели секретни преговори по зоните за деескалация в Сирия, съобщава в. \"Уолстрийт джърнъл\".Срещата се е състояла в Йордания. На нея са присъствали местни представители. През последните дни зачестиха сигналите, че САЩ и Русия действат съвместно за намиране на мирен изход в Сирия.Москва внесе резолюция в ООН за конфликта в Близкия изток.", "date": "2017-06-10", "title": "САЩ и Русия са преговаряли по зоните в Сирия"}
{"url": "https://news.bg/politics/borisov-iska-belezhtsite-i-nomertsata-izdavani-ot-kat-da-badat-likvidirani.html", "text": "\"Арести и да влизат в затвора\". Така министър-председателят Бойко Борисов коментира въпроса с  и темата за войната по пътищата, за която бе свикано  на 27 май.Премиерът е на инспекция в третия метродиаметър на столичното метро. Той посочи, че се надява в най-скоро време \"бележците\" и \"номерцата\", издавани от КАТ да бъдат ликвидирани.Борисов заяви, че свиква съвещание в МВР за административната реформа в службите на КАТ.\"Има и много субективни причини - нямали компютри, нямали хартия, нямали сгради, нямат сайт. Аз съм извикал 15-20 началника, както и от финансите и от данъчните, за да ползваме и тяхната експертиза и сега се занимават с това\", заяви Борисов.Припомняме, 14 лица са задържани до момента при акцията в ДАИ. Двама от тях са собственици на автошколи, а останалите са служители на агенцията.Досъдебното производство е започнало на 14 май след постъпил сигнал в ГДБОП, че в ИА \"Автомобилна администрация\" действа организирана престъпна група, извършваща престъпление по служба - събиране на подкупи.Използвани са СРС-та, обяви говорителят на главния прокурор Румяна Арнаудова.", "date": "2017-06-10", "title": "Борисов иска \"бележците\" и \"номерцата\", издавани от КАТ, да бъдат ликвидирани"}
{"url": "https://news.bg/politics/borisov-samo-s-mediite-v-ksns.html", "text": "Консултативният съвет за национална сигурност (КСНС) губи своя смисъл. Аз ще участвам в КСНС само, ако медиите са вътре. В най-лошия случай, ако се извади монитор - вие да присъствате и да го гледате.Това каза  по повод интервюто на президента Румен Радев и последното заседание на Консултативния съвет по национална сигурност. \"Когато изведнъж се появяват такива огромни харчове за отбрана, аз бих попитал дали г-н Радев в това интервю, говорил ли е за това, че единствено неговият ментор - Корнелия Нинова, бе единствената, която не подкрепи 2% от БВП за въоръжаване\", попита Борисов.Той продължи с въпросите и настоятелното си питане: \"защо така президентът Радев услужливо е подминал този въпрос?\".\"Единствените, които не подкрепят 2% за въоръжение бе г-жа Нинова. Аз й казах, публично, че ако и аз подкрепя нейната теза, ще излезем от КСНС с тежък конфликт между двете институции. Това се е спестило явно\", коментира Борисов.Той коментира и въпроса с публикуването на стенограмата за КТБ: \"Видяхте, че стенограмата е в моя услуга\".Относно заседанията на КСНС премиерът бе категоричен, че няма да допусне след година - да го скарат с някоя съседна държава, ако са били изказани опасения и съображения и някой реши да си направи евтин ПР от това.\"КСНС беше единственото място, където управляващи, опозиция, служби и отговорните хора в държавата могат да разговарят и да си кажат мнението по дадена тема. Ако след това ще ми държат гарез за всяка дума - не виждам абсолютно никакъв смисъл да се прави без медии. Така че оттук нататък моето участие ще бъде свързано само, ако 100% се предава по телевизията или долу на монитора. А не след две три години да ми вадят думи и да ми ги коментират - това направиха вчера\", заяви Борисов по повод публикуването на текста на едната стенограма, на която е обсъждана ситуацията в КТБ.Много е хубаво - ако може всички стенограми да ги разсекретят, ако може и аз това постановление за \"Грипени\"-те (типът изтребител, който е избран след много съгласуване между военни експерти и политически анализи - б.р.) също, за да видите каква глупост, каза още Бойко Борисов.\"\", заяви Борисов. Той каза, че вчера е забранил на парламентарната група да правят трибунка и да говорят за кадрите на патриотите.Борисов попита във  отговорил ли е за вътрешния министър на неговото служебно правителство - Пламен Узунов, сега съветник на президента, къде да отиде ДАНС (сега е към МС) и дали да си отиде неговият Пламен Узунов. Това заяви премиерът по повод снимките, на които Пламен Узунов е позирал с мустачки като на Адолф Хитлер.\"Той каза ли, че това е недопустимо и аз, ако си спомняте, още вечерта уволних заместник-министър. Борисов посочи, че се надява в понеделник да видим указ за отстраняването на този съветник.\"Вие 10 дена ни съсипахте за тези снимки (на бившия зам.-регионален  и на директора в ). Вие ни разкатахте. В ЕНП съвещание правиха за това\", посочи той и се обърна към евродепутата Андрей Ковачев с думите - ще питат ли ПЕС - Хитлер може ли да е вътрешен министър.\"Виждате как от една шега - сега трябва да му вземем главата\", коментира Борисов. \"Когато хвърляш камък в стъклената си къща, накрая ще се счупи и твоето прозорче\", коментира още той.Относно лансираната от президента Румен Радев теза, че службите трябва да преминат под командването на президентската институция, Борисов бе лаконичен. \"Много желание има за власт, по-добре е тази, която я имаме да я управляваме добре. Аз няма да съм този, който първи ще наруши добрия тон, макар че имам много основание за това\", посочи Борисов.Той изтъкна, че отново при приемането на властта, са заварили едно секретно министерско постановление. \"Страшно ми напомня постановлението на предишното правителство за Уестингхаус. А то е, че се взима решение, по-късно следващите да вземат решение да купят \"Грипени\"-те. Като не взимате решение - не го взимайте и не ни препоръчвайте. Експертите ще решат какво да вземат\", заяви Борисов.Относно загиналия вчера военен пилот на разбилия се хеликоптер \"Пантер\" - кап. Георго Анастасов, Борисов посочи: \"Познавах го лично, прекрасен пилот и пак със своите действия до последно се е борил и е спасил живота на другите двама. Така че с г-н Каракачанов и сега ще се видим - посмъртно ще го повишат в чин майор\", заяви премиерът.Бойко Борисов допълни: \"Но нека да кажа и това, че в случая сме купили възможно най-добрият хеликоптер в света, (\"Пантер\"). Понеже застраховките не важат за военната техника, само се застрахова животът им, сме загубили и 50 млн. лв. вчера, освен безценния човешки живот на един прекрасен летец. 50 - млн. лв. колкото коледните надбавки на пенсионерите\".По думите на Бойко Борисов, когато си говорим за такива скъпи играчки и хобита, трябва да преценяваме кое е най-важно. Той визира проблемите с пътищата, пенсиите, хората в неравностойно положение, поетите ангажименти към образованието за учителските заплати и изграждането на физкултурни салони.", "date": "2017-06-10", "title": "Борисов само с медиите в КСНС"}
{"url": "https://news.bg/health/v-stabilno-sastoyanie-sa-dvamata-piloti-ot-padnaliya-vertolet-panter.html", "text": "В стабилно състояние са двамата пострадали пилоти при инцидента с хеликоптер \"Пантер\", съобщиха от Министерството на отбраната. Те са настанени за лечение в реанимацията на Военноморска болница - Варна.Капитан Павел Симеонов и капитан Анатоли Апостолов са контактни и с нормални жизнени функции. Лекуващият екип дава добри прогнози за пълното възстановяване на двамата пилоти.Припомняме, в петък, 9 юни, по време на тактическо учение \"Черно море - 2017\" вертолет \"Пантер\" на Военноморските ни сили падна във водата. Тримата пилоти бяха спасени от екипажа на фрегатата \"Дръзки\", която бе в близост до вертолета.Часове след инцидента почина командирът на екипажа на вертолета капитан Георги Анастасов. По случая тече разследване.", "date": "2017-06-10", "title": "В стабилно състояние са двамата пилоти от падналия вертолет \"Пантер\""}
{"url": "https://news.bg/regions/dve-aktsii-sa-imali-planinskite-spasiteli-za-pomosht-na-planinari.html", "text": "Планинските спасители са помогнали на закъсали туристи при две акции през изминалото денонощие. Това съобщиха за News.bg от Планинската спасителна служба (ПСС) към Българския червен кръст (БЧК).В петък следобед е получен сигнал за паднало момиче в района на Рилските езера. Туристката е получила травма на крака. На място е изпратен екип на ПСС, който ѝ е оказал помощ. Момичето е предадено на медицинската служба. Спасителната акция в този случай е била шест часа.През нощта мъж тръгнал от село Долни Пасарел към Лозенска планина. В тъмното паднал и се наранил. Наложило се планинските спасители да му окажат помощ. Пострадалият е предаден на екип на Спешна помощ, дошъл до село Долни Пасарел. Акцията по неговото спасяване е отнела около 3 часа.И двамата пострадали са откарани в болница и са в стабилно състояние, увериха от ПСС.\"Ние сме длъжни да окажем помощ, когато няма застраховка и възможност да се плати всичко е за сметка на ПСС\", разказаха спасители. Техни колеги, участвали в сложни спасителни акции заявяват, че дори и да има застраховка, ПСС не винаги може да си прибере дължимото.", "date": "2017-06-10", "title": "Две акции са имали планинските спасители за помощ на планинари"}
{"url": "https://news.bg/press/vvs-katastrofa-potrese-balgariya-mvr-razkri-samo-42-ma-korumpirani.html", "text": " Загиналият кап. Георги Анастасов е от ЯмболKoмaндиpът нa eĸипaжa нa вepтoлeт \"АЅ \"Πaнтep\" - 565 МВ\" ĸaпитaн Гeopги Aнacтacoв зaгинa пpи тpaгичния инцидeнт пo вpeмe нa тaĸтичecĸoтo yчeниe \"Чepнo мope - 2017\" , пoтвъpдиxa oт пpecцeнтъpa нa вoeннoтo миниcтepcтвo.Радев: Незабавно да стартира проектът за нови изтребителиПрезидентът Румен Радев изказа съболезнования на близките на командир Георги Анастасов, който загина при падане в морето на вертолет \"Пантер\". Познавах го бегло, обаятелен, интелигентен човек, сподели Радев в интервю за БТВ.Според президента е рано да се каже каква е причината за инцидента. Техническа или човешка грешка - ще установи комисията, посочи Радев.Със сигурност знам, че екипажът има нальот 3-4 пъти по-малко от 180-те часа годишно норматив на НАТО, заяви държавният глава.Борисов упрекна Йончева, изложила го на опасност Бойко Борисов намекна на Елена Йончева в парламента вчера, че го излага на опасност, като го кара да говори на парламентарен контрол за посещението на лидера на Кюрдистан Масуд Барзани. Според него всички гледали телевизии, четели и се информирали, поради което не трябвало да се шуми. \"Ако г-жа Йончева ме беше попитала, аз щях да й кажа, защо сме го направили тихо. Знаете, че основните армии, които се бият срещу \"Ислямска държава\", са те и дотук спирам\", пак се опита да бъде бъде обран Борисов.\"Дондуков\" 2 публикува стенограмата за КТБСтенограмата от срещата при бившия държавен глава Росен Плевнелиев за КТБ след обявяването на трезора в несъстоятелност беше публикувана на сайта на президентството. Това стана, след като наследникът на Плевнелиев Румен Радев заяви, че това ще се случи още днес, както и че от него ще стане ясно дали обществото е готово за прозрачност. Публикуваната стенограма е от първата от общо две срещи по темата КТБ през лятото на 2014 г. при тогавашния държавен глава Росен Плевнелиев. Публикуваният разговор е проведен на 29 юни 2014 г. - седмица след поставянето на трезора под спецнадзора на БНБ.МВР разкри само 42-ма корумпирани сред 50 000 служители в систематаЗа една година МВР е успяло да разкрие едва 42-ма корумпирани сред своите. Това става ясно от Годишен отчет за степента на изпълнение на мерките от Плана за действие за превенция и противодействие на корупцията - 2016 г., публикуван на страницата на ведомството. За система като вътрешното министерство от 50 000 служители числото очевидно е пренебрежимо малко. От отчета не става ясно дали това се дължи на слаба антикорупция, или в МВР работят само изрядни служители.БСП внася сигнал за оградата по границатаБСП сезира днес прокуратурата и ДАНС за оградата по границата с Турция. Сигнала внася Елена Йончева. Имаме съмнения за корупция и за търговия с националния интерес, категорична е тя. Йончева настоява за отговор защо цената на съоръжението е повишена 4 пъти, защо оградата е едноредова и защо камерите не работят трета година.Веднага след това Валери Симеонов обяви, че внася сигнал в прокуратурата срещу Йончева за изнасяне на информация в ущърб на националната сигурност и \"насърчаване на бежанския поток\". \"Информацията е публична. Има я на страницата на НС и всеки може да я прочете. Тя е оповестена и от вътрешния министър на 3 май по време на парламентарен контрол\", отговори Елена Йончева.Бизнесът с рози: Между цветовете и бодлитеАко има сектор в българската икономика, в който България е сред световните лидери от години, това със сигурност е отглеждането на маслодайни рози - Rosa damascena и по-малко \"Алба\", както и произведеното от цветовете им висококачествено масло, използвано в най-известните луксозни марки парфюми и козметични продукти в света. Индустрията е бутикова, географски заключена в Розовата долина и основаваща се преди всичко на традиции и доверие.", "date": "2017-06-10", "title": "ВВС катастрофа потресе България, МВР разкри само 42-ма корумпирани"}
{"url": "https://news.bg/crime/lipsata-na-kvorum-otlozhi-s-chas-izbora-na-sadiite-za-vss.html", "text": "Отложиха с час началото на Общото събрание на съдиите за избор на членове на Висшия съдебен съвет, съобщиха от пресцентъра на ВСС. Причината е липса на кворум отложиВ 10.00 часа председателят на Върховния касационен съд Лозан Панов в присъствието на председателя на Върховния административен съд Георги Колев, обяви, че са регистрирани 462-ма. В избирателния списък са 2236 съдии, записани за участие в Общото събрание на съдиите за избор на членове на Висшия съдебен съвет.Събранието се отлага с един час и ще започне в 11.00 часа, независимо от броя на присъстващите, гласи процедурата.Право на участие в Общото събрание имат 2 236 съдии от страната, от които 1 672 са заявили електронно гласуване. Кандидати в изборната процедура са 27 съдии.Общото събрание на съдиите може да се проследи в реално време от всеки заинтересован чрез интернет сайта на ВСС в раздел \"Общо събрание на съдиите за избор на член на ВСС\".Пълна информация за кандидатите е публикувана на интернет сайта на ВСС в раздел \"Единен електронен портал на съдебната власт\" - \"Избор за членове на ВСС\". Там има подробна автобиография, предложение за издигане на кандидата, заедно с мотивите към него и имената на предложителите, техните концепции за дейността на ВСС, становища и въпроси към тях.", "date": "2017-06-10", "title": "Липсата на кворум отложи с час избора на съдиите за ВСС"}
{"url": "https://news.bg/regions/slanchevo-pochti-bez-valezhi.html", "text": "В събота ще бъде слънчево, с по-значителна облачност преди обяд над Източна, а в следобедните часове - над Западна България, съобщиха от НИМХ.Почти без валежи ще бъде съботния ден. Ще духа слаб северен вятър, но ще бъде топло. Максималните температури ще са между 23° и 28°, в София около 24°.Над планините ще преобладава слънчево време. След обяд над масивите на Западна България ще се развива купеста облачност. Валежи се очакват само на отделни места. Максимална температура на височина 1200 метра - около 19°, на 2000 метра - около 12°.Над Черноморието сутринта ще има значителна облачност. Около и след обяд ще е предимно слънчево. Максималната температура на въздуха ще е между 21° и 25°.", "date": "2017-06-10", "title": "Слънчево, почти без валежи"}
{"url": "https://news.bg/crime/mvr-sas-speshni-meri-za-opashkite-v-kat.html", "text": "На ден през столичния КАТ минават 2500 души и около 900 автомобила, а в пиковите часове и дни, дори повече. Крайната цел е пълна електронизация, за която е необходимо време, стана ясно след заседание в МВР.Дотогава успоредно правителството под ръководството на министър-председателя Бойко Борисов ще взима мерки за облекчаване на гражданите и административното обслужване.В рамките на два часа министър-председателят Бойко Борисов проведе среща с вътрешния министър Валентин Радев, министъра на отбраната Красимир Каракачанов, вицепремиера Томислав Дончев, столичния кмет Йорданка Фандъкова, експерти от НАП, от Министерския съвет и от МВР.Министър Валентин Радев заяви, че проблемите в КАТ са от години. Той посочи, че те са обсъждани с колегите му областните дирекции на МВР в страната. \"Сега се опитахме да ги адресираме и да направим бързи стъпки\", коментира Радев. Предстои освежаващ ремонт, освен това закупуване на софтуер, хардуер.\"Всички тези проблеми, буквално като се започне от тоалетните в КАТ - дори и до това стигнахме, машините, които работят, условията, в които работят хората - компютрите, се надяваме в тези два пътя краткосрочно и дългосрочно да намерят решение\", посочи Радев.Вицепремиерът Томислав Дончев допълни, че за някои от тези мерки ресурсът, който е необходими, е нищожен. Така било, например с изработването на качествен интернет сайт на КАТ, в който не само да има адреса на съответната служба, а да са описани услугите - какви документи са необходими.Една междинна стъпка е поне документите да са налични в електронен вид, да ги разпечата и да отиде с готови и попълнени документи. Дизайнът на услугите - кое гише посещаваш първо. Предвижда се ползването на ПОС- терминал за заплащане на съответните услуги. Предвижда се освежителен ремонт, за да станат помещенията по-приветливи за гражданите. \"Фокусът е върху гражданите\", коментира Радев.Относно финансовата страна на изпълнението на мерките - краткосрочни и дългосрочни, министър Радев заяви: \"Премиерът ме увери, буквално ми каза, че ако до вторник съм готов - е готов в сряда с постановление на Министерски съвет да се отпуснат средствата, примерно за компютрите в обслужващите места, гишета\", коментира вътрешният министър. По думите му дори табелите трябва да бъдат опростени.Вицепремиерът Томислав Дончев заяви, че приоритет на правителството е да мисли за гражданите.Той обясни, че справките, които са необходими за един документ, следва да се правят по служебен път, а не гражданинът да обикаля и да събира документи, за да ги предоставя на друга администрация.\"Това тече в момента. Този процес, обаче ще отнеме време. Вероятно ще отнеме една година, доколкото не всички регистри, все още са достъпни по електронен път. Ние не можем да чакаме една година, за да оправим процеса принципно из основи. Затова се фокусираме върху сферите и местата, където административното обслужване е трудно, бавно и понякога мъчително за гражданите. Ще движим двата процеса паралелно\", увери Томислав Дончев.", "date": "2017-06-10", "title": "МВР със спешни мери за опашките в КАТ "}
{"url": "https://news.bg/politics/granichnata-ograda-shte-bade-efektivna-kogato-svarshat-obshtestvenite-porachki.html", "text": "ДАНС работи и Държавната финансова инспекция работи. Колкото по-малко я наричат ограда, а предпазно съоръжение, толкова си спестяваме гневът на много хора. Така министър-председателят Бойко Борисов коментира информацията на БСП за това, че камерите на съоръжението не работят, че оградата е едноредова и е лесна за преминаване от мигрантите.\"Ние се договорихме със съседите. Това е предпазно съоръжение, за да пазим заедно двете страни. Освен това, това съоръжение ще бъде в огромната си част непреодолимо, ефективно, когато свършат обществените поръчки и бъдат накичени с термокамери, видеонаблюдение и с новите автомобили\", изтъкна Борисов.Министър-председателят обясни, че то служи само, ако дойдат големи маси хора да подпрат от към Турция или Гърция и подпомага работата на граничарите, така че охраняват по-лесно.\"То не е защитна стена, не е конструирано като такова, а да подпомогне службите да го охраняват. Съоръжението работи, става добро, направихме много пътища там, ако някой е нарушил нещо, съответно двете агенции като си дадат докладите на прокурорите, те ще вземат и необходимите мерки\", каза още той.На въпрос за говоренето по темата от страна на опозицията, Борисов отсече: \"Опозицията е за това, за да говори. Всяка партия сама да си определя поведението\".\"Факт е, че за нашето съоръжение и във Франция, и в Германия, както и в ЕК знаят, че сме направили нещо стабилно, добро. Всички благодарят затова, че защитаваме добре границите. Това е важно\", заяви министър-председателят Бойко Борисов.", "date": "2017-06-10", "title": "Граничната ограда ще бъде ефективна, когато свършат обществените поръчки"}
{"url": "https://news.bg/regions/inspektiraha-tretiya-lach-na-metroto.html", "text": "Премиерът Бойко Борисов инспектира строителството на третия лъч на метрото. С думите: \"Перник става квартал на София\", Борисов отбеляза значението на изграждащата се връзка с пернишката железница. Борисов бе категоричен, че в метрото има най-съвременните влакове и най-съвременната система за управление на влаковете. \"Виждате нещо, което ако е било лесно, отдавна да е направено както в много други столици, а не ние да го правим сега. Помните, ние заварихме 4 км тунели под НДК\", заяви Борисов.Той благодари на ЕК за отпуснатите нови над 200 млн. евро за изграждането на третия лъч на столичното метро. \"Не спират да работят в събота и в неделя. Виждате почистено е, пометено. За радост на софиянци булевардът се асфалтира и до седмица ще е готов\", заяви Борисов.Очаква се следващата седмица да бъде пуснато платното по бул. \"Патриарх Евтимий\". \"Исках да покажем на вашите зрители какъв подземен град се строи под един близо два милионен дишащ, работещ град. Огромен строеж за близо милиард, насочен към работещите, учещите, движещите се не само гости, но и самите столичани. С тази метростанция връзваме и пернишката железница. От това, което ми се докладва около 20 - 30 хиляди коли на ден влизат от Перник в София и излизат вечер\", каза Борисов.С буферния паркинг и с директната връзка, която правим на метрото с железницата, всеки който иска да слезе от автомобила и да не задръства София, да щади околната среда и въздуха, - може да го ползва\", посочи той.Очаква се от съоръжението да се възползват 50 хиляди души, какъвто е и капацитетът на този метродиаметър. Борисов изтъкна, че това е огромна придобивка за всички квартали в столицата от \"Овча купел\" до \"Левски\".\"Това не ви обещаваме, че ще го направим в някакво далечно светло, комунистическо бъдеще, това ще стане в рамките на още една година\", каза премиерът.В инспекцията участваха кметът на София Йорданка Фандъкова, министърът на транспорта Ивайло Московски, председателят на представителството на ЕК в България Огнян Златев, евродепутатът Андрей Ковачев.", "date": "2017-06-10", "title": "Инспектираха третия лъч на метрото"}
{"url": "https://news.bg/crime/tsatsarov-pomni-che-v-tsum-pili-voda-a-ne-kafe.html", "text": "\"Аз имам приятели, тези не са ми от приятелите\". Това заяви главният прокурор Сотир Цацаров по повод срещата му с бизнесмена Сашо Дончев и политика Георги Гергов в сградата на ЦУМ. Пред Нова телевизия Цацаров обясни: \"Не се е пило кафе в ЦУМ, вода се е пила, слаба им е паметта\".\"Аз мисля, че дискусия за така наречената \"среща в ЦУМ\" имаше\",заяви главният прокурор Сотир Цацаров. Той отказа да съобщи подробностите за срещата си с бизнесмените Сашо Дончев и Георги Гергов в ЦУМ, станала известна като \"ЦУМ гейт\".\"Да разкажа повече за тази среща за това кой ме е поканил означава да прекрача една граница на коректност, която всеки човек трябва да има и то не защото в срещата е имало нещо тайно\", заяви главният прокурор.Цацаров съобщи, че в края на следващата седмица ще е готова прокурорската проверка за повредената кола на председателя на Върховния касационен съд Лозан Панов.Припомняме, случаят с липсата на два болта, а други са разхлабени от колата на НСО, която превозва съдия номер едно, стана ясен след срещата на Панов с президента Румен Радев. В интервю пред друга национална телевизия президентът каза, че информацията за инцидента е била докладвана със забавяне на прокуратурата.Според главния прокурор а да е заплаха за здравето на ангажираните с нея. Първият обвинител обясни защо не е съгласен с идеята на шефа на ВКС да се извади прокуратурата от съдебната власт.\"Прокуратурата сега е обвинявана, че е четвъртата власт. Представете си какво ще се случи, ако прокуратурата бъде изведена от съдебната власт - ще липсва контролът на Висшия съдебен съвет\".", "date": "2017-06-10", "title": "Цацаров помни, че в ЦУМ пили вода, а не кафе"}
{"url": "https://news.bg/regions/pozharat-v-depoto-kray-shishmantsi-otdelya-opasnite-dioksini-i-furani.html", "text": "Вече повече от седмица горящите пластмаси в склад на депото за отпадъци край с. Шишманци, представляват опасен риск за сериозно заболяване, в това число и рак, на населението в района на Пловдив. В същото време екоминистерството заблуждава с изявления по медиите, че щом с неговата мобилна станция се измерват ниски нива за 26 броя показатели, то нямало опасност за живота и здравето на хората. Истината е, че в системата на Изпълнителната агенция за околна среда(ИАОС) не се извършва измерване на емисии в околната среда на диоксини и фурани, поради липса на такава апаратура.Това посочват от Национално движение Екогласност.Науката отдавна доказва, че диоксини и фурани се образуват от термични процеси, включващи органични вещества и хлор, в резултат на непълно изгаряне или химични реакции. Диоксините и фураните са неизбежни при изгарянето на пластмаси при температура под 1200 градуса. Диоксините и фураните се отделят във въздуха под формата на газ, пари или свързани с отделените в отпадъчните газове частици - капки, прах, сажди, пепел. Времето на полуживот на диоксини в повърхностния слой на почви варира от 9 до 15 години, а в приземния слой може да достигне от 25 до 100 години.Познати са 75 представители на диоксините, като някои от тях по класификацията на Международната агенция по изследване на рака (IARC) са включени в Група 1 - доказан канцероген за човека, като фураните са класифицирани в групи с възможен канцероген.Постъпили в човешкия организъм със замърсените въздух, вода и храни, съдържащи дори много ниски концентраци, диоксините и фураните не се отделят с урината, а се натрупват в мастната тъкан, кръвта и майчиното мляко. Най-чувствителни групи са бременните жени, плодът в майчиния организъм и новородените бебета, които са изложени индиректно на въздействието на диоксини и фурани, посредством плацентата и майчиното мляко. Те могат да предизвикат малформации даже и при нищожни количества, попаднали в майчиния организъм.Според Американската национална агенция по околна среда (USEPA), 1994 г., диоксините са по-токсични от арсена и вредят на човека, като могат да предизвикат ракови заболявания, полиневропатия, хепатит, алергия, увреждане поколението, намалено количество на сперматозоидите, спиране на пубертетното развитие, кожни изменения, феминизация у момчетата, потискане на имунната система, хронични фарингити, бронхити и ангини, ендометриоза, хлоракне, неврологични смущения, най-честите от които са: главоболие, депресия, раздразнителност, замаяност, безсъние, тремор, анорексия, апатия, умора, забавено мислене, алиенация, проблеми с концентрацията, изменения в половата самоопределеност и поведение, отслабване на мускулатурата, намалена скорост на нервните предавания, проблеми с ерекцията и т.н.Типичен пример за дермалната токсичност (хлоракне и хиперпигментация) е отравянето на президента на Украйна Виктор Юшченко с диоксини.За жалост, след подобно премълчаване на истината точно преди 5 години - при обгазяването на жилищните квартали на гр. Враца от горящ склад с пластмаси от софийския боклук, от Национално движение \"Екогласност\" и Асоциация на свободното слово \"Анна Политковская\" след безуспешно сезиране на съдебната система в България, уведомихме с петиция Европейския парламент и Еврокомисията, а едва преди година се получи отговор, в който обаче от Брюксел заявяват че \"българските органи не са нарушили правото на ЕС, като не са гарантирали наблюдение, анализ и оценка на концентрациите на тези два замърсителя в атмосферния въздух\". Правното основание било, че Директива 2008/50/ЕО относно качеството на атмосферния въздух и за по-чист въздух за Европа, \"не изисква от държавите-членки да наблюдават, анализират и оценяват нивата на диоксини и фурани\". Нещо като в хумореската \"Мирча Кришан и краставицата\" - ИАОС измерва само и само това, което не е фатално за здравето ... за да не се плаши населението.", "date": "2017-06-10", "title": "Пожарът в депото край Шишманци отделя опасните диоксини и фурани"}
{"url": "https://news.bg/world/mishel-temer-zapazi-posta-si.html", "text": "Президентът на Бразилия Мишел Темер засега запази поста си, съобщава АП.Това стана възможно, след като висшият избирателен съд късно снощи обяви решението си да отхвърли обвиненията за нарушения във финансирането на предизборната кампания през 2014 г.От седмици над Мишел Темер беше надвиснала опасността от импийчмънт.Опонентите на Темер разчитаха на осъдителна присъда, която да сложи край на разразилия се корупционен скандал в страната през последните месеци. Делото беше от особена важност, защото Мишел Темер може да се превърне във втория президент на Бразилия, отстранен в рамките на една година.Съдът би могъл да реши да анулира изборните резултати от 2014 година, когато Дилма Русеф и Мишел Темер спечелиха вота като кандидат-президентска двойка.Междувременно, бразилската полиция арестува бивш министър във връзка с разследване за строителството на стадион в Североизточна Бразилия за домакинството на Световното първенство по футбол през 2014 година. През юни 2016 г. Енрике Алвес подаде оставка като министър на туризма в правителството на президента Мишел Темер след обвинения, че е вземал подкупи.", "date": "2017-06-10", "title": "Мишел Темер запази поста си"}
{"url": "https://news.bg/world/tereza-mey-pravi-kabinet-s-klyuchovi-ministri.html", "text": "Председателят на Консервативната партия Тереза Мeй ще запази за новия си премиер ключови министри, съобщи АП.Това са министрите на финансите Филип Хамънд, на външните работи Борис Джонсън, на вътрешните работи Амбър Ръд, на отбраната Майкъл Фалън и на Брекзита Дейвид Дейвид.Тереза Мей обяви, че ще състави правителство на малцинството, подкрепено от малка северноирландска партия. Десноцентристката Демократична юнионистка партия, която е привърженик на Брекзита, спечели 10 мандата в Камарата, с които ще допринесе за формиране на крехко мнозинство.", "date": "2017-06-10", "title": "Тереза Мей прави кабинет с ключови министри"}
{"url": "https://news.bg/world/tramp-shte-poseti-polsha.html", "text": "Президентът на САЩ Доналд Тръмп ще направи официално посещение в Полша през месец юли, съобщи Ройтерс.Визитата трябва да потвърди безусловния ангажимент на САЩ към един от най-близките съюзници. Това разкриха от Белия дом.Тръмп ще посети Полша преди участието си в срещата на върха на Г-20. Форумът ще се проведе в Германия, предаде Белия дом.", "date": "2017-06-10", "title": "Тръмп ще посети Полша"}
{"url": "https://news.bg/world/brayvik-smeni-imeto-si.html", "text": "Норвежкият масов убиец Андерш Брайвик, който излежава присъда от 21 години затвор за убийството на 77 души на 22 юли 2011 г., официално смени името си, предаде АП.Той вече ще се казва Фьотолф Хансен, предаде Франс прес. \"Мога да потвърдя, че той си смени името. Официално е\", каза адвокатът му Остайн Сторвик.Върховният съд на Норвегия отхвърли жалбата на масовия убиец Андерс Брайвик, определяйки, че страната не е нарушила човешките му права, изолирайки го в затвора, съобщават световните медии.", "date": "2017-06-10", "title": "Брайвик смени името си"}
{"url": "https://news.bg/world/teroristite-ot-london-bridzh-iskali-da-naemat-kamion.html", "text": "Терористите от Лондон бридж искали да наемат камион, съобщи Ройтерс. Един от извършителите - Хурам Бут се опитал да наеме 7,5-тонен камион.Така той искал да повтори нападението от миналата година в Ница, когато загинаха 86 души, а стотици бяха ранени.За щастие плащането му било отхвърлено. Хурам Бут и двамата му съучастници се спрели на по-малък микробус. В него разследващите открили чакъл, може би натоварен с цел автомобилът да стане по-тежък.Още един заподозрян е задържан в Източен Лондон. Британската полиция продължава разследването на терористичния акт от 3 юни, съобщи на сайта си Скотланд Ярд.27-годишният мъж е бил арестуван в дома му в Илфорд и е задържан под стража в полицейски участък в Бъркшър.", "date": "2017-06-10", "title": "Терористите от Лондон бридж искали да наемат камион"}
{"url": "https://news.bg/world/19-5-mln-sa-gledali-pokazaniyata-na-komi.html", "text": "Близо 19,5 млн. са гледали показанията на уволнения директор на ФБР Джеймс Коми, предаде Ройтерс.Уволненият директор на ФБР Джеймс Коми потвърди, че президентът Доналд Тръмп е поискал от него да му засвидетелства персонална лоялност, както и да прекрати разследването по руската афера срещу бившия съветник по националната сигурност Майкъл Флин.Припомняме, Майкъл Флин беше принуден да подаде оставка заради контактите му с руския посланик в САЩ Сергей Кисляк, които той първоначално се опита да скрие.", "date": "2017-06-10", "title": "19,5 млн. са гледали показанията на Коми"}
{"url": "https://news.bg/bulgaria/mrrb-pravi-rabotna-grupa-za-saniraneto.html", "text": "В началото на седмицата в Министерството на регионалното развитие и благоустройството бе създадена работна група с представители на браншови организации и външни експерти по енергийна ефективност, която до края на месеца трябва да представи оптимизиран модел на Националната програма за енергийна ефективност на многофамилни жилищни сгради, информира регионалният министър. Целта ни е подобряване на механизмите за функциониране на програмата, тъй като тези за контрол и в момента работят добре, посочи той и обърна внимание, че всички разрешени от Закона за устройство на територията форми на контрол са вменени във функциите на общинските администрации.През тази година ще започнат обновителните дейности по още 1000 сгради със средства от програмата. Целта ни е завършването на общо 2022 сгради, за които има осигурено финансиране, каза министърът. До края на месеца 200 млн. лв. ще бъдат разплатени през бюджета на МРРБ към Българската банка за развитие, а останалите 150 млн. лв. ще се разплатят до 3 месеца, след извършване на необходимите документални проверки, информира той.Регионалният министър коментира, че ще бъдат инициирани законодателни промени за облекчаване на процедури, режими и срокове в инвестиционния процес.Ще водим адекватна политика по превенция и ограничаване на свлачищните процеси в България. 2112 са съществуващите, от които 3 са новопроявените свлачища на територията на страната през тази година, информира от своя страна заместник-министърът на регионалното развитие и благоустройството инж. Валентин Йовев, в чийто ресор попадат устройството на територията, строителният контрол, геозащитните и благоустройствените дейности и кадастърът. 3,854 млн. лв. са осигурените по бюджета на МРРБ за тази година средства за геозащита, като основната част от тях ще бъде насочена към финансирането на превантивни действия, допълни той.Върви се в посока електронизация на услугите по отношение на кадастъра, каза още зам.-министър Йовев и посочи, че това ще доведе до облекчаване на бизнеса и гражданите. Ще се създаде ред за максимално бързо привеждане на кадастралната карта в актуално състояние, допълни той.", "date": "2017-06-10", "title": "МРРБ прави работна група за санирането"}
{"url": "https://news.bg/world/sasht-sa-tvardo-zad-chl-5-ot-nato.html", "text": "САЩ са абсолютно ангажирани с член 5 от договора на НАТО, предаде Ройтерс.Думите са на президента на САЩ Доналд Тръмп. Те бяха изречени по време на срещата му с румънския държавен глава Клаус Йоханис.НАТО се основава на ценности, но в крайна сметка е военен алианс, отбеляза Йоханис.Другите страни започват да осъзнават, че е време да плащат и те го правят, много съм горд от този факт, каза Доналд Тръмп.Нужен ни е диалог с Русия, но от друга страна, както решихме всички заедно в НАТО, ни е необходимо и силно възпиране, припомни Клаус Йоханис.Неговото посещение в Белия дом е ясен сигнал за новите съюзници на Доналд Тръмп в невралгичен регион като Балканите.", "date": "2017-06-10", "title": "САЩ са твърдо зад чл. 5 от НАТО"}
{"url": "https://news.bg/crime/pri-nuzhda-kugarite-poemat-ohranata-na-morskoto-ni-prostranstvo.html", "text": "До месец ще се произнесе комисията, разследваща падането на вертолета \"Пантер\" по време на тактическото учение в Черно море и смъртта на командира на екипажа - посмъртно повишен в чин майор Георги Анастасов. Това заяви на пресконференция във Варна командирът на базата за бойни и спомагателни кораби флотилен адмирал Мален Чубенков. Той благодари за бързата спасителната операция.Зам.-началникът на отбраната вицеадмирал Емил Евтимов допълни, че до произнасяне на резултатите от комисията, се преустановява дейността на вертолетите \"Пантер\". Ако се наложи, морското ни пространство ще се охранява от вертолетите \"Кугър\".По същото време във Варна имаше пресконференция на ръководството на щаба на Военноморските ни сили. Съприкосновения с носовия пилон на фрегатата \"Дръзки\" е най-вероятната причина за инцидента с хеликоптера \"Пантер\", съобщи командирът на флотилията бойни и спомагателни кораби флотилен адмирал Мален Чубенков , цитиран от БНР.Припомняме, почти по същото време в София в сградата на МВР имаше съвещание за реформата в КАТ, на което присъства и военният министър Красимир Каракачанов. Пред медиите Каракачанов обясни, че най-вероятната причина за падането на вертолета е силният вятър.", "date": "2017-06-10", "title": "При нужда Кугърите поемат охраната на морското ни пространство"}
{"url": "https://news.bg/politics/kmetat-na-hitrino-nuridin-ismail-podade-ostavka.html", "text": "Кметът на община Хитрино Нуридин Исмаил е подал оставка като член на Централния, Областния и Общински съвет на ДПС. Това е станало по време на заседание на Областния съвет на ДПС, проведено в Хитрино, съобщи БНР.На срещата е присъствал и председателят на партията Мустафа Карадайъ, но самият Нуридин Исмаил е в Турция и от там е заявил оттеглянето си.Повод за оставката на Нуридин Исмаил е поисканият отчет-анализ от председателя на Движението за права и свободи Мустафа Карадайъ с мотив за лошите изборни резултати.Причината е, че от първа политическа сила в общината, ДПС е изпреварена от ГЕРБ. Кметът на Хитрино Нуридин Исмаил, който е в отпуск в чужбина, е заявил по телефона, че подава оставка като член на Централния, на Областния и на Общинския съвет в Хитрино. Той остава редови член на Движението за права и свободи.Депутатът от ДПС д-р Нигяр Джафер заяви, че решението на председателя на Общинския съвет, както и на кмета на Хитрино ще бъде уважено. \"Личните драми на някои би трябвало да отшумяват. Кметът на Хитрино да се концентрира върху решаването проблемите на хората\", каза Джафер.Припомняме, на на 10 декември 2016 година след дерайлиране и взрив на товарен влак, превозващ цистерни с пропан и пропилен седем души загинаха, 29 бяха ранени. Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.Пред местното издание shmoko.bg кметът Исмаил е заявил по телефона от Турция, че председателят на партията Мустафа Карадайъ е бил в Хитрино и е поискал от подчинените му да правят анализ за изборните резултати.\"Като човек, който носи най-голяма отговорност за изборния резултат аз подадох оставка от ръководните постове и показах как се поема отговорност в такива случаи. Ще видим за останалите 170 хиляди гласа, които изгуби ДПС кой ще поеме отговорност\" - коментира Исмаил.Кметът на Хитрино, който до днес беше член и на висшия ръководен орган на ДПС, изрази огорчение, че са се опитали да правят анализа зад гърба му, докато е в едноседмичен отпуск.\"Редно беше този анализ да бъде направен когато съм тук, след като в моята община се търси отговорността, би трябвало в мое присъствие, а не да измъчват местните председатели и то от хора, като председателя на областния съвет Айсел Руфат. Загубил си 13 хиляди гласа идваш да търсиш отговорност на община, която е загубила 1000 гласа. Кой носи отговорност за останалите 12 хиляди гласа\", запита риторично кметът на Хитрино.По неофициална информация Нуридин Исмаил се включил в работата на заседанието на високоговорител по телефона и пак по този начин пред всички присъстващи хвърлил оставки от трите ръководни органа.", "date": "2017-06-10", "title": "Кметът на Хитрино Нуридин Исмаил подаде оставка"}
{"url": "https://news.bg/world/zatvoriha-zamaka-na-drakula-zaradi-mechki.html", "text": "Румънските власти затвориха за посетители една от най-популярните забележителности в страната - замъка Поенари, станала известен с историята на граф Дракула, предаде Би Би Си.Мярката е предприета заради риск за сигурността на туристите - но не заради вампири, а заради мечки.Напоследък се съобщава за няколко случая, при които посетители, изкачващи 1480-те стъпала към руините на старинния замък, са срещали кафява мечка, отглеждаща три мечета.Екоминистерството е разрешило на местните власти да преместят майката и малките мечета, но засега не е ясно къде може да е новият им дом.Туристическите гидове наричат замъка Поенари \"истинския замък на Дракула\", в противовес на по-популярния замък Бран, където прототипът на граф Дракула - Влад Цепеш, е отсядал понякога.", "date": "2017-06-10", "title": "Затвориха замъка на Дракула заради мечки"}
{"url": "https://news.bg/euronews/250-hil-evro-globa-za-nepriet-bezhanets-iska-ek.html", "text": "Българският евродепутат Емил Радев иска по-строги промени в дъблинските регламенти от тези, които ЕК предлага. За граничните държави, те влошават ситуацията, коментира той пред News.bg.По думите му дъблинските регламенти не работят в настоящите реалности. Според сегашните текстове мигрантите трябва да се връщат в първата държава, в която са регистрирани.Повечето от тях пътуват към развитите западни държави. Това е огромна тежест за страни като България, Италия, Гърция, Малта и е крайно несправедливо, обясни Радев. Държавата ни давала стотици милиони лева за охрана на границата, за да пази мигрантите да не влизат не само у нас, но и по-навътре в ЕС. Радев припомни , че ЕК предлага и санкция, ако не приемем бежанци - 250 000 евро на неприет бежанец.Това е огромна сума и затова той и Мария Габриел настояват граничните държави в общността да бъдат освободени от задължението да приемат бежанци. \"Ние поемаме основните разходи, основния натиск по охрана на външната граница\", аргументира се евродепутатът. Той иска тези санкции да отпаднат - \"страни като България не могат да си позволят подобни глоби\".\"Искаме коренна реформа на дъблинските правила\", настоя той. Граничните държави ще трябва да се борят обаче с интересите на западните и северните държави в ЕС.Радев е доволен, че има единна българска позиция по темата.Дори и да успеем обаче с тези промени, ще трябва да ги извоюваме и пред Европейския съвет. \"Ще бъде много оспорвана битка\", притеснен е евродепутатът. Емил Радев настоява да имаме достъп и до Шенгенската информационна система и бързо приемане на България в Шенген.", "date": "2017-06-10", "title": "250 хил. евро глоба за неприет бежанец иска ЕК"}
{"url": "https://news.bg/regions/kzp-pusnaha-virtualni-priemni-za-signali-na-potrebitelite.html", "text": "Виртуалните приемни на Комисията за защита на потребителите (КЗП) вече по морето заработиха. \"Виртуалните приемни са една наша идея, която смятаме, че ще бъде полезна за потребителите. Тя ще даде възможност за много по-облекчен контакт с екипите ни\", заяви председателят на КЗП Димитър Маргаритов при откриването на една от виртуалните приемни в курортния комплекс \"Албена\".През летния сезон тази година КЗП е разположила 16 виртуални приемни по Черноморието. В тях потребителите могат да подадат сигнал за нередности по по-облекчена процедура. Всъщност те представляват телефонни апарати, от които потребителите могат безплатно да набират горещия телефон на КЗП 0700 111 22. Другото нововъведение е, че след набирането на този горещ телефон, в зависимост от локацията, на която се намират потребителите, те ще се свързват със съответните регионални офиси на комисията и с екипите, които присъстват на терен.Приемните са разположени както в по-големите курорти, така и в по-малки населени места, в които традиционно има присъствие на повече туристи. Виртуалните приемни са на най-комуникативните места в курортите - на централни алеи, в близост до търговски обекти, недалеч от плажа. Могат да се разпознят по брандираните с логото на комисията кабини и козирки. На тях е изписан и номерът, който трябва да бъде избран. Списък с разположението на всички приемни потребителите могат да намерят на сайта на КЗП.\"Досега разкривахме традиционно временни офиси, в които наши служители бяха на разположение. Сега обаче считаме, че сме намерили един по-иновативен и по-полезен модел, по който потребителите ще могат да се свързват с нас\", допълни Маргаритов. Според него по този начин ще се улеснят и инспекторите на комисията, защото ще могат по-лесно да съберат доказателства и да установят съответните нарушения.Припомняме, в началото на месеца, във връзка с предстоящия летен сезон Маргаритов препоръча потребителите да набавят всичко необходимо преди да тръгнат на почивка, за да не се налага да правят \"аварийни\" разходи.Председателят на КЗП допълни и че Комисията ще прави проверки на всички търговски обекти по Черноморието. Той подчерта, че проверките ще са не във връзка с по-високите цени, които се диктуват от пазарната икономика, а с порочни практики и заблуждаващи послания. Като пример той посочи, че в някои обекти може да има несъвпадение на цената на етикета с това, което се маркира на касата или да има промоции на продукти с предварително завишени цени.Маргаритов посочи и че често потребителите се оплакват от несъответствия между обещаните стоки и услуги, предлагани със съответният туристически пакет или почивка, и реално получените такива на място. Хотелиерите не били в състояние да предоставят услугата заявените услувия, платени по пакета, тъй като в повечето от случаите ставало въпрос за авансово плащане.,", "date": "2017-06-10", "title": "КЗП пуснаха виртуални приемни за сигнали на потребителите"}
{"url": "https://news.bg/politics/silniyat-vyatar-prichina-za-padaneto-na-vertoleta-panter.html", "text": "Порив на вятъра е най-вероятната причина за катастрофата на военния хеликоптер \"Пантер\" по време на учението \"Черно море - 2017\". Благодарение на професионализма на пилота са спасени другите двама членове на екипажа.Това каза министърът на отбраната Красимир Каракачанов след участието му в съвещанието в МВР за мерките в КАТ за по-добро административно обслужване.Припомняме, вчера вертолет \"Пантер\" падна в Черно море. Командирът на екипажа кап. Георги Анастасов почина по-късно в болница. Двамата му колеги са в стабилно състояние и са във военноморската болница във Варна.\"Става въпрос за регулярно учение на нашия военноморски флот. При изпълнение на маневра хеликоптерът, който е трябвало да отрази стрелба по морска цел, след завършването на учението, преминавайки покрай носа на един от корабите, най-вероятно поради метеорологични условия, това което към момента става известно, че може би следствие на порив на вятъра, перката закача пилона на носа на кораба\", разказа Каракачанов.По думите на военния министър пилотът на вертолета е действал изключително професионално. \"Не е вярно, че не е бил професионално подготвен, машината е била в техническа изправност, перката закача горната част на пилона, пилотът овладява вертолета, отдалечавайки се от кораба, започва да дава дефект. Той предприема най-правилния ход - да се върне обратно в близост до кораба, за да може спасителният екип да реагира бързо и да спаси екипажа.Именно благодарение на тази съобразителност на пилота, двамата останали негови колеги, са спасени, намират се в болницата във Варна, нямат сериозни наранявания\", посочи военният ни министър.По думите му тази година е наситена с военни учения, както български така и съвместни. \"Още вчера съм издал заповед за повишаването на кап. Георги Анастасов в чин майор\", коментира той. Ще бъде награден още едни член на спасителния екипаж - водолаз благодарение, на който другите двама членове на екипажа от хеликоптера, са извадени.", "date": "2017-06-10", "title": "Силният вятър - причина за падането на вертолета \"Пантер\""}
{"url": "https://news.bg/world/turtsiya-osvobodi-frenskiya-fotograf-matias-depardon.html", "text": "Френският фотограф Матиас Депардон се прибра в Париж, съобщава в. \"Фигаро\".Самолетът от Истанбул кацна през нощта на парижкото летище Роаси.Матиас Депардон беше задържан преди месец по време на репортаж в Югоизточна Турция.", "date": "2017-06-10", "title": "Турция освободи френския фотограф Матиас Депардон "}
{"url": "https://news.bg/regions/plazhat-burgas-sever-ima-nov-naematel.html", "text": "Министърът на туризма Николина Ангелкова заяви, че плажът \"Бургас-Север\" вече е отдаден на нов наемател, който вече предприема стъпки по осигуряването на задължителните дейности като почистване, разполагането на спасителни постове, медицинско обслужване и други.Стана ясно още, че цените на плажа ще бъдат намалени. Туристите ще заплащат по 3 лв. за чадър и 3 лв. за шезлонг, а не по 7 лв., както беше заложено първоначално.Ангелкова припомни и че през летния сезон мобилните екипи на Министерството ще извършват постоянни проверки по Черноморието и ще действат безкомпромисно при установено нарушение на морските плажове, отдадени на концесия и под наем.Относно нападението на шведския турист над камериерка в \"Слънчев бряг\" министъра на туризма посочи, че всички туристи и чужденци, които посещават курортите в България трабва да спазва законите, действащи на територия на страната. Ангелкова допълни, че няма информация след случката да се наблюдава спад на шведските туристи у нас. По думите ѝ от през 2016 г. страната ни е посетена от 38 000 шведи.Припомняме, камиерката загуби съзнание след като шведски я изрита в главата на тръгване от хотела. В коментар на случая, председателят на Българската хотелиерска и ресторантьорска асоциация Благой Рагин изрази опасение, че ако агресорът бъде арестуван, скандинавските туристи можело да бойкотират страната ни. Самият шведски турист обяви, че не помни нищо, защото тогава бил пиян.", "date": "2017-06-10", "title": "Плажът \"Бургас-Север\" има нов наемател"}
