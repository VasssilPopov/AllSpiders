{"url": "https://news.bg/int-politics/prezidentat-na-armeniya-prie-ostavkata-na-pravitelstvoto.html", "text": "Президентът на Армения - Армен Саркисян, подписа указ, с който приема оставката на правителството. Документът вече е публикуван на сайта на държавния глава.Лидерът на протестите, довели до оставката на премиера Серж Саркисян - депутатът Никол Пашинян, се обяви аз сформиране на временно правителство и провеждане на предсрочни избори, съобщи Newsam.По-рано беше съобщено за оставката на Серж Саркисян и за избирането на Карен Карапетян за временно изпълняващ премиерските функции.Протестите, които обхванаха Ереван и други градове на страната, започнаха на 13 април и продължиха без прекъсване до днес.Саркисян беше президент на страната в продължение на 10 години. Преди приключването на президентските му правомощия беше приета конституционна промяна, с която страната беше трансформирана в парламентарна република и реалната власт премина в правителството.", "date": "2018.04.24", "title": "Президентът на Армения прие оставката на правителството"}
{"url": "https://news.bg/education/modernizirat-17-stolichni-uchilishta-s-36-mln-lv.html", "text": "Тази година предстои модернизацията на 17 столични училища на стойност 36 милиона лева. Средствата са по ОП \"Региони в растеж. С този план се похвали столичният кмет Йорданка Фандъкова.Тази година са отпуснати един милион лева за модернизация на други училищни корпуси. Столичният кмет присъства на откриването на новия корпус по природни науки \"Еврика\" 51 в столичното 51 СУ \"Елисавета Багряна\".За последните години инвестирахме 360 милиона лева в строителството, модернизация и дигитализация на детски градини и училища. \"До момента шест училища имаха възможността да модернизират своите кабинети. Освен 51 СУ \"Елисавета Багряна, това е и 18 училище\", обясни кметът на София.Тя посочи, че Фондация \"Америка за България\" е един от най-големите партньори на Столична община и Министерство на образованието и науката, която инвестира в модерното образование. \"По този начин трябва да изглеждат всички български училища, не утре, не догодина, а сега\", каза още Фандъкова.На откриването на новия корпус по природни науки присъства и просветният министър Красимир Вълчев. Той коментира, че децата трябва да бъдат подтикнати към изучаването на математика, физика, химия и биология. \"Това ще доведе до по-добро образование за подрастващите\", убеден е просветният министър и посочи, че тази година ще бъдат предоставени 2 милиона лева за модернизация на класните стаи и кабинетите по природни науки в училищата.Директорът на 51 СУ \"Елисавета Багряна\" Александър Александров сподели, че благодарение на Фондация \"Америка за България\" са изградени нови кабинети по математика, физика и химия, а също така и три библиотечни фоайета. \"За откриването на новия корпус по природни наука от Фондация \"Америка за България\" са предоставили 200 000 лева, 100 000 са от бюджета на училището, а от инициативи на самото школо още 100 000\".", "date": "2018.04.24", "title": "Модернизират 17 столични училища с 36 млн. лв."}
{"url": "https://news.bg/crime/za-aresta-na-ivancheva-sotir-tsatsarov-chul-fantastichni-tezi.html", "text": "Тези, граничещи с научна фантастика чул главният прокурор Сотир Цацаров за .Сотир Цацаров очаква бързо да приключи досъдебното производство по случая. В съдебната фаза пък щяло да се разбере кой е прав - разследващите или хората, защитаващи Десислава Иванчева.Част от думите на защитниците й главният прокурор определи като плод на фантазия. Колегите ми от прокуратурата и антикорупционната агенция си свършиха работата, категоричен бе главният прокурор. Чул и много политически тези. Според него ако Иванчева не присъствала на огледа, според него разследващите пак щели да са критикувани, че не си вършат професионално работата.Нека се съсредоточим върху фактите, призова той. Да пропуснем емоциите, да пропуснем спекулата, настоя още Цацаров.Главният прокурор чел, че действията му по случая били първа стъпка към прокурорска диктатура и отрече подобни твърдения. Такъв е законът и той се спазва, отсече той. Не мисля, че казусът \"Иванчева\" е нещо, което да е изолиран случай в работата на прокуратурата, заяви още Сотир Цацаров. Случаят показвал взаимодействието между прокуратурата и антикорупционната агенция, която започвала работа сега, за неудоволствие на някои - както се изрази той.Иначе не за първи път държавното обвинение погвало политици, но подобни акции не били удобни на някого.Главният прокурор захапа политици, които са коментирали акцията и начина, по който е осъществен огледът на мястото на ареста. Той се обърна със специално обръщение към тях: \"Законът е такъв. Този закон го творите вие. Ако считате, че нещо в нашите действия е нередно, а аз считам, че те са в съответствие със закона, разполагате със законодателна инициатива. Променете закона. Ние ще работим по закона, който вие създадете. Но критикувайки нас, че спазваме закона, който вие създавате, вие всъщност критикувате себе си.\"", "date": "2018.04.24", "title": "За ареста на Иванчева Сотир Цацаров чул фантастични тези"}
{"url": "https://news.bg/crime/lozan-panov-iska-distsiplinarka-za-shefkata-na-sas.html", "text": "Председателят на ВКС Лозан Панов предлага на Съдийската колегия на ВСС да образува дисциплинарно производство срещу председателя на Софийския апелативен съд - САС Даниела Дончева.Предложението е мотивирано с констатациите, направени в Акта за  по Заповед № СС-01-1/23.01.2018 г. на главния инспектор на Инспектората към ВСС за спазването на принципа на случайното разпределение на делата (чл. 9 от Закона за съдебната власт) в Софийския апелативен съд.В мотивите си председателят на ВКС се позовава и на доклад, изготвен от комисия, назначена със Заповед на председателя на Върховния касационен съд за извършване на проверка на организацията на дейността на Софийския апелативен съд по повод на издадената от председателя на САС Заповед.", "date": "2018.04.24", "title": "Лозан Панов иска дисциплинарка за шефката на САС"}
{"url": "https://news.bg/world/23-obvineniya-sreshtu-napadatelya-ot-toronto.html", "text": "Съдът в канадския град Торонто постанови заподозряният Алек Минасян за нападението с микробус да остане в ареста, съобщава АП.Срещу Минасян са повдигнати 10 обвинения в убийство първа степен и 13 обвинения в опит за убийство.При атаката вчера загинаха 10 души, а други 15 пострадаха.Обвиненията срещу 25-годишния бяха повдигнати по време на изслушване пред съдия в канадския град.Минасян беше в бели затворнически дрехи с белезници на ръцете.Той ще се върне в съда на 10 май.От канадската полиция уточниха, че 25-годишният Алек Минасян е бил арестуван 26 минути, след като помете хора на тротоар с взет под наем бял микробус в северната част на Торонто.От полицията заявиха, че Минасян не им е бил известен досега и мотивите му са все още неизвестни. Началникът на полицията в Торонто заяви, че действията му \"определено изглеждат умишлени\".За момента властите не потвърждават дали става въпрос за тероризъм. ", "date": "2018.04.24", "title": "23 обвинения срещу нападателя от Торонто"}
{"url": "https://news.bg/crime/zapali-se-avtobus-na-gradskiya-transport-v-stolitsata.html", "text": "Запали се автобус на градския транспорт в столицата.Инцидентът е на булевард \"Данаил Николаев\", съобщава НоваТВ.Няма пострадали, а пътниците са евакуирани. На мястото има пожарна.", "date": "2018.04.24", "title": "Запали се автобус на градския транспорт в столицата"}
{"url": "https://news.bg/politics/gerb-otkazvat-uchastie-v-izmisleniya-skandal-s-emil-hristov.html", "text": "От парламентарната група на ГЕРБ категорично оспорват искането на БСП зам.-председателят на 44-то народно събрание от ГЕРБ Емил Христов да подаде оставка, информираха от партията.\"Отказваме да участваме в поредния измислен скандал на БСП. Заместник-председателят на Народното събрание Емил Христов вече се извини за неудобството, което бе причинено на майките на децата с увреждания миналата седмица, и категорично опроверга спекулациите на опозицията, че умишлено не ги е допуснал в парламента\", се казва в позицията на партията.Според ГЕРБ това е \"грозен сценарий на БСП\". Целта му била да изместят фокуса от успехите на Българското председателство на Съвета на ЕС и на премиера Бойко Борисов и да попадат в новините.\"Ние заставаме твърдо зад Емил Христов и той няма да подава оставка\", съобщиха от партията.", "date": "2018.04.24", "title": "ГЕРБ отказват участие в измисления скандал с Емил Христов"}
{"url": "https://news.bg/crime/glavniyat-prokuror-dovolen-ot-aktsiyata-v-dai-blagoevgrad.html", "text": "Главният прокурор Сотир Цацаров е доволен от . Той не разкри повече информация, тъй като утре щяло да има брифинг по темата на спецпрокуратурата и ГДБОП.От доста време се е работело за подкупните служители.Операцията се провежда от Специализираната прокуратура и от ГДБОП, каза обвинител номер едно в Брюксел, където участва в конференция, организирана от евродепутата Емил Радев. До този момент мисля, че са задържани около 10 служители на Автомобилна администрация за подкуп, изтъкна Цацаров.", "date": "2018.04.24", "title": "Главният прокурор доволен от акцията в ДАИ-Благоевград"}
{"url": "https://news.bg/society/knsb-ne-iska-samo-roditeli-na-zaginali-voenni-da-poluchavat-pensii.html", "text": "КНСБ възрази срещу 140-та поправка на Кодекса за социално осигуряване този път в полза на родителите на военни, участвали за получаване на наследствена пенсия. Ася Гонева от КНСБ заяви, че осигуряването на подобен тип достъп до социалната система въз основа на роднинска връзка би създало неравнопоставеност с родителите на загинали миньори, строители и въобще служители.\"Създава се противопоставяне на права по отношение на достъпа до наследствени пенсии. Този закон мина на първо четене. Ако се предприемат действия за предоставяне на специална грижа и внимание от страна на държавата към родителите на хора, които са загинали на работните си места това да бъде направено по изключително равнопоставен начин\", заяви Гонева.По думите й родителите, които са загубили деца, трябва да бъдат третирани по един и същ начин. \"За нас не е безразлично какво се случва с родителите на загиналите миньори, на разстреляния в центъра на София служител на НАП. Апелирам заедно да помислим как да постъпваме в такива случаи\", каза още Гонева.Министър Бисер Петков обясни, че сега КСО допуска изключение при родителите на загинали военнослужещи при наборна служба, независимо от възрастта им. Става въпрос за 23 случаи на загиналите при мисии в Ирак и Камбоджа.Той обясни, че МС има правомощия да взема решения за отпускане на персонални пенсии, така както за деца на починали родители, които не получават наследствени пенсии, защото съответния родител няма пет години трудов стаж, но не би могъл да бъде вносител на подобно предложение за родителите на военнослужещи, участвали в мисии.\"Държавата не може да е майка на едни - мащеха на други\", категорична бе Ася Гонева. Тя апелира, въпреки че законът е минал на първо четене в пленарна зала, депутатите да преосмислят това свое предложение.", "date": "2018.04.24", "title": "КНСБ не иска само родители на загинали военни да получават пенсии"}
{"url": "https://news.bg/world/chernomorskiyat-flot-na-rusiya-s-boyni-ucheniya-v-sredizemno-more.html", "text": "Фрегатите \"Адмирал Григорович\" и \"Адмирал Есен\", както и патрулните кораби \"Питливи\" и \"Сметливи\", практикуват морска битка като част от бойни учения в Средиземно море.Информацията съобщава ТАСС, позовавайки се на пресслужбата на Черноморския флот на Русия.В съобщението се отбелязва, че корабите провеждат планирани маневри в далечна оперативна зона. Допълва се, че по време на ученията фрегатите атакуват патрулните кораби, които пък от своя страна се опитват да отблъснат симулираща вражеска атака.Също така се тренират ракетни удари по крайбрежни цели, както и подпомагане на кораб, получил поражения по време на битка.След завършване на ученията корабите ще продължат да изпълняват мисиите в съответствие с плана на командването.", "date": "2018.04.24", "title": "Черноморският флот на Русия с бойни учения в Средиземно море"}
{"url": "https://news.bg/politics/nominiranite-antikoruptsionalisti-s-gotovnost-da-se-yavyat-na-detektor-na-lazhata.html", "text": "Възможно е още до края на тази седмица да бъде изцяло попълнен съставът на новата Антикорупционна комисия, съобщи БНР. В парламентарната Комисия за борба с корупцията, конфликт на интереси и парламентарна етика изслушаха кандидатите за длъжността заместник-председател и членове на Комисията за противодействие на корупцията и за отнемане на незаконно придобитото имущество (КПКОНПИ).И четиримата номинирани демонстрираха готовност да се подложат на детектор на лъжата, да работят отдадено за ефективна борба с корупцията.Припомняме, на 8 март Пламен Георгиев бе избран от парламента да председателства антикорупционната агенция.Неговата кандидатура бе оспорена и от някои извънпарламентарни партии, които припомниха, че той като прокурор не успя да убеди съда в наличие на престъпление по делата за \"Софийски имоти\", срещу кмета на Кърджали Хасан Азис. Същата беше позицията му при всички достатъчно сериозни данни за престъпления на високопоставени лица, следващи от подслушването на директора на Агенция \"Митници\" Ваньо Танов. Това бе позицията на ПП \"Движение Да България\", ПП \"Демократи за силна България\", ПП \"БЗНС\", ПП \"Зелените\", ПП \"ДЕОС\".Депутатите от антикорупционната комисия изслушаха четиримата, предложени за членове на съответната агенция от председателя ѝ - Пламен Георгиев. Кандидатите получиха подкрепата на присъстващите депутати. На заседанието не присъстваха всички народни избраници от комисията. Във въпросите им по-скоро се съдържаше очакване за най-после реално противодействие на корупцията, информира общественото радио.Номинираните са с дългогодишен стаж в структурите, които се вляха в Комисията за противодействие на корупцията и отнемане на незаконно придобитото имущество.Те са Антон Славчев, който идва от ДАНС и е предложен за заместник-председател, Антоанета Цонкова - досега част от Комисията за гражданска конфискация, Пламен Йоцов - дългогодишен кадър на МВР и ГДБОП, и Силвия Къдрева - на щат до януари в Сметната палата.След изслушването им Спас Гърневски от ГЕРБ обяви, че демокрацията е трябвало да започне с антикорупционен орган. \"Тази демокрация трябваше да започне най-напред с един такъв орган и на следващия ден да падне член 1 от Конституцията и да започнат демократичните промени. Ако това беше станало, днес България щеше да е много по-напред от другите източни народи, които направиха преход\", каза Гърневски.", "date": "2018.04.24", "title": "Номинираните антикорупционалисти с готовност да се явят на детектор на лъжата"}
{"url": "https://news.bg/world/kim-chen-un-e-mnogo-chesten-iska-sreshta-vazmozhno-nay-skoro-obyavi-tramp.html", "text": "Президентът на САЩ Доналд Тръмп съобщи, че Северна Корея иска среща \"възможно най-скоро\", информира АП.Тръмп похвали лидера на КНДР Ким Чен-ун като \"много открит\" и \"много честен\" човек.Хвалбата е в ярък контраст с предишни коментари на американския държавник, който нарече лидера на КНДР \"малък ракетен човек\" заради неколкократните ракетни изпитания.Американският лидер направи коментара по време на среща с френския президент Еманюел Макрон, който е на няколкодневна визита в САЩ.Междувременно външният министър на Тайланд, цитиран от АП, заяви, че страната му е готова да бъде домакин на среща между президента Доналд Тръмп и Ким Чен-ун, но в момента няма конкретни планове.Дон Прамудвинай отговори на журналистически въпроси, че Банкок е едно от възможните места за такава среща, която може да се проведе в началото на юни.Дон подчерта, че Тайланд е готов да помогне за организирането на подобна среща. Той добави, че Тайланд следи въпроса, но \"все още няма напредък\" и това е \"деликатна тема\".В петък президентът на Южна Корея Мун Дже-ин ще проведе среща с Ким.", "date": "2018.04.24", "title": "Ким Чен-ун е много честен, иска среща възможно най-скоро, обяви Тръмп"}
{"url": "https://news.bg/world/tramp-ima-dobar-shans-vashington-da-sklyuchi-targovsko-sporazumenie-s-kitay.html", "text": "Президентът на САЩ Доналд Тръмп обяви, че има добър шанс Вашингтон да сключи търговско споразумение с Китай, информира \"Ройтерс\".Американският лидер направи коментара пред журналисти по време на срещата си с френския държавен глава Еманюел Макрон, който е на визита във Вашингтон.Тръмп поясни, че през следващите дни финансовият министър Стивън Мнучин ще пътува за Китай, където ще води преговорите с китайската страна.Държавният глава каза пред журналисти в Белия дом, че САЩ водят сериозни разговори за търговията с ЕС, а в същото време преговорите с Мексико и Канада за НАФТА вървят добре.Търговията с Франция е усложнена, тъй като ЕС има търговски пречки, които са неприемливи, подчерта той, цитиран от ForexLive. Тръмп добави, че предпочита отделна търговска сделка с Франция.", "date": "2018.04.24", "title": "Тръмп: Има добър шанс Вашингтон да сключи търговско споразумение с Китай"}
{"url": "https://news.bg/politics/dzhambazki-preporachva-poveche-balgarski-stoki-v-chuzhdite-verigi.html", "text": "Когато фактите говорят, брюкселските лицемери и българските им микрофони мълчат гузно. Това написа в официалната си страница във \"Фейсбук\" българският представител в Европейския парламент и заместник-председател на ВМРО Ангел Джамбазки.Той излезе с остра позиция по отношение на двойните стандарти при храните. Според него има решение на това разделение. Решението е чуждите вериги да бъдат задължени да предлагат определен процент местна продукция, произведена в България. То е предлагано в парламента, но е отхвърлено, припомни евродепутатът.Цитирайки резултати от сравнително изследване на етикетите, съдържанието, качествата и цените на храните в България и в различни държави в Западна Европа, Джамбазки за пореден път остро разкритикува лицемерието и двойния стандарт, което Брюксел налага в западната част на Стария континент.\"Отдавна предупреждаваме, че във фалшивия патос на \"европейските ценности\" има тежка пробойна. Именно, че тези с \"ценностите\" ни смятат за втора ръка, второ качество хора, които не заслужават качествена храна, а могат да консумират каквото има и каквото остане\", пише евродепутатът.След като изрежда конкретни резултати от проверката, той обобщава, че при по-малко мляко, по-малко какао, по-ниско плодово съдържание, по-нисък грамаж, обаче повече палмово масло, при това в мляко за малки деца, се предлага на по-високи цени, от тези в Западна Европа.Джамбазки акцентира, че стандартите на живот в Източна Европа, където сме ние българите и западната част на континента и съюза коренно се различават. В наша вреда. \"И тази разлика в стандартите е основната причина за миграционното цунами на млади източноевропейци към Западна Европа\", пише Джамбазки.Евродепутатът съветва:\"Следващият път, когато срещнете някоя празноглава, нелепо ухилена кукувица, която на всеки критичен въпрос, насочен срещу лицемерието и двойния стандарт на брюкселските бюрократи Ви отговаря с бодряшки комсомолски лозунги тип \"Да, Европа!\", \"Повече Европа\" и прочее глупотевини, попитайте я следните няколко неща:Да произвеждаш един и същи продукт, под една и съща марка, на една и съща цена, но със различно съдържание и да продаваш \"първото качество\" в западната част, а \"втората цедка\" на аборигените в източната част не е ли хранителен апартейд?\"Джамбазки пита дали развитите демокрации смятат своите източни съседи за недостойни да оценят и консумират истинско мляко, кафе, шоколад и затова им изпращат: \"един мармот да завива в станиол каквото е останало от трапезата?Отношението към гражданите в източната част, което е образец за колониален манталитет, не противоречи ли на лицемерните лозунги за \"общи европейски ценности\"? Що за обща ценност може да бъде идеята да продаваш по-некачествено детско мляко на географски принцип?\".", "date": "2018.04.24", "title": "Джамбазки препоръчва повече български стоки в чуждите вериги "}
{"url": "https://news.bg/world/allah-pozvolyava-na-myusyulmanite-da-si-vzemat-po-chetiri-zheni-obyavi-kadirov.html", "text": "Чеченският лидер Рамзан Кадиров заяви, че мъжете в руската република Чечения могат да си вземат по 4 жени, макар че полигамията в страната е забранена, информира АФП.По-рано днес Кадиров заплаши да арестува Ангела Меркел и Доналд Тръмп.Кадиров, който управлява Чечения от 2004 г. и е предан поддръжник на руския лидер Владимир Путин, заяви пред държавната телевизия, че не възнамерява да узаконява полигамията, но \"аз не трябва да давам разрешение на мюсюлманите\".\"Аллах разрешава да имат по четири жени\", уточни той.В Корана пише, че мюсюлманинът може да се обвърже с четири жени, но само ако се държи справедливо към всички.Кадиров подчерта, че полигамията никога не е изчезвала в севернокавказкия регион, дори и по време на съветската ера.Невъзможно е да ни се забрани, поясни той и добави, че това е според тяхната религия.Самият Кадиров има една жена и 12 деца, от които две са осиновени, според руски медии.", "date": "2018.04.24", "title": "Аллах позволява на мюсюлманите да си вземат по четири жени, обяви Кадиров"}
{"url": "https://news.bg/education/61-znayat-che-tehnikumite-garantirat-dobra-rabota-no-ne-gi-izbirat.html", "text": "61% от българите смятат, че професионалното образование и обучение осигурява по-добра и доходоносна работа. Близо 70% от обучаващите се в професионални гимназии в България са били наясно с възможностите, които предлага този вид обучение, преди да го запишат.Това е с 10% повече от средното за страните членки в ЕС, според данни на Европейския център за развитие на професионалното образование и обучение (CEDEFOP), представени по време на конференцията \"Професионалното образование и обучение - предпочитан избор\". Тя бе организирана от Министерството на образованието и науката и е част от календара на Българското председателство на Съвета на ЕС.Професионалното образование излиза извън рамките на училищното обучение и може да даде умения за работа на всеки, независимо от възрастта. Това заяви заместник-министърът на образованието и науката Деница Сачева на откриването на форума. \"Новите компетенции като дигитална и медийна грамотност и предприемачество трябва да се придобиват и надграждат цял живот\", каза тя и добави, че този тип обучение има както икономически, така и социален аспект.Според Сачева до десет години част от професиите ще изчезнат и ще бъдат заменени с други, които в момента не съществуват. Голямото предизвикателство пред образователните системи е да създават гъвкаво и адаптивно на времето образование, което да дава нови умения, убедена е заместник-министърът.Зам.-министърът подчерта, че времето, в което човек е можел да работи по 20-25 години на едно място, е отминало. \"Бъдещите поколения ще трябва да добиват нови компетентности, защото вероятно ще трябва по-често да се преквалифицират. Затова ролята на професионалното образование не е само да дава възможности за учениците, но и за завършилите\", допълни тя.Професионалните училища имат приобщаваща функция и могат да се включат активно в борбата с отпадането от училище. Те трябва да са връзката на хората с живота и да отговорят на високите им очаквания, обясни Сачева.Думите й бяха подкрепени от заместник-началника на отдел \" Професионално образование и обучение, дуално обучение и обучение на възрастни\" към Директората по заетост, социална политика и свързване на ЕК Жоао Сантош.По думите му, 80% от хората с професионална квалификация намират и започват работа до шест месеца. \"Никой не трябва да разчита на квалификация, която е получил в миналото. Живеем във време, в което това се учи цял живот\", заяви той и призова за по-голяма информираност в страните членки за възможностите, които дава професионалното обучение.", "date": "2018.04.24", "title": "61% знаят, че техникумите гарантират добра работа, но не ги избират"}
{"url": "https://news.bg/politics/balgariya-rumaniya-gartsiya-i-sarbiya-zaedno-stroyat-magistrali.html", "text": "България, Румъния, Гърция и Сърбия формират работни групи за ускоряване на инфраструктурните проекти на Балканите, съобщиха от Министерския съвет.Лидерите на четирите държави обсъдиха конкретни проекти за развитието на Балканите по време на Съвета за сътрудничество на високо равнище, който се проведе в Букурещ.Премиерите Бойко Борисов, Виорика Дънчила, Алексис Ципрас и президента Александър Вучич обсъдиха транспортните коридори, енергийната и дигиталната свързаност.Работните групи на министрите на транспорта и съобщенията на четирите страни ще финализират проектите преди срещата от формата 16+1 през юли в София.\"Това, че срещите ни продължават да се провеждат, е една добра новина. Ние нямаме намерение да излизаме с декларации, ние искаме инфраструктура, пристанища, искаме да напреднем\", каза премиерът Борисов, който през есента миналата година домакинства във Варна първия форум в този формат.Гръцкият му колега Алексис Ципрас посочи, че целта на четиристранния съвет е да допринася за мира, стабилността и сигурността в региона. \"Балканите имат потенциал и ние сме тук, за да използваме възможностите за развитие според нашите интереси, а не само според дневния ред на трети страни\", каза Ципрас. Той съобщи, че страната му обмисля да се включи в инициативата 16+1.", "date": "2018.04.24", "title": "България, Румъния, Гърция и Сърбия заедно строят магистрали"}
{"url": "https://news.bg/world/telohranitel-na-bil-laden-na-sotsialni-pomoshti-v-germaniya.html", "text": "Гражданин на Тунис, който се твърди, че е бил телохранител на Осама бин Ладен, живее в Германия от 1997 г. и получава по 1 168 евро социални помощи на месец, информира БиБиСи.Информацията е разкрита от регионално правителство, след като крайнодясната \"Алтернатива за Германия\" е поискала информация за Сами А.Сами А. отрича да поддържа връзки с джихадисти. Депортирането му в Тунис е изключено, тъй като има опасения, че там може да бъде преследван и изтезаван.Бин Ладен беше лидер на \"Ал Кайда\". Той одобри терористичните атаки на 9/11 в САЩ през 2001 г. Екстремистът беше застрелян от американските спецчасти в Пакистан през 2011 г., припомня британската медия.Най-малко трима от камикадзетата на 9/11 са пребивавали в Хамбург, Северна Германия.Според свидетелски показания на процес в Германия през 2005 г. в продължение на няколко месеца през 2000 г. Сами А. е бил един от телохранителите на Бин Ладен в Афганистан. Сами А. отрича информацията, но съдии в Дюселдорф вярват, че е дал показания.През 2006 г. въпросният тунизиец е разследван за връзки с \"Ал Кайда\", но не са му повдигани обвинения.Той живее с германската си съпруга и четирите си деца в град Бохум, Западна Германия. След като получил временно убежище в Германия през 1999 г., той взел няколко курса по технологии и се преместил в града през 2005 г. През 2007 г. му е отхвърлена молбата за постоянно убежище, тъй като е разглеждан от властите като риск за сигурността.", "date": "2018.04.24", "title": "Телохранител на Бил Ладен на социални помощи в Германия"}
{"url": "https://news.bg/finance/zemedelskata-zemya-poskapnala-s-15-za-godina.html", "text": "През 2017 година средата цена на един декар земеделска земя е достигнала до 872 лева. В сравнение със стойностите през 2016 година се отчита увеличение на средната цена за един декар земеделска земя с 14.6%. Това сочат данни на Националния статистически институт (НСИ) относно цените на земеделската земя и арендата в селското стопанство у нас през 2017 година.Според статистиката на НСИ спрямо 2016 година през 2017 година най-голямо увеличение на цената на земеделската земя е отчетено в цената на нивите. Там увеличението на цените е с 13%. Цената на постоянно затревените площи пък намалява с 3.4%.Според данните на НСИ през 2017 г. най-висока e цената на земеделската земя в Североизточния район. Там цените за един декар са достигнали до 1 401 лева. В същото време най-голямо увеличение на цената на един декар земеделска земя спрямо предходната година е отчетено в Югозападния район. Там само за година увеличението било с 83.4%. През 2017 г. намаление се наблюдава в цената на един декар земеделска земя само в Северния централен район - с 13.0%През 2017 г. средната цена на рентата на един декар наета/арендувана земеделска земя достига 46 лева. Това прави около 4.5% увеличение на цената спрямо 2016 година. Спрямо предходната година увеличението на рентата за нивите е с 6.8%, а на постоянно затревените площи - с 6.7%.Статистиката на НСИ отчита и че през 2017 година най-висока е цената за един декар наета/арендувана земеделска земя в Североизточния район - 67 лева. Увеличение на цената на рентата спрямо предходната година се наблюдава във всички статистически райони", "date": "2018.04.24", "title": "Земеделската земя поскъпнала с 15% за година"}
{"url": "https://news.bg/int-politics/lukashenko-se-glasi-da-razhlabi-diktaturata-no-ne-i-v-blizko-badeshte.html", "text": "Президентът на Беларус Александър Лукашенко обяви, че конституцията на страната би могла да бъде \"подобрена\", за да сподели някои от правомощията си, но не и в близко бъдеще, съобщава \"Ройтерс\".Лукашенко управлява авторитарно Беларус от 1994 г. насам, през което време той промени конституцията, за да засили контрола си и да разкара опозиционните сили от парламента.В ежегодното си обръщение към депутатите, в което отбеляза свалянето от власт на премиера на Армения, Лукашенко заяви, че обмислял децентрализирането на част от неговите правомощия.\"Конституцията ще бъде подобрена. Животът се променя и ние се променяме\", посочи той, допълвайки: \"Да, лесно мога да предам някои правомощия на други клонове на правителството.\"Той говори ден след като арменският министър-председател Серж Саркисян подаде оставка след продължилите почти две седмици протести.Лукашенко заяви, че е поискал от конституционния съд да изготви препоръки за промени в конституцията, но предупреди, че плановете засега били теоретични.\"Лично аз дори не съм мислил за референдум все още\", отбеляза той, имайки предвид общественото допитване, провеждането на което е необходимо, за да влязат в сила каквито и да е промени в конституцията.Стремейки се да подобри отношенията с Европейския съюз и да ограничи зависимостта на Беларус от Русия, Лукашенко през последните години се вслуша в призивите от страна на Запада да покаже по-голяма търпимост към политическата опозиция.Той амнистира няколко политически затворници, докато опозицията е представена в парламента за първи път след 20 години след изборите през 2016 г., които западните наблюдатели заявиха, че не са напълно демократични, но са подобрение в сравнение с предишни избори.Опозицията в Беларус е съставена от около десет партии и групи, които се борят да популяризират каузата си, въпреки репресиите от страна на управляващите.Въпреки това през 2017 г. най-големите обществени протести от години накараха властите да отменят новия данък, наложен на онези, които не работят на пълно работно време - рядък обрат за Лукашенко.Споменавайки украинските протести на Майдана в края на 2013 и началото на 2014 г. и политическия катаклизъм в Армения, Лукашенко заяви, че всички конституционни промени ще бъдат осъществени в съответствие със закона, за да се предотврати обществено недоволство и нестабилност.\"Ако някои си мисли, че ще променим конституцията и ще създадем условия за наши собствени Майдани - това няма да се случи\", отсече той.\"Обещах и никога няма да наруша обещанието си, иначе ще стане като в Армения\", подчерта беларуският диктатор.", "date": "2018.04.24", "title": "Лукашенко се гласи да разхлаби диктатурата, но не и в близко бъдеще"}
{"url": "https://news.bg/crime/otlozhiha-deloto-sreshtu-afganistantsite-potroshili-lagera-v-harmanli.html", "text": "Районният съд на Харманли не даде ход на делото срещу афганистанците, участвали в бунта в бежанския лагер през 2016 г., съобщи БНР.В съда под стража бяха докарани само 10 афганистанци. Те са настанени в центъра от затворен тип в Любимец. Останалите 11 не се явиха, защото са нередовно призовани. Съдът поиска различни справки за това къде се намират неявилите се обвиняеми.Припомняме, на 24 ноември 2016 г.  в Харманли. Поводът бе забраната за свободно движение на бежанците заради съмнения за опасни заразни болести.  500 мигранти. Те унищожиха имущество за около 100 хил. лева.Беше запален националният флаг на България. Три месеца по-късно, на 23 февруари 2017 г. Специализираната прокуратура внесе обвинителния акт срещу , за това че на 24 ноември 2016 г. запали българския трикольор.В сблъсъците . Около 400 души тогава бяха депортирани.Обвинените 21 афганистанци ще отговарят за непристойни действия, извършени с изключителна дързост и цинизъм.Следващото заседание по делото е насрочено за 5 юни.", "date": "2018.04.24", "title": "Отложиха делото срещу афганистанците, потрошили лагера в Харманли"}
{"url": "https://news.bg/politics/bsp-iskat-ostavkata-na-emil-hristov.html", "text": "Парламентарната група на БСП иска оставката на зам.-председателя на Народното събрание Емил Христов. Тази позиция представи червеният депутат Георги Свиленски редовния брифинг на партията във вторник. Искането за оставката на зам.-председателя на парламента е свързано с миналата седмица.\"Ако тези хора в държавната администрация не могат да се справят и да управляват държавата, а имат заблуждението, че могат, нека се оттеглят и да освободят постовете\", призова Свиленски и посочи, че няма как да искаме да бъдем достойни членове на Европа, ако корупцията е навсякъде в държавата.Червеният депутат подхвана и темата за задържаните днес служители на ДАИ в Благоевград. \"Как борим корупцията в министерството на транспорта\" попита риторично червеният депутат по случай арестуването на 15 служители на ДАИ в Благоевград Той посочи, че те ще бъдат пуснати от съда, след което всичко се връща \"по старо му\".Свиленски обяви митинг-протест срещу корупцията и лошото управление на държавата на 1 май.Той коментира и скандалът с Европейският младежки форум. \"Вече тече четвъртият месец на Българското председателство на Съвета на ЕС и всички очаквахме да видим някаква полза от това. От БСП бяхме скептични, никой не очакваше, че България ще влезе в международните информационни агенции със скандала, а именно скандала с Европейският младежки форум.Николай Берински, член на Съюза на младежкото БСП, коментира, че Луис Алварадо, президентът на форума, се е подиграл с труда на младата генерация изобщо. \"Тази конференция беше учебникарски пример затова какво не е включване на младите хора в Европа\", каза той и припомни, че един от приоритетите на Българското председателство е бъдещето на Европа и младите хора в него.", "date": "2018.04.24", "title": "БСП искат оставката на Емил Христов"}
{"url": "https://news.bg/world/eksshefat-na-cambridge-analytica-izlaga-obyavi-profesorat-v-tsentara-na-skandala-s-feysbuk.html", "text": "Професорът от Кеймбриджкия университет Александър Коган, който е в центъра на скандала с неправомерно използване на лични данни от \"Фейсбук\", обяви, че бившият изпълнителен директор на компанията Cambridge Analytica е излъгал британските депутати, информира АП.Коган заяви, че Александър Никс, бившият изпълнителен директор на компанията Cambridge Analytica, е излъгал пред британска парламентарна комисия, разследваща фалшиви новини.Компанията на Коган Global Science Research е разработила приложение, което е събрало информация на потребители във \"Фейсбук\", предоставена на Cambridge Analytica.Бивш служител на Cambridge Analytica разкри, че компанията е използвала данните на милиони потребители, за да помогне на предизборната кампания на Доналд Тръмп през 2016 г.Коган каза пред британска парламентарна комисия, че Никс е излъгал за съвместната им работа.Запитан от председателя на комисията Деймиън Колинс за показанията на Никс, че информацията не е дошла от Global Science Research, Коган отговори, че \"това е измислица\".", "date": "2018.04.24", "title": "Ексшефът на Cambridge Analytica излъга, обяви професорът в центъра на скандала с „Фейсбук”"}
{"url": "https://news.bg/int-politics/kadirov-zaplashi-da-arestuva-merkel-i-tramp.html", "text": "Ръководителят на руската република Чечения Рамзан Кадиров обяви, че отдавна бил наложил ответни санкции срещу американския президент Доналд Тръмп, германския канцлер Ангела Меркел и други западни високопоставени политици.\"Ако те дойдат в републиката, ние веднага ще ги задържим и ще ги вкараме в затвора. Ако те си открият банкови сметки тук, ние веднага ще ги блокираме\", изтъкна той в ефира на руската държавна телевизия \"Россия 24\".В края на миналата година САЩ добавиха към \"списъка Магнитски\" петима руснаци, включително Кадиров. Той беше санкциониран заради нарушаване на правата на човека. В края на март Естония също забрани влизането в страната на Кадиров и още 49 руснаци по същата причина.По думите на ръководителя на Чечения, действията на Вашингтон били заради това, че САЩ не можели да му простят, че се бори с тероризма, а на Талин - заради \"лъжливо раболепие\" пред американците.САЩ приеха т. нар. \"закон Магнитски\" през декември 2012 г. Той налага санкции срещу руснаци, които според американските власти са нарушавали човешки права.", "date": "2018.04.24", "title": "Кадиров заплаши да арестува Меркел и Тръмп"}
{"url": "https://news.bg/politics/simeonov-ochakva-podkrepata-na-deputati-sas-savest-za-tyutyunopusheneto.html", "text": "Очаквам сериозна парламентарна подкрепа за отмяната на забраната за тютюнопушене в заведенията. Това коментира вицепремиерът Валери Симеонов пред журналисти след заседание на Националния съвет за тристранно сътрудничество. Валери Симеонов заяви, че внесеният законопроект отговаря на очакванията на обществото.По думите му промяната би въвела хармония и справедливост при спазването и прилагането на закона, а не лицемерие и двуличие, както е сега.Вицепремиерът Валери Симеонов се обяви за връщането на стария режим, при който в обособени за целта помещения, пушенето е разрешено. Вчера премиерът Борисов заяви, че ГЕРБ няма да подкрепят инициативата на Симеонов.На въпрос от кои парламентарни групи очаква подкрепа, вицепремиерът Валери Симеонов заяви: \"Очаквам от хора, които са със съвест, да гласуват в подкрепа на този законопроект, тъй като той е полезен не само за туристическия бранш, той е полезен и за непушачи като мен.\"Очаква се още тази седмица партията, чиито лидер е Валери Симеонов, НФСБ, след обсъждане в групата на Обединените патриоти да предложи законопроектите за обсъждане в пленарна зала. Законопроектът за промени в Закона за здравето, с които старият режим на тютюнопушене да бъде върнат, е изготвен от НФСБ.", "date": "2018.04.24", "title": "Симеонов очаква подкрепата на депутати със съвест за тютюнопушенето"}
{"url": "https://news.bg/int-politics/idil-razshiryava-kiberpotentsiala-si-preduprezhdava-evropol.html", "text": "Европол действа проактивно, анализираме как се ситуират заплахите. Това стана ясно от думите на Олдрих Мартину, заместник-изпълнителен директор на Европол по време на конференция в ЕП в Брюксел на тема \"Кибертероризъм-подготвен ли е ЕС?\", организирана от евродепутата Емил Радев.Засега няма ясна дефиниция за тероризма, отчете Мартину и предупреди, че интернет е неделима част от всички заплахи, пред които сме изправени.Засега страните членки не са доклавали на Европол за мащабни атаки. Престъпниците използват съществуващите средства на пазара, вместо да разработват свои. Европол обаче очаква ефективността на кибертероризма в бъдеще да се увеличи.В момента организираната престъпност не разполага с достатъчно средства. В същото време терористите от ИДИЛ разширяват киберпотенциала си. Новите средства ще се използват от терористите и затова не трябва сега да сме спокойни, предупреди зам.-изпълнителният директор на Европол.Ислямска държава има умела комуникационна система в социалните мрежи. В интернет те използват кодирани послания, а в социалните мрежи терористите качват пропагандни материали. Повод за голяма загриженост са криптираните, кодирани послания, заяви Олдрих Мартину.5 милиона евро е получил Европол за декодиране на криптираните послания. През 2015 година Европол е констатирал над 53 000 случаи на терористична пропаганда. 52 000 решения са взети за сваляне на такава терористична пропаганда. В над 100 000 платформи в Интернет е уловена подобна пропаганда. 48% от материалите са изтрити от доставчиците на услуги.Във форумите все повече се развиват мерки за идентифициране на терористично съдържание и за автоматичното му сваляне, доволни са от Европол. Мартину настоя: Трябва да направим живота на престъпниците, колкото се може по-сложен.Терористичните организации използват интернет за своите цели, каза и Антонио Мисироли, помощник генерален директор за нови предизвикателства пред сигурността, НАТО. Това не са традиционни терористични дейности, коментира той. Все пак трябва да се има предвид какви нови средства използват терористите в своята дейност.За пример той посочи как преди време ято дронове атакували руска база в Сирия. Такива дронове могат да бъдат купени на пазара и да навредят, затова трябва да сме подготвени, посочи Мисироли. Все повече интернет и цифровите технологии се използват във военни дейности, а според Мисироли са нужни завишени санкции. Трябва да установим коя е най-слабата брънка, коя страна е най-уязвима, според него. Киберзащитата е колективен спорт, отсече още той.", "date": "2018.04.24", "title": "ИДИЛ разширява киберпотенциала си, предупреждава Европол"}
{"url": "https://news.bg/int-economics/ot-gazprom-ne-izklyuchvat-izgrazhdane-i-na-severen-potok-3.html", "text": "От \"Газпром\" не изключват изграждането на \"Северен поток-3\". Това заяви зам.-председателят на компанията Александър Медведев, цитиран от РИА Новости.В корпорацията нееднократно са говорили, че са готови да доставят на Европа толкова газ, колкото й е необходимо.\"Ние имаме запаси, ако потвърдим доставките, имаме транспорт. Строим нови транспортни маршрути. Ако Европа заяви своите потребности, готови сме да подпишем необходимите договори, но не изключвам, че ще са необходими още нови газопреносни проекти - \"Северен поток-3\", например\", заяви Медведев в интервю на телевизия \"Русия 24\".По-рано бе съобщено, че \"Газпром\" внимателно следи ситуацията със съкратения добив в Гронинген на фона на общото понижаване на обемите в Евросъюза.Гронинген е най-мащабното находище на газ в Европа, разположено в Холандия. През март премиерът Марк Рюте заяви, че към 2022 г. правителството планира да съкрати добива до 12 млрд. куб. м годишно. Планира се към 2030 г. да бъде изцяло закрито.Обемът на износа на \"Газпром\" до чужди страни през 2017 г. е 194,4 млрд. куб. м, увеличението е с 8,4%. Делът на руския газ в ЕС през м.г. е до 34,7% (с 33,1% през 2016 г.).Припомняме, на 9 април Русия и Германия потвърдиха позициите си за реализирането на взаимноизгодния проект в газовата сфера - Северен поток 2.", "date": "2018.04.24", "title": "От \"Газпром\" не изключват изграждане и на \"Северен поток-3\""}
{"url": "https://news.bg/world/maymunite-ne-mogat-da-sadyat-za-avtorski-prava-reshi-us-sad.html", "text": "Маймуните не могат да съдят за нарушаване на авторски права и организация в защита на животните не може да бъде съдебен защитник по такива въпроси.Това реши апелативен съд в САЩ в съдебна битка за авторството на селфи на маймуната Наруто, информира \"Ройтерс\".Процесът е свързан с прословуто селфи с маймуната Наруто, живееща в природен резерват, която си е направила снимка с фотоапарата на британския фотограф Дейвид Слейтър по време на пътуване през 2011 г.Впоследствие снимката е публикувана от Слейтър в книга за диви животни, което доведе до дългогодишна съдебна битка за авторското право на снимката - дали е на животното, което е направило снимката, или на фотографа, който притежава апарата.Девети окръжен федерален апелативен съд в Сан Франциско постанови, че Законът за авторското право не разрешава на животните да подават съдебен иск за нарушаване на авторските права.Допълва се, че групата PETA (Хора за етично отношение към животните), внесла иска от името на Наруто, не може да представлява маймуната.Според организацията маймуната е законният собственик на всички снимки, които е направила. Но федерален съдия в Сан Франциско отсъди през януари 2016 г., че законодателството за авторското право не се прилага за животни.Случаят беше внесен в американския съд, защото книгата на Слейтър се продава и в САЩ.", "date": "2018.04.24", "title": "Маймуните не могат да съдят за авторски права, реши US съд"}
{"url": "https://news.bg/regions/s-nad-10-mln-lv-vazstanovyavat-chast-ot-stolichniya-na-zapaden-park.html", "text": "С малко над 10 млн. лева ще бъде възстановена представителната част на Западен парк в София по Оперативна програма \"Региони в растеж\" 2014-2020 и одобрен проект на Столична община. Проектното предложение е част от Инвестиционната програма на Столична община по Приоритетна ос 1 \"Устойчиво и интегрирано градско развитие\" на Оперативна програма \"Региони в растеж\" 2014-2020. Общият размер на проекта е 10 939 995,34 лв., от които 8 549 999,32 лв. е стойността на безвъзмездната финансова помощ, която се предоставя по ОПРР.Основните дейности по проекта са насочени към възстановяване на парка, благоустрояването му и подобряване устройството на представителната му част с максимално запазване на автентичния му вид. Ще бъдат обновени настилките, ще се изградят нови детски площадки, ще се подменят парковото обзавеждане, елементи от техническата инфраструктура и парковото осветление. Ще се изградят видеонаблюдение и поливни системи.Проектът е насочен към реализиране на интегрирани мерки за подобряване на градската среда като част от изпълнението на Интегриран план за градско възстановяване и развитие на София.Чрез реализацията на проекта ще се подобри и цялостният облик на града, екологичните условия и парковата среда в столицата.В една от основните зелени зони на София - Западния парк, ще се подобрят възможностите за обучение, отдих, спорт и прекарване на свободното време на жителите и гостите на града.", "date": "2018.04.24", "title": "С над 10 млн. лв. възстановяват част от столичния на Западен парк"}
{"url": "https://news.bg/world/erdogan-obyavi-che-shte-agitira-v-evropeyski-grad-predi-izborite-prez-yuni.html", "text": "Президентът на Турция Реджеп Ердоган заяви, че през следващия месец планира да проведе предизборен митинг в Европа, но не спомена в коя точно държава ще се проведе, информира ДПА.Ердоган каза пред управляващата Партия на справедливостта и развитието в Анкара, че събитието е планирано в спортна зала.\"\", отбеляза турският лидер.През последните дни Холандия, Германия и Австрия обявиха, че няма да позволят турска предизборна агитация преди вота на 24 юни.През 2017 г. по време на кампанията преди референдума Ердоган и европейски лидери се скараха, след като същите държави не разрешиха на турски политици да агитират.Миналата седмица държавният глава на Турция обяви, че на 24 юни ще се проведат предсрочни парламентарни и президентски избори.", "date": "2018.04.24", "title": "Ердоган обяви, че ще агитира в европейски град преди изборите през юни"}
{"url": "https://news.bg/int-politics/kitay-nahoka-sasht-zaradi-kritikite-im-za-narushavaneto-na-pravata.html", "text": "Китай нахока САЩ, че са лицемерни и че имат свои собствени проблеми със спазването на правата на човека като расизма и политическите скандали. Китайските власти публикуваха годишния си доклад, в който отхвърлят критиките на Вашингтон относно състоянието на човешките права в Китай, съобщава \"Ройтерс\".Държавният департамент на САЩ публикуваха преди дни годишния си доклад за състоянието на правата на човека по света, като в него определят Китай, Русия, Иран и Северна Корея като \"морално укорими\" правителства, за които посочва, че ежедневно нарушават правата на човека в рамките на техните граници.В годишния отговор на Китай на американския доклад, Държавният съвет на Китай (правителството) посочва, че САЩ \"сипят ругатни\" спрямо други страни с лъжите си.\"Изглежда, че в този свят състоянието на човешките права е перфектно само и единствено в САЩ\", иронично отбелязват китайците, допълвайки: \"Ако се вгледаме в 2017 г., онези, които имат дори най-малко чувство за справедливост, могат да видят, че репутацията на САЩ относно човешките права е, както обикновено, известна със злодеянията си и продължава да се влошава\".Афроамериканците е седем пъти по-вероятно да бъдат арестувани по погрешка за убийство, а насилствената престъпност продължава да се увеличава, изтъкват китайските власти, като цитират включително международни медии като CNN и БиБиСи като източници за тези констатации.Китай дори се прицелва, както е опредено в доклада, в \"сериозните злоупотреби в американския модел на демокрация\".\"Американската плутокрация продължава да ферментира, а богатите направляват посоката на политиката. Слабите са изправени пред все по-тежки ограничения върху гласуването, а скандалите с участието на политици са чести\", констатират китайските власти.Правата на човека отдавна са източник на напрежение между двете най-големи световни икономики, особено след 1989 г., когато САЩ наложиха санкции на Китай след кървавите репресии срещу протестиращите на пл. \"Тянанмън\" в Пекин, които настояваха за демокрация.Китай постоянно отхвърля критиките за състоянието на правата на човека и подчертава успеха си да извади от бедността милиони хора.Но управляващата Комунистическа партия не търпи никакво политическо инакомислие, а администрацията на президента Си Цзинпин предприе крути репресии срещу правозащитни адвокати и правозащитници.", "date": "2018.04.24", "title": "Китай нахока САЩ заради критиките им за нарушаването на правата"}
{"url": "https://news.bg/politics/ne-e-rabota-na-minyorite-da-se-zanimavat-s-tsenata-na-vaglishtata-otseche-simeonov.html", "text": "Не е работа на миньорите да се занимават с цената на въглищата. Това коментира пред журналисти вицепремиерът Валери Симеонов след заседание на Националния съвет за тристранно сътрудничество. На въпрос дали са обсъдени исканията им за увеличаване изкупната цена на въглищата на 17 лв. за тон, вицепремиерът Симеонов констатира:\"Лично моето мнение е, че не е работа на миньорите да се занимават с цената на въглищата. Работата на синдикатите е да имат претенции за условията на труд, за заплащане и други въпроси, свързани със защитата на работниците.\"По-рано в началото на заседанието на Националния съвет за тристранно сътрудничество вицепремиерът, който председателства заседанията с участието на синдикати и работодатели, констатира, че само правителството е представено както подобава.Той дори се пошегува, че е нужна поименна проверка, предвид липсата на голяма част от синдикалистите и работодателите. Оказа се, че протестът на миньорите е възпрепятствал и народният представител, който трябваше да представи Законопроекта за промени в КСО. Заради многолюдния миньорски протест и той закъсня за заседанието на НСТС.", "date": "2018.04.24", "title": "Не е работа на миньорите да се занимават с цената на въглищата, отсече Симеонов"}
{"url": "https://news.bg/health/universitetskite-psihiatrichni-kliniki-ot-1-yanuari-ne-sa-poluchavali-pari.html", "text": "Само 2% от здравния бюджет на България се отделя за психично здраве. Това заяви проф. д-р Георги Ончев, завеждащ отделение в Клиниката по психиатрия в Александровска болница по време на дискусия \"Психиатрията - изоставеното дете на българското здравеопазване\", проведена в БТА.Парите за психично здраве са най-малкото, от най-малкото на най-малкото - това е троен логаритъм, каза той и даде пример, че логаритъм три от 1000 прави 10. Ние не в пъти сме различни (от другите европейски страни - б.р.), но в пъти с нули. Университетските клиники от 1 януари не са получавали пари за извършваната помощ заради промяна в една наредба. За да може чиновническият апарат да преведе тази наредба със счетоводния минават четири месеца. Парите за социална рехабилитация отпадат, заяви проф. Ончев.По думите му парите не са основното. Според него стигмата към психично болните вече не е толкова голяма в обществото, колкото от страна на институциите към пациентите. \"Стигмата сред общата популация не е толкова висока, стигмата е висока при институциите. Те са длъжници на това обслужване, трябват и здравни политики. Дълги години в Министерството на здравеопазването нямаше човек, който отговаря за психичното здраве. Ние сме жертва на \"чиновническия пролетариат\", според спомените на Иван Ев. Гешов\", заяви проф. Ончев.В цяла България има 11 държавни психиатрични болници и 12 центрове за психично здраве. Те се финансират по различен начин, заяви проф. Маринов. Дневните центрове са символичен брой. Само 0,33% от хората с психични заболявания могат да ползват дневните центрове, показват изчисления.Последни данни сочат, че 2% от общите разходи за лечение се заделят за психично здраве, те са недостатъчни, дори не служат за оцеляване, те служат за поддържане на клиничната смърт, в която се намира психиатрията, заявиха психиатрите.Всички участници бяха единодушни, че условията в болниците често са ужасяващи. \"Бивши складове и бивши болници може да има, но бивши хора няма\", гласи обръщението на проф. Цветослава Гълъбова.Освен мизерният бюджет, който се отделя за психиатричното здраве в страната ни, ограниченият брой специализирани лечебници, малко са и психиатрите. Средна възраст на психиатрите в страната е 50 години, отиваме към дъното, каза проф. Маринов. 15-20 души годишно са специализиращите психиатри, което не може да запълни дупката, която ще остане след години, прогнозира проф. Маринов. Броят на психиатри на глава от населението е най-нисък в сравнение с ЕС.Проф. Маринов акцентира на проблема, че възрастовите психиатри нямат право да лекуват деца. Същевременно такива специалисти няма в Северозападна, в Югозападна България, в Родопите. Това показва отказ от лечение. Кой да лекува болните деца там, запитаха реторично лекарите.Психиатрите запитаха и как да се разпредели месечната интеграционна добавка от 11,25 лв., която е предназначена за храна и за лекарства - колко да отиват за храна и колко за лекарства.Според Любомир Сирков - социалната интеграция на психично болните трябва да става чрез създаване на работна среда. Да се говори за работни часове, не за работно място и да се осигурява надомната работа като възможност за хората с психични проблеми.Калина Бакалова - братовчедка на психично болен, която е и негов попечител, обясни, че хората под запрещение са оставени само на своите настойници. От тяхната добросъвестност зависи имотното, емоционалното, психическото и социалното състояние на психично болните.Хората с психични заболявания имат нужда от дневен център, а не от услуга в дома. При дневен център един психолог може да даде помощ на повече хора. Това са болни хора, които изискват грижи, а не репресия, стана ясно по време на дискусията.80% от клошарите са и психично болни. Те не са в институциите, нямат и семейства. Какви реални мерки може да вземе държавата, запитаха по време на дискусията. От 5 психично болни 4 не търсят лечение. За да се социализира един човек, той трябва да бъде приет в социума. Самото общество да е по-толерантно и подкрепящо. Обществото е коравосърдечно към хората, които имат тежки проблеми. Смяната на манталитет става с образование, с медии, заявиха психолози и психиатри.Като възможно решение бе предложена идеята в социалните служби към общините да се обучат кадри, които следят отделния случай. Този социален работник трябва да знае бездомните, хората с тежките заболявания. Към общините да се обучат хора, които да работят с психично болни.Елка Божкова, клиничен психолог в Александровска болница, призова: \"Уважаеми управляващи, опитайте да се погрижите за хора - страдащи и изоставени хора, и тогава ще разберете какво наистина е удовлетворение\". Според нея парите трябва да се дават за дейности, за хора, които да се занимават с пациентите. Според Нигяр Джафер, зам.-председател на 44-то народно събрание, въпросът не е само във финансирането. \"То е съществен проблем\", призна депутатът. \"Трябва да се даде сметка, че няма страна в ЕС, която да отделя толкова малко за своите граждани, независимо от какво боледуват те. Отделят се стотинки за лекарства в стационарите\", каза Джафер.Трябва да се променят условията за трудова рехабилитация и отношението на обществото и на институциите. Борбата със стигмата трябва да се води. Не може медиите да обръщат внимание само тогава, когато някой болен стане обществено интересен. България не може да се прави, че тези хора и тези проблеми не съществуват. Това е контрапродуктивно, допълни народният представител.", "date": "2018.04.24", "title": "Университетските психиатрични клиники от 1 януари не са получавали пари "}
{"url": "https://news.bg/crime/evropeyski-identifikator-za-sadebna-praktika-ulesnyava-magistratite.html", "text": "Въвеждането на Европейски идентификатор за съдебна практика (ECLI) дискутираха магистрати по време на международна конференция на тема: \"Европейският идентификатор за съдебна практика (ECLI) и въвеждането на отворени стандарти за правни документи в Европа\". Министърът на правосъдието Цецка Цачева приветства въвеждането и разработването му.Конференцията е част от програмата на българското европредседателство. Тя се организира в изпълнение на проект по програма въвеждане на Европейския идентификатор за съдебна практика (ECLI) в България. Проектът е съ-финансиран от Европейската комисия по програма правосъдие на Европейския съюз и се оъществява от АПИС Европа и Съюза на юристите в България с подкрепата и съдействието на ВСС.Министър Цачева изтъкна, че за всеки практикуващ юрист, познаването на същината и приложението на правото на Европейския съюз не е възможно да се постигне единствено като се ползват правните източници на Европейския съюз. \"Безспорно ни е нужно да имаме достъп до практиката на националните съдилища\", констатира правосъдният министър.По думите й е необходимо познаването на съдебните решения на други държави членки, това се възпрепятства от различията в националните стандарти в отделните държави. \"Благодарение на Европейския идентификатор за съдебна практика (ECLI) намирането на релевантната съдебна практика се улесни значително\", посочи Цачева.Владислав Славов, председател на Съюза на юристите в България представи значимостта на проекта, като изтъкна, че за всеки юрист е важно да може да търси и да се позовава на съдебни решения от други държави членки. Проблем по думите му са разликите в националните системи, техните различни техническите полета, описващи характеристиките на дадени съдебни решения.Именно, за да се преодолеят тези разлики и да се гарантира достъпа и позоваването на националната, чуждата и европейската съдебна практика, ЕС е приканил държавите членки и институциите на ЕС да въведат европейски идентификатор за съдебна практика с минимален набор от еднотипни данни за приложима европейска практика.По думите му лесният достъп до съдебни решения на европейските съдилища на държавите членки на ЕС е от много голямо значение за прилагането и спазването на правото на ЕС. Той изтъкна още, че днес освен за Европейския идентификатор за съдебна практика (ECLI) се говори и за въвеждането на отворени стандарти за правни документи в Европа.", "date": "2018.04.24", "title": "Европейски идентификатор за съдебна практика улеснява магистратите"}
{"url": "https://news.bg/world/finlandiya-se-otkazva-ot-eksperimenta-s-bezuslovniya-bazov-dohod.html", "text": "Финландия прекратява експеримента с безусловния базов доход, пише \"Гардиън\".Скандинавската държава е първата в Европа, която изпробва схемата. Програмата ще приключи през следващата година, след като Хелзинки реши да не я удължава и да изпробва алтернативни схеми за социално подпомагане.От януари 2017 г. 2 000 безработни финландци на възраст между 25 и 58 г. получават гарантирано местно заплащане от 560 евро, но не се изисква от тях да си търсят работа. Всеки от тях продължава да получава парите и при намиране на работа.Правителството отхвърли молба на Kela, финландската агенция за социално осигуряване, за допълнително финансиране за разширяване на двугодишния пилотен проект до група служители през тази година. Управляващите обявиха, че плащанията към участниците ще бъдат спрени през януари 2019 г.", "date": "2018.04.24", "title": "Финландия се отказва от експеримента с безусловния базов доход"}
{"url": "https://news.bg/crime/politsiyata-v-tarnovo-razsledva-mutrenskoto-polozhenie-po-signala-na-ivo-mirchev.html", "text": "В Областната дирекция на МВР във Велико Търново е образувана преписка във връзка със сигнала на Иво Мирчев относно спор за паркиране в района на крайпътно заведение на околовръстния път на града.Предприетите действията от полицията целят да се изяснят обстоятелствата около спора за паркиране.Към момента властите са установили двата автомобила. Припомняме, от снимките на блогъра в социалните мрежи ясно се виждаха номерата на двете коли. Те са със варненска регистрация и почти идентични номера.Полицаите са установили и собствениците, и ползвателите на колите.Служители от областните дирекции на МВР във Велико Търново и Варна работят активно по цялостното изясняване на случая, уверяват още от полицията.Припомняме, в социалната мрежа \"Фейсбук\" блогърът Иво Мирчев обясни случая подробно. Той започна иронично с думите: \"Мислите си, че мутрите са изчезнали? Или МВР се бори с тях?\"Според поста на Мирчев той и 7-годишният му син пътували по околовръстния път на Велико Търново, когато спрели в крайпътно заведение. Тогава блогърът видял, че на паркинга на заведението няма нито едно място за паркиране, всичките места били заети от 2 автомобила. В същото време ресторантът бил заобиколен от \"7-8 мутри\". \"Явно шефът яде вътре\", пише още Мирчев.Тогава той отворил прозореца на автомобила си и помолил един от охранителите да премести едната кола, така че да освободи място за паркиране. Вместо съдействие, той получил отговор \"да изчезва да не стане лошо\".Тогава Иво Мирчев направил снимките и подал сигнал в полицията. Патрул обаче така и не дошъл. \"Аз естествено им правя снимки и се обаждам в полицията, защото не считам за нормално през 2018 г. да ни се случват тези неща. Мутрите са впечатлени от нахалството ми да искам да освободят излишно заетите паркоместа и ме наобикалят. Полиция не дойде. Обаждането на 112 бе безсмислено\", пише още Иво Мирчев.След като охранителите заобиколили автомобила му, той ги посъветвал да бъдат внимателни, защото заведението има камери на паркинга. До 20 секунди те се били \"изпарили\" от мястото.Мирчев допълва и подозренията си, че охранителите най-вероятно се респектирали от 7-годишния му син, който казал, че не иска да вижда мутри.Случаят бързо се разпространи в социалните мрежи и предизвика вълна от обществено недоволство. Ден по-късно случаят вече се разяснява и от компетентните власти.", "date": "2018.04.24", "title": "Полицията в Търново разследва \"мутренското положение\" по сигнала на Иво Мирчев"}
{"url": "https://news.bg/world/kremal-valneniyata-v-armeniya-ne-sa-revolyutsiya.html", "text": "Кремъл съобщи, че не възприема политическите вълнения в Армения като украинската революция и е радостен, че ситуацията се стабилизира, информира \"Ройтерс\".Вчера премиерът на Армения Серж Саркисян подаде оставка след почти две седмици на масови улични протест, които тласнаха бившата съветска република към политическа криза.\"Сега ние виждаме, че ситуацията не се развива по дестабилизиращ начин, което е повод за радост\", каза говорителят на Кремъл Дмитрий Песков.Надяваме се, че редът и стабилността ще бъдат поддържани в страната, поясни Песков и добави, че Кремъл също се надява да бъде постигнат политически консенсус.Запитан дали Кремъл възприема събитията като революция, Песков отговори, че няма да прави паралел със случилото се в Украйна през 2014 г., когато големи протести доведоха до смяна на властта и насочване на държавата от орбитата на Русия към Запада.", "date": "2018.04.24", "title": "Кремъл: Вълненията в Армения не са революция "}
{"url": "https://news.bg/finance/dfz-prevede-nad-84-mln-lv-na-tyutyunoproizvoditelite.html", "text": "Държавният фонд \"Земеделие\" преведе 84 471 000 лева субсидии на тютюнопроизводителите у нас. Субсидиите са стигнали до 41 323 земеделски стопани по Схемата за преходна национална помощ за тютюн, необвързана с производството (ПНДТ).Финансовата подкрепа е изплатена в пълен размер за Кампания 2017 на производители, отглеждали сортовите групи \"Каба Кулак\", \"Бърлей\", \"Вирджиния\" и \"Басми\" през референтния период 2007-2009.Подпомагането по схемите за преходна национална помощ се извършва съгласно разпоредбите на Наредба № 3 за условията и реда за прилагане на схемите за директни плащания.Право на подпомагане имат земеделски стопани, които са отглеждали тютюн през поне една от годините, включени в референтния период 2007 - 2009 г. Продукцията им следва да е изкупена и премирана по реда на Закона за тютюна и тютюневите изделия (ЗТТИ), обясняват от ДФЗ.", "date": "2018.04.24", "title": "ДФЗ преведе над 84 млн. лв. на тютюнопроизводителите"}
{"url": "https://news.bg/int-politics/prodavat-antievreysko-pismo-na-germanskiya-kompozitor-vagner-v-izrael.html", "text": "Писмо, написано от Рихард Вагнер, любимия композитор на Хитлер, предупреждаващо за \"разрушителното\" влияние на евреите върху културата, ще бъде продадено на търг в Йерусалим, съобщава БиБиСи.В писмото от април 1869 г. антисемитският композитор казва на френския философ Едуар Шуре, че французите знаят \"много малко\" за евреите.Произведенията на Вагнер съдържат антисемитски и женомразки идеи, както и идеи за расова чистота.Музиката му не е забранена в Израел, но не се свири заради противопоставянето на обществеността.Началната цена на търга за писмото е 5 000 долара.В него Вагнер пише, че претопяването на евреите във френското общество означава, че е по-трудно да се види \"разрушителното влияние на еврейския дух върху съвременната култура\".Композиторът също така е автор на скандален антисемитски памфлет, озаглавен \"Юдаизмът в музиката\", написан през 1850 г. През 1869 г. той е преиздаден под негово име.Вагнер \"ще се преобърне в гроба\", ако знаеше, че евреин с брада ще спечели пари от неговото писмо, изтъква Мерон Ерен от аукционната къща, където ще се проведе търгът.Въпреки ефективния бойкот на композициите на Вагнер в Израел, някои израелци биха искали неговата музика да бъде свирена там.\"Лесно е да го бойкотирате, защото повечето хора не слушат музиката му\", коментира Джонатан Ливни, който е ръководител на Вагнеровото общество.Композиторът се превърна в \"символ на Холокоста\", добави той.През 2011 г. израелски оркестър изсвири композиция на Вагнер в Германия. По това време диригентът на Израелския камерен оркестър Роберто Патерностро заяви, че въпреки че идеологията на Вагнер е \"ужасна\", целта е \"да се раздели човекът от изкуството му\".", "date": "2018.04.24", "title": "Продават антиеврейско писмо на германския композитор Вагнер в Израел "}
{"url": "https://news.bg/world/kitay-ne-uspya-da-poluchi-podkrepata-na-indiya-za-edin-poyas-edin-pat.html", "text": "Китай не успя да получи подкрепата на Индия за амбициозния инфраструктурен проект \"Един пояс, един път\" в края на среща на външните министри на държавите от Шанхайската организация за сътрудничество, съобщава \"Ройтерс\".С проекта китайският президент Си Дзинпин иска Пекин да се свърже с останалата част от Азия и други континенти, възобновявайки историческия Път на коприната.Индия не се е подписала под инициативата като част от един ключов проект - Икономически коридор между Китай и Пакистан за 57 милиарда долара, който се предвижда да преминава през Кашмир, който се оспорва от Делхи и Исламабад.Въпросът за \"Един пояс, един път\" ще бъде ключов показател дали визитата на премиера на Индия Нарендра Моди в Китай в петък и събота ще доведе до успех.Но външният министър на Индия не изрази подкрепата си за \"Един пояс, един път\" в комюникето след срещата на Шанхайската организация за сътрудничество в Пекин.Индия и Пакистан се присъединиха към организацията през 2017 г.Всички останали външни министри на Казахстан, Киргизстан, Пакистан, Русия, Таджикистан и Узбекистан \"потвърдиха подкрепата си за китайското предложение \"Един пояс, един път\", се казва в декларацията.Не се представят повече подробности по въпроса.От официалното съобщение става ясно, че държавите като цяло са единни относно подкрепата си за иранската ядрена сделка и борбата с екстремизма.", "date": "2018.04.24", "title": "Китай не успя да получи подкрепата на Индия за „Един пояс, един път”"}
{"url": "https://news.bg/crime/boets-institutsiite-se-prevrashtat-v-mutrenski-brigadi.html", "text": "Гражданско движение \"Боец\" вижда нередности около .Движението днес ще сезира Инспектората към Висшия съдебен съвет (ИВСС), Народното събрание и Министерството на правосъдието. От движението ще настояват институциите да проверят действията на шефовете на новия антикорупционен орган и спецпрокуратурата - Пламен Георгиев и Иван Гешев по случая \"Иванчева\".Пред БНР Георги Георгиев от движението заяви, че Иванчева е невинна по Конституция, докато съдът не докаже противното. Според него единственото сигурно около показния арест на Иванчева за сега е това, че кметицата на \"Младост\" ще осъди страната ни в Европейския съд по правата на човека (ЕСПЧ) в Страсбург.\"Искаме да кажем на гражданите, че чрез нашето мълчание се превръщаме от суверен в жертви в собствената си държава. В случая Иванчева е жертвата, но знакът, който се дава, е към цялото общество\", отсече Георгиев.Според него този знак гласи: \"Всеки, който се изправи срещу статуквото, го чака това.\" Георгиев е категоричен и че едното лице на родните ни институции е \"мутренско\", а институциите са превърнати в \"мутренски бригади\".Случаят \"Иванчева\" коментира и бившият главен юрист на Направление \"Архитектура и благоустройство\" в Столичната община Борис Милчев. По думите му всички функции на главния архитект на районно кметство, на районната администрация и на кмета на района всъщност произтичат от функции, предоставени на кмета на Столичната община и главния архитект на СО. Последните със заповед делегират тези функции на кмета на района и на главния архитект на района.\"Делегирайки тези права, те запазват възможността си да ги упражняват в пълен обем. Тоест, ако главният архитект на Общината или кметът на Общината забележат, че районната администрация работи зле или не изпълнява някакви функции, могат по всяко време да се намесят. В случая по-скоро са се опитали като стратегия да принудят районната администрация да си върши работата, която пък както изглежда не го е вършила, не го е правела и се стигна до тези срамни истории\", обясни Милчев.Юристът уточни и че предприемачът Александър Ваклин, който сигнализирал спецпрокуратурата за корупционната схема в \"Младост\", е можел да предприеме далеч по-елементарни административни действия, вместо да плаща подкуп за придвижване на строителната си документация.\"Далеч по-елементарни административни действия могат да доведат до желания резултат, стига да е имало желание от централното ръководство на Общината. Централното ръководство на Общината е избрало друга стратегия - да се опита да принуди кмета и неговата администрация да си свършат работата. Административният съд е една неособено желана институция за решаване на такива въпроси поради разходите на време и пари, които в случая са абсолютно излишни\", допълни още Милчев.Бившият главен юрист в СО заяви и че един районен кмет трябвало първо да осигури нормалното административно обслужване на гражданите в района, за който отговаря, а след това да прави политика. Според Милчев Иванчева смесила двете неща, което не било добро решение.", "date": "2018.04.24", "title": "БОЕЦ: Институциите се превръщат в мутренски бригади"}
{"url": "https://news.bg/energy/aikb-sprete-krazhbite-i-ne-vdigayte-tsenata-na-vaglishtata.html", "text": "Несъстоятелни и напълно неприемливи са мотивите на искането за повишаване на изкупната цена на въглищата. Това се казва в открито писмо от Асоциация на индустриалния капитал в България във връзка с протеста на миньорите в енергийния комплекс \"Марица Изток\" срещу отказа за повишаване на изкупната цена на въглищата.Според работодателите, недостигът на пари е поради тяхното разхищаване, а не поради ниската цена на въглищата, пишат от АИКБ.За никого не е тайна, а най-малко за самите миньори и за техните синдикати, че рудниците са \"обраснали\" с недопустимо многолюдна администрация, както и че те имат редица напълно несвойствени за тях разходи, налагащи се по всякакви съображения, но не и поради производствена необходимост, пишат от работодателската асоциация.От работодателската асоциация се обръщат към миньорите, работещи в рудниците, и към здравомислещите синдикалисти да обърнат негодуванието си срещу несвойствените разходи и разсипничеството, а защо не и срещу кражбите в рудниците, срещу които всеки негодува.\"Увеличаването на изкупната цена на въглищата ще доведе единствено до повишаване на цената на електроенергията и за промишлени, и за битови нужди\", предупреждават от АИКБ.Това незабавно ще доведе до спадането на конкурентоспособността на цели отрасли, където от години българските предприятия се съревновават в глобален план. В тези отрасли всяко нарастване на себестойността води до загуба на конкурентоспособност и на пазарен дял. Нека не проваляме български производители и техните работници поради нежеланието си да подредим собствения си двор, призовават от работодателската асоциация.От АИКБ категорично възразяват срещу повишаването на изкупната цена на въглищата. Те не приемат и всякакви други действия, които биха довели до непазарно повишаване на себестойността на продукцията и до загуба на конкурентоспособност на български предприятия. Работодателите искат реално оптимизиране на управлението на рудниците, захранващи енергийния комплекс \"Марица Изток\".", "date": "2018.04.24", "title": "АИКБ: Спрете кражбите и не вдигайте цената на въглищата "}
{"url": "https://news.bg/regions/za-sluchay-na-afrikanska-chuma-po-svinete-v-ungariya-preduprezhdavat-lovtsite.html", "text": "Африканска чума по свинете (АЧС) вече е констатирана в Унгария, съобщават от Националното ловно-рибарско сдружение \"Съюз на ловците и риболовците в България\" (НЛРС-СЛРБ).Вирусът е установен на 21 април в областта Хевеш и е открит в умряла в резултат на болестта дива свиня. Обстоятелствата за възникването на огнището все още се изясняват.От 2016 г. Унгария следи за АЧС по дивите свине в регионите в близост до границите си, като внесените домашни прасета и продукти от свинско месо подлежат на гранична проверка. Освен това от 2017 г. е засилено пасивното наблюдение за болестта и в други райони на страната. Първото огнище на АЧС в Унгария обаче е засечено извън зоната на наблюдение, като от сега нататък Хавеш ще бъде ограничена зона.Африканската чума по свинете е остро вирусно заболяване, за което няма лечение и ваксина. В Европа заразените домашни и диви свине не оцеляват, при тях болестта протича много остро, а смъртността е изключително висока - близо 100%. Заболяването не е опасно за хората, но икономическите последствия от него са пагубни.", "date": "2018.04.24", "title": "За случай на африканска чума по свинете в Унгария, предупреждават ловците"}
{"url": "https://news.bg/world/izrael-predupredi-siriya-ne-izpolzvayte-ruski-raketi-sreshtu-nas.html", "text": "Ако Сирия използва руски ракети срещу въоръжените сили на Израел, ние ще реагираме.Това предупреди военният министър на еврейската държава Авигдор Либерман пред Ynet News.Либерман направи коментара в отговор на въпрос относно разпространяваната информация, че Москва ще достави на Сирия зенитно-ракетни комплекси С-300.\"\", каза Либерман в интервю за израелския сайт., продължи министърът на отбраната.\"Ако ги използват срещу нас, ние ще отвърнем\", закани се Либерман.Наскоро руски представители намекнаха, че могат да доставя С-300 на Сирия в отговор на извършените от западни държави удари на 14 април.", "date": "2018.04.24", "title": "Израел предупреди Сирия: Не използвайте руски ракети срещу нас"}
{"url": "https://news.bg/crime/zadarzhaha-izbyagaliya-ot-plovdivskiya-zatvor.html", "text": "Задържаха 42-годишният Георги Танчев, обявен за общодържавно издирване за бягство от затвора.При акция на служители от отдел \"Криминална полиция\" при ОД на МВР-Пловдив, на Четвърто РУ на МВР-Пловдив и на Трето РУ на МВР-Пловдив, е задържан Георги Танчев. Откит е в апартамент на бул. \"Княгиня Мария Луиза\" в Пловдив, ползван от негов познат, който е криминално проявен. от една година за наркотици, напуска външен обект край Пловдив, където работи и не се прибира в затвора в Пловдив. До тогава той изтърпява наказанието си в Затворническо общежитие от открит тип /ЗООТ/ \"Хеброс\" към Затвора в Пловдив.Съгласно Закона за изпълнение на наказанията и задържането под стража, лишените от свобода, изтърпяващи наказание при първоначален \"общ\" режим, могат да полагат труд на външни обекти. Георги Танчев е в ЗООТ \"Хеброс\" от 9 март. Той е осъждан многократно за престъпления против собствеността и притежаване на наркотични вещества.Предстои Районна прокуратура-Пловдив да повдигне обвинение спрямо Танчев, за което е предвидено наказание до три години \"лишаване от свобода\".Припомняме, издирването на  продължава активно и властите призовават всеки, който има информация за тях, да се свърже с полицията. До момента от двамата няма и следа.Припомняме, на 5 април вътрешният министър Валентин Радев съобщи, че в ведомството са получени . По думите на министъра едва 30 от сигналите е вероятно да са достоверни. Въпреки това всички сигнали се проверяват.Бягството на двамата стана повод опозицията в лицето на БСП да поиска оставката на министърът на правосъдието Цецка Цачева и вътрешният министър Валентин Радев. Впоследствие и лидерът на . От своя страна правосъдният министър заяви, че оставката е лесна, но неефективна мярка.Цецка Цачева обсъжда, да бъде изграден . Главният секретар на МВР Младен Маринов е убеден, че бегълците ще бъдат открити, а издирването продължава със сериозни темпове. Той даде и  г. Хосе е задържан в Португалия, предстои процедура по връщането му тук, обясни Маринов.", "date": "2018.04.24", "title": "Задържаха избягалия от пловдивския затвор"}
{"url": "https://news.bg/int-politics/liderat-na-myusyulmanite-v-germaniya-obyavi-antisemitizma-za-gryah.html", "text": "Омразата и малтретирането на евреи са против принципите на исляма. Това обяви председателят на Централния съвет на мюсюлманите в Германия Айман Мазиек, добавяйки, че мюсюлманската общност има да върши работа за справяне с проблема, съобщава ДПА.\"Антисемитизмът, расизмът и омразата са големи грехове в исляма, затова и ние никога няма да толерираме това\", коментира Мазиек в интервю за регионалния в. \"Райнише пост\".Мюсюлманският лидер коментира темата в отговор на думите на германския канцлер Ангела Меркел пред израелска телевизия през уикенда. Меркел изтъкна пред телевизия Channel 10 News, че \"бежанци и други хора от арабски произход, които привнасят в страната различна форма на антисемитизъм\".Мазиек заяви, че приема, че коментарите на Меркел са достатъчно \"нюансирани\", изтъквайки, че антисемитизмът не е пристигнал с бежанците. Той обаче признал, че има проблем.\"Ние приемаме много сериозно обстоятелството, че антисемитизмът е налице сред някои бежанци\", посочва Мазиек, като добавя, че Централният съвет на мюсюлманите организира срещи между евреи и бежанци и че провежда образователни програми, включващи посещения на мемориални обекти в бивши концентрационни лагери.Меркел коментира темата след информации за няколко антисемитски нападения, извършени от мюсюлмани в Германия през последните седмици. При един от случаите, който беше заснет на камера, мъж беше атакуван, защото е носил еврейско кепе (кипа) в кв. \"Пренцлауер Берг\" в Берлин. Всъщност жертвата обяви, че не е евреин, а арабски израелец. 19-годишен сириец се предаде на полицията след нападението, което предизвика възмущение в Германия.По време на интервюто канцлерът също така е говорила за масовия антисемитизъм в германското общество, посочвайки, че намира за \"потискащо\", че синагогите и еврейските училища все още трябва да бъдат пазени от полицията денонощно.Председателят на Централния съвет на евреите в Германия Йозеф Шустер посъветва хората в големите германски градове да избягват да носят кипа, тъй като това може да доведе до насилие срещу носещия я.По думите на Шустер, \"по принцип\" би било най-добре да покажеш вярата си на всеослушание, както се вижда в кампанията, започната от еврейската общност, озаглавена \"Берлин носи кипа\", но с оглед обстоятелствата, те трябва да избягват. ", "date": "2018.04.24", "title": "Лидерът на мюсюлманите в Германия обяви антисемитизма за грях"}
{"url": "https://news.bg/world/deklaratsiyata-ot-sreshtata-es-zapadnite-balkani-prez-may-samo-s-podpisite-na-chlenkite.html", "text": "Декларацията от предстоящата през май среща на върха ЕС-Западните Балкани в София ще бъде подписана само от страните членки на съюза, съобщава B92, позовавайки се на ТАНЮГ.Вчера испанският вестник \"Паис\" писа, че Мадрид е наложил вето на проекта на декларацията, тъй като не иска да сложи подписа си на документ наравно с този на Косово.Но по-късно ТАНЮГ информира, позовавайки се на източници от Брюксел и София, че няма испанско вето. Допълва се, че е взето решение документът да бъде подписан само от държавите членки на ЕС, тоест без кандидатите, потенциалните кандидати, включително Косово, което означава, че Мадрид е успял да \"изолира Прищина\".Сръбската агенция е научила в Брюксел, че посланиците на 28-те страни членки на ЕС, включително Испания, \"са одобрили проект на декларация за срещата ЕС-Западните Балкани в София\".Проектът е одобрен от испанския посланик в ЕС и приемането й зависи от държавите членки, каза източник от българското европредседателство пред ТАНЮГ.Испания е сред 5 страни членки на ЕС, които не признават Косово за независима държава.", "date": "2018.04.24", "title": "Декларацията от срещата ЕС-Западните Балкани през май само с подписите на членките"}
{"url": "https://news.bg/crime/sdvr-predpriema-striktni-merki-za-utreshniya-mach-levski-tsska.html", "text": "Столичната дирекция на вътрешните работи - СДВР предприема всички необходими мерки за охрана на обществения ред и безопасност на движението в столицата във връзка с предстоящото дерби на 25 април, сряда от 18 и 30 часа на Национален стадион \"Васил Левски\".Преди, по време и след провеждане на спортната среща полицейските служители ще следят за опазването на обществения ред и за недопускане на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач.Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.За да бъде избегнато струпване, зрителите се приканват да се възползват от по-ранното отваряне на входовете на стадиона. Вратите за посетители ще бъдат отворени в 16.30 часа.Във връзка с провежданата спортна среща, в следобедните часове е възможно е да възникне временно затруднение в движението в централната градска част.", "date": "2018.04.24", "title": "СДВР предприема стриктни мерки за утрешния мач Левски-ЦСКА"}
{"url": "https://news.bg/int-politics/borisov-ne-vizhda-alternativa-za-zapadnite-balkani-izvan-es.html", "text": "Държавите от Западните Балкани нямат друга алтернатива освен европейската перспектива. Това заяви министър-председателят Бойко Борисов в изказването си по време на Срещата на върха на Процеса за сътрудничество в Югоизточна Европа (ПСЮИЕ), чийто ротационен председател е Словения.Според премиера процесът за сътрудничество в Югоизточна Европа остава водещ политически формат за открита и честна дискусия по важните въпроси в региона.На срещата Борисов приветства  и . Той обаче ясно подчерта, че европейската перспектива трябва да е за всички страни на Балканите.\"Няма друга възможност да постигнем общите цели и да предложим на нашите граждани сигурност и по-добри перспективи за развитие, освен да посрещнем предизвикателствата на променящия се свят заедно и обединени\", обяви премиерът.Министър-председателят припомни и ангажимента въпросите на Западните Балкани да бъдат поставени високо в приоритетите на ЕС по време на Българското председателство. Той подчерта, че изминалите четири месеца са направили темата актуална във всички държави членки, с нея са ангажирани както европейските институции, така и международни финансови организации. Постигнати са и договорености тя да остане във фокуса и на следващите председателства на Съвета на ЕС. В този контекст той посочи желанието на България да допринесе за това процесът на евроинтеграция на страните от Западните Балкани да стане необратим процес.\"Очакваме срещата в София на 17 май да бъде знакова за европейската им перспектива, за задълбочаването на икономическата интеграция, регионалното сътрудничество и изграждането на така необходимата на нашите страни свързаност\", посочи Борисов, но не коментира  върху проекта за декларацията от срещата в София.Припомняме, вчера стана ясно, че Испания планира да наложи вето върху черновата на съвместна декларация, която ще бъде публикувана по време на срещата на върха ЕС-Западните Балкани в България през май. Причината - Мадрид не иска името и подписът на премиера Мариано Рахой да бъдат \"в същия документ, на същото ниво\" с тези на косовския лидер.По-късно стана ясно, че няма да има вето, при положение, че на декларацията се подпишатБорисов изтъкна и важната роля на Съвета за регионално сътрудничество на ПСЮИЕ в държавите от региона, като отбеляза приноса му в усилията за реформи и развитие в Югоизточна Европа.В Словения премиерът се срещна и колегата си Мирослав Церар. Двамата обсъдиха главно управлението на мигрантската криза и отношенията между държавите на Балканите.Церар определи като ключова ролята на България в общоевропейските усилия за решаване на бежанския проблем. Той посочи, че страната ни е за пример при овладяването на мигрантския натиск и опазването на външната граница на Европейския съюз.По време на срещата между двамата беше обсъдено и задълбочаването на икономическите контакти между България и Словения. Като положителна стъпка беше определено откриването на . Подчертана беше и необходимостта да се търси решение за увеличаване на инвестиционния интерес между двете страни. Като възможности бяха посочени възобновяването на дейността на българо-словенската търговско-промишлена камара, както и организирането на съвместни събития с участието на бизнесмени и браншови организации.", "date": "2018.04.24", "title": "Борисов не вижда алтернатива за Западните Балкани извън ЕС"}
{"url": "https://news.bg/crime/plamen-georgiev-v-obshtina-mladost-si-pozvolyavali-dosta-glezotii.html", "text": "Задържаните управници от столичния район \"Младост\" си позволявали доста \"глезотии\". Те отишли на почивка, което отложило едното предаване на подкупа. Това заяви пред Нова председателят на новия антикорупционен орган Пламен Георгиев във връзка с ареста на кмета на столичния район \"Младост\" Десислава Иванчева.\"Не ми се ще да давам характеристики, но позволявали са си доста... \"глезотии\", да го наречем. Например вдигат се, отиват в съседна държава на почивка... Аз това го знам, защото това беше една от причините да се отложи едно от предаванията на парите\", посочи Георгиев.Според Георгиев първият сигнал до спецпрокуратурата за корупционни схеми в община \"Младост\" е постъпил на 2 февруари. \"Това е датата, на която господин Ваклин дойде и подаде сигнал при нас, че му се искат пари. Дойде човекът, срещнал се с нашите инспектори и уведомил за корупционно деяние, вследствие на което те са му казали, че трябва да седне и да го напише писмено\", уточни шефът на антикорупцията.\"Започваме да правим пълен финансов анализ на всичките обвиняеми, като ще проверим всичките банкови сметки и всичките придобити от тях имоти в България и чужбина\", допълни Георгиев.По думите му при показната акция по ареста на Иванчева не са прекрачени граници, а било извършено нещо полезно, което не е вършено в годините след прехода.Пламен Георгиев коментира и че няма как да има отвод на съдията по делото срещу Иванчева Пламен Панайотов, въпреки добрите отношения между него и антикорупционния шеф. \"Аз мога да кажа за него много ласкави неща, защото го познавал дълги години като един много добър професионалист. Няма как да има отвод, защото... ние нямаме никакви правомощия да извършваме действия по разследването. Задържането на лицата, претърсването и изземването, разпитите на свидетелите ги извършват единствено и само прокуратурата. Така че няма как какъвто и да е конфликт на интереси да има във връзка с работата на господин Панайотов по този случаи, а и към ден днешен аз също мога да кажа много добри думи за неговите умения като професионалист\", категоричен бе Георгиев.Припомняме, по-рано днес пиарът на \"Младост\" Петър Кържилов заяви, че цялата история с подкупа е измислена от спецпрокуратурата. Това било мнението и на останалите служители в община \"Младост\", които провели свое собствено разследване по случая.По думите на Кържилов кашонът с парите, който беше намерен в колата на кмета на столичния район \"Младост\" при , е бил подхвърлен от бившия районен кмет Петър Дюлгеров.", "date": "2018.04.24", "title": "Пламен Георгиев: В община \"Младост\" си позволявали доста \"глезотии\""}
{"url": "https://news.bg/disasters/raneni-sled-silno-zemetresenie-v-turtsiya.html", "text": "Силно земетресение разтресе югоизточния турски вилает Адъяман тази сутрин, при което са били ранени 39 души и има сериозни щети по сгради, съобщава Анадолската агенция.Данните на Европейския средиземноморски сеизмологичен център показват, че трусът е бил с магнитуд 5,2 по скалата на Рихтер и на дълбочина от 10 километра.Анадолската агенция допълва, че 13-те ранени са били откарани в болници, но всички те са без опасност за живота. Снимки, публикувани в социалните мрежи, показаха сериозни щети по много къщи.Земетресението е било последвано от осем вторични труса. Началните и средните училища в района са останали затворени днес.", "date": "2018.04.24", "title": "Ранени след силно земетресение в Турция"}
{"url": "https://news.bg/crime/spetsprokuraturata-nahlu-v-dai-blagoevgrad.html", "text": "Специализираната прокуратура провежда мащабна акция в ДАИ - Благоевград, съобщи \"\".Задържани са над 10 служители от автомобилната администрация в града.Антимафиотите извеждат един по един служителите от сградата с белезници. Даяджиите първо се водят до паркинга, за да разпознаят пред органите личните си автомобили. След това арестуваните се водят до полицията.Акцията се провежда съвместно от Спецпрокуратурата, ГДБОП и ДАНС.И към момента сградата на ДАИ - Благоевград се охранява от полицаи. Спецоперацията продължава вече над 4 часа.По последна информация благоевградските даяджии са получавали подкупи от транспортни фирми.Наблюдаващият прокурор от Специализираната прокуратура Петър Белчев посочи, че размерът на подкупите бил различен - от 300 до 600 евро. С подкупите фирмите си осигурявали спокойствие - даяджиите не им съставяли наказателни постановления за извършени и констатирани нарушения.\"Провежда се специализирана полицейска операция за организирана престъпна група от длъжностни лица и тя продължава. За сега няма да изнасяме повече подробности. Започна в 9 часа сутринта\", допълни прокурорът.Белчев уточни и че все още не е ясно спрямо кои от задържаните лица ще бъде повдигнато обвинение.", "date": "2018.04.24", "title": "Спецпрокуратурата нахлу в ДАИ-Благоевград"}
{"url": "https://news.bg/tourism/balgarite-izbirat-gartsiya-i-turtsiya-za-pochivka.html", "text": "Проучване на изследователски център \"Тренд\" за нагласите на българите към предстоящия летен туристически сезон показва, че 40% от пълнолетните българи планират да ходят на почивка това лято, а повече от половината (55%) не планират. 5% са тези, които не знаят или все още не са взели решение за почивка летния сезон.Всеки четвърти от деклариращите, че планират почивка това лято, посочва чужбина като избрана дестинация. За 51% от планиращите, водеща опция е българското Черноморие, а 13% пък посочват почивка в планината. Единствено сред живеещите в Столицата, опцията \"чужбина\" е с лек превес (35%) спрямо опцията да се почива на Черно море (34%).За планиращите да ходят в чужбина на почивка това лято, най-предпочитаното място е Гърция (58%), а след това е Турция (18%). Близостта на двете ни съседки е едно възможните обяснения за тези нагласи, както и икономически по-изгодните оферти, които предлагат двете държави. Всеки трети от планиращите да почива в чужбина обаче посочва, че основната причина да избере да почива извън България, са по-качествените туристически услуги. Всеки пети пък намира по-добри ценови оферти от тези в България.Регистрират се по-високи нива на планиране на почивка това лято сред младите групи - 18-29 г. и 30-39 г., както и сред живеещите в Столицата. Хората на възраст над 60 години и живеещите в селата, са сред тези, които в най-малка степен планират да почиват това лято, което може да се обясни с по-трудната мобилност, финансови причини и здравословно състояние.Основната причина сред посочилите, че не планират да ходят на почивка това лято, е липсата на финансови възможности (70%), като тук се регистрира и динамика спрямо образователния статус - тези с висше образование и живеещи в Столицата в по-малка степен изтъкват финансовия аргумент. Една пета от българите, които не планират почивка това лято, декларират, че не са ходили на почивка през летния сезон от между 5 и 10 години. Висок е процентът и на тези, които декларират, че не са ходили на почивка през лятото повече от 20 години, като спрямо възрастовите разбивки, си личи, че това са в най-голяма степен хората над 70 години.Сред деклариращите, че планират почивка на българското Черноморие, категоричен фаворит за 68% от тях е южната част, спрямо едва 19%, които предпочитат северното Черноморие. Тези данни се обясняват и с факта, че има по-голямо струпване на развита курортна база в южната част на Черноморието ни.Сред възрастовите групи се откроява динамика при тези на възраст между 60-69 години, като 36% от тях предпочитат северното Черноморие. Хипотезата за тези натрупвания е, че северните курорти предлагат повече спокойствие, което често е водещ мотив за избор сред по-възрастните българи.63% от българите, от посочилите, че плануват почивка, декларират, че планират да почиват със семейството им. Малко повече от една четвърт, споделят, че ще отидат на почивка това лято с приятели.Повече от половината българи, които възнамеряват да почиват това лято, споделят, че започват да търсят оферти за настаняване по-малко от 2 месеца преди самата почивка. Едва 13% от българите започват да търсят оферти за настаняване повече от три месеца преди самата почивка, а 17% стартират тази дейност между 2 и 3 месеца предварително.За всеки четвърти (25%) курортът/самото място е водещ критерий при плануване на почивката им. Вторият водещ мотив за избор е цената на нощувките - 19%, а наличието на ол инклузив пакети е водещо за избора при 13% от планиращите.Цената на нощувките е в най-малка степен водеща като мотив за живеещите в София, което е обяснимо с оглед на по-високите доходи в Столицата. Други 13% от планиращите, споделят, че се водят от това да е \"тихо и спокойно\". Спрямо възрастовите категории се отчита, че \"тишината и спокойствието\" е водещ критерий най-вече при хората над 60 години.38% от българите, планиращи да почиват това лято, са на мнение, че през последните години България става по-добро място за летен туризъм, а 19% са на мнение, че става по-лошо място. Близо една трета 27% от българите, планиращи почивка това лято пък са на мнение, че няма промяна в условията за летен туризъм в България.Близо половината от българите 46%, планиращи почивка това лято, са на мнение, че българските туристи, в сравнение с чуждестранните, не са еднакво обслужвани и не получават същото качество. 37% не споделят това мнение.", "date": "2018.04.24", "title": "Българите избират Гърция и Турция за почивка"}
{"url": "https://news.bg/world/sasht-nyamat-namerenie-da-napuskat-siriya-predvizhda-lavrov.html", "text": "Външният министър на Русия Сергей Лавров заяви, че САЩ нямат намерение да напускат Сирия, въпреки че Вашингтон съобщи, че има подобни планове, информира РИА Новости, цитирана от \"Ройтерс\".Лавров каза пред журналисти в Пекин, че се надява да стане по-ясно как да се сътрудничи за уреждане на сирийския въпрос след контактите с колегите си от Франция.Руският министър коментира и позицията на външните министри от Г-7, които осъдиха действията на Москва. Според Лавров те очевидно имат \"русофобска обосновка\".", "date": "2018.04.24", "title": "САЩ нямат намерение да напускат Сирия, предвижда Лавров"}
{"url": "https://news.bg/int-politics/iran-plashi-tramp-s-tezhki-posleditsi-ako-izleze-ot-yadrenata-sdelka.html", "text": "Президентът на Иран Хасан Рохани предупреди американския президент Доналд Тръмп да остане в ядреното споразумение, което Техеран подписа със световните сили през 2015 година, или ще се сблъска с \"тежки последици\", докато другите подписали споразумението страни засилиха опитите си да спасят споразумението, съобщава \"Ройтерс\".\"Казвам на онези в Белия дом, че ако не изпълнят ангажиментите си, иранското правителство ще реагира твърдо\", подчерта Рохани в реч, излъчвана на живо по държавната телевизия.\"Ако някой предаде споразумението, те трябва да знаят, че ще се сблъскат с тежки последици\", предупреди държавният глава на Ислямската република пред акламиращата тълпа в град Тебриз, допълвайки: \"Иран е готов за всички възможни ситуации.\"Съгласно споразумението Иран ограничи ядрената си програма, включително се отказа от разработването на ядрени оръжия, като в замяна световните сили отмениха повечето от тежките икономически санкции. Според Тръмп обаче споразумението имало \"ужасни недостатъци\", като той настоя пред съюзниците си в Европа да ги поправят до 12 май, иначе САЩ ще възстановят икономическите санкции срещу Иран.Другите сили, които подписаха споразумението - Русия, Китай, Германия, Великобритания и Франция - обявиха, че искат да го запазят.", "date": "2018.04.24", "title": "Иран плаши Тръмп с \"тежки последици\", ако излезе от ядрената сделка"}
{"url": "https://news.bg/society/sportat-razviva-pobediteli-ot-antichnostta-do-dnes.html", "text": "Спортът и в древността, а и сега, има за цел да развие силата и ловкостта на човека. Именно това откроява изложбата \"Спортът в антична Тракия\", която се открива в Археологическия музей при БАН във връзка с избора на София за Европейска столица на спорта през 2018 г. Изложбата показва мястото и ролята на спорта в тракийското общество, населявало българските земи в предримския и в римския период.Директорът на Археологически музей доц. д-р Людмил Вагалински представи сбирката с думите, че още в древността спортът е бил задължителен елемент за изграждането на хармонична развитата личност. По-различното е, че през Античността тракийците са спортували голи, а спортистите не са се разделяли на тегло.\"Спортът по време на Античността е бил и доста брутален, груб за времето си\", посочи доц. Вагалински.Изложбата проследява навлизането на спортната култура в ежедневието на древните траки. С включването на траките в земите на Римската империя спортните прояви започват да заемат все по-важно място в живота на траките. Релефите, каменните надписи и изображенията на керамичните съдове демонстрират установяването на традиции в организирането на спортния живот и провеждането на състезания в различни дисциплини.Сред акцентите на изложбата са железни стригили, златен пръстен с печат с изображение на атлет от края на V в. Пр. Хр., сферичен бронзов съд, мраморна глава на атлет-панкратиаст от Алмус (Лом) и други.На въпрос на news.bg имало ли е участие на жени в спорта, Вагалински отговори, че има много малко сведения за жени аристократки, които са участвали в състезанията.Гл. ас. д-р Петя Георгиева коментира, че има много малко открити и запазени предмети от тази епоха.Тя обясни, че младежите от Античността чрез спорта са били обучавани да бъдат победители във войните и добри поданици.Има сведения от античната епоха, че във Филипопол, днешен Пловдив, са организирани редица тракийски игри. \"Изложбата нямаше да се осъществи благодарение на подкрепата на Министерството на културата и 15 музея от страната. Това са Националния исторически музей, Етнографския музей, РИМ Кюстендил, РИМ Ловеч, Регионален исторически музей Пловдив и други\", изрази благодарността си д-р Петя Георгиева.", "date": "2018.04.24", "title": "Спортът развива победители от античността до днес"}
{"url": "https://news.bg/world/kiberataka-zasegna-sayta-na-ukrainskoto-energiyno-ministerstvo.html", "text": "Сайтът на украинското енергийно министерство е подложен на хакерска атака, въпреки че сайтовете на държавните енергийни компании не са засегнати, съобщи говорител на министерството, цитиран от \"Ройтерс\".Към 07,34 часа по Гринуич на сайта беше качено съобщение на английски език с искане да се плати в криптовалута биткойн, за да се възстановят криптираните файлове.\"\", поясни говорителят.\", добави представителят.", "date": "2018.04.24", "title": "Кибератака засегна сайта на украинското енергийно министерство"}
{"url": "https://news.bg/world/kitay-provede-ucheniya-s-boyna-strelba-v-iztochnokitaysko-more.html", "text": "Единственият самолетоносач на Китай води флотилия от военноморски кораби на \"учения с бойна стрелба\" в Източнокитайско море, съобщава държавната медия \"Синхуа\", цитирана от АФП.Според световната осведомителна агенция с ученията Пекин показва военната си мощ в региона.\"Синхуа\" уточнява, че корабите са \"участвали в учения за борба със самолети и подводници\" на \"вражески сили\".Допълва се, че игрите, проведени в неделя, са включвали и излитания на изтребители J-15 от самолетоносача Liaoning, а също така са изстрелвани ракети земя-въздух от кораби около самолетоносача.Маневрите са проведени в Източнокитайско море, макар че в информацията не се споменава конкретното местоположение.В акваторията Токио и Пекин оспорват необитаеми острови.Присъствието на военноморския конвой в региона може да разгневи Япония.През последните седмици единственият самолетоносач на Китай участва в поредица от учения, подкрепян от разрушители и други кораби.По-рано този месец китайският президент Си Дзинпин инспектира конвоя, докато провеждаше учения в Южнокитайско море.В момента САЩ - основният съперник на Китай в региона, има 11 оперативни самолетоносача и два в момента се ремонтират.", "date": "2018.04.24", "title": "Китай проведе учения с бойна стрелба в Източнокитайско море"}
{"url": "https://news.bg/disasters/18-zaginali-pri-umishlen-pozhar-v-karaoke-bar-v-kitay.html", "text": "18 души са загинали при пожар в караоке бар в южния китайски град Ингджи. Още петима души са със сериозни наранявания, съобщават световните осведомителни агенции.Пожарът е избухнал в 3-етажната сграда малко след полунощ.Полицията е арестувала 32-годишен мъж, заподозрян за палеж. В информации в медиите се твърди, че той е блокирал единственият изход на бара с мотоциклет, преди да подпали сградата.Видео, разпространявано в социалните мрежи, показа наблюдаващи мощните пламъци минувачи, погълнали бара.Пожарът е бил погасен след около половин час след подаването на сигнала в полицията.Предполагаемият подпалвач, който има изгаряния от пожара, е бил арестуван на сутринта.Властите са предложили 200 хил. юана (22 746 евро) награда за всеки, който предостави информация, която да доведе до залавянето на извършителя.През миналата година 22 души загинаха, след като пожар избухна в 2-етажна къща в източната част на Китай. Полицията по-късно арестува мъж, подпалил жилищната сграда.През 2016 г. 17 души, намиращи се в автобус, загинаха при палеж, като по-късно беше арестуван мъж във връзка с инцидента.", "date": "2018.04.24", "title": "18 загинали при умишлен пожар в караоке бар в Китай"}
{"url": "https://news.bg/world/za-parvi-pat-lider-na-kndr-stapva-na-yuzhnokoreyska-zemya-ot-65-g.html", "text": "Представители на Република Корея и КНДР договориха подробностите за предстоящата среща между лидерите на двете държави Мун Дже-ин и Ким Чен-ун, съобщава \"Йонхап\".По време на работна среща в Панмунджом официалните лица постигнаха съгласие срещата да започне преди обяд в петък и ще включва официален обяд. Двете държави също така се споразумяха да се предава на живо срещата, която ще се проведе в южнокорейската част на Панмунджом, което означава в демилитаризираната зона. Така Ким ще стане първият лидер на КНДР, който ще стъпи на южнокорейска земя от Корейската война (1950-1953) насам.През миналата седмица беше установена гореща телефонна връзка между Ким Чен-ун и Мун Дже-ин. Очаква се двамата да проведат телефонен разговор преди историческата среща.За края на май или началото на юни се подготвя среща между президента на САЩ Доналд Тръмп и Ким Чен-ун.Междувременно вождът на КНДР е заявил, че ще допусне инспектори от Международната агенция за атомна енергия (МААЕ) да проверят ядрената програма на страната, информира Dong-A Ilbo.През уикенда Ким Чен-ун обяви, че замразява ядрената програма и че може да пусне експерти на САЩ.", "date": "2018.04.24", "title": "За първи път лидер на КНДР стъпва на южнокорейска земя от 65 г. "}
{"url": "https://news.bg/crime/shofyorkata-ot-am-trakiya-izleze-pod-garantsiya.html", "text": "Пуснаха от ареста шофьорката, предизвикала .Срещу гаранция от 5 000 лева апелативната инстанция реши да пусне на свобода 29-годишната Цвета Таскова, която предизвика тежката катастрофа на АМ \"Тракия\" край Вакарел от 13 април, при която загинаха 6 души, а 21 бяха ранени.Съдиите от Апелативния съд в София Весислава Иванова, Стефан Илиев и Калинка Георгиева решиха да пуснат обвиняемата от ареста. Припомняме, спрямо Таскова е повдигнато обвинение за причинена катастрофа по непредпазливост, вследствие на което е настъпила смъртта на повече от 1 човек.Според версията на прокуратурата Таскова безспорно е отговорна за тежкия инцидент. Докато се придвижвала с автомобила си, тя криволичила по пътя и ударила предната лява гума на рейса, при което той излязъл от пътя и се обърнал в канавката.\"Обвиняемата е без каквито и да било криминални или други прояви. От 11 сведения на нейни близки става ясно, че тя е порядъчен гражданин, който спазва законите на страната.\" Това заяви в хода на делото съдия Весислава Иванова. По думите на съдията случаят от 13 април е инцидент.По време на процеса беше отбелязано и предишното провинение на подсъдимата - тя е хваната да кара под въздействието на алкохол. Книжката на Таскова е била отнета, а тя е изтърпяла наказанието си.Според констатациите на магистратите съществува минимален риск Таскова да извърши друго престъпление, което не е основание за по-нататъшното ѝ задържане под стража. Съдиите прецениха и че няма опасност обвиняемата да се укрие. Възможно е прокуратурата да наложи на жената да не напуска страната. Това за сега не е поискано от държавното обвинение.Съдът отбеляза и че за подобни престъпления е възможно обвиняемият да прекара в ареста най-много 2 месеца. Разследването най-вероятно щяло да надхвърли този срок, понеже все още не е готова автотехническата експертиза, която трябва да обясни как е станала катастрофата. Единственото заключение е, че колата на подсъдимата е била изправна към момента на удара с рейса.Пред съда Таскова се разкая за случилото се. Според защитниците на жената тя е готова да изтърпи наказанието, което съдът ще ѝ наложи, независимо както ще бъде то.Николай Кокинов, който е адвокат на Таскова, коментира решението на съда като справедливо и подчерта, че това е напълно в законовите рамки. Той обясни, че законодателят е предвидил тази възможност и така или иначе служебно Цвета Таскова ще излезе от ареста. Според Кокинов при такова дело със сложни експертизи и много жертви делото ще влезе в съда най-рано след 12 месеца.\"Тя (Цвета Таскова, бел.ред.) нито ще се укрие, нито ще извърши друго престъпление, нито ще направи нещо, за да затрудни разследването\", увери Николай Кокинов и посочи, че мярката за неотклонение не бива да бъде самоцел.Пред журналисти той обясни, че клиентката му се чувства зле и е нещастна, както всеки един човек би се чувствал в такава ситуация. Кокинов пресече всякакви спекулации и въпроси, свързани с наказанието на Таскова за шофиране след употреба на алкохол от 2008 година с думите, че клиентката му е изтърпяла наказанието си, което и в момента няма никакво отношение.", "date": "2018.04.24", "title": "Шофьорката от АМ \"Тракия\" излезе под гаранция"}
{"url": "https://news.bg/society/minyorite-protestirat-za-po-visoka-tsena-na-vaglishtata.html", "text": "Около 400 миньори излязоха на протест в столицата. Те са категорични - не искат да се ликвидира добива на въглища и произвеждащата се от него електроенергия.За това се обяви и синдикалният лидер на миньорската федерация от КТ \"Подкрепа\" Владимир Топалов. Той заяви, че за 1 тон горивен материал цената е 17.50 лева. Топалов настоя цената да се вдигне с 15% до месец октомври, или с около 2 лева.Ако в крайна сметка се стигне до ликвидиране на въгледобива у нас, по този начин инвеститорите ще се откажат от целия бранш и това ще е в пряко нарушение на инвестиционната програма, натърти синдикалистът.Лидерът на КТ \"Подкрепа\" Димитър Манолов заяви, че този проблем не трябва да се решава за сметка на мините в страната. Той добави, че 40% от електроенергията на България се произвежда от \"Мини Марица-изток\". По думите му това е чисто българската енергия.Шествието на миньорите продължава. Очаква се протестиращите да преминат през улица \"Княз Александър I\", след което да продължат по булевард \"Дондуков\" до сградата на КЕВР. Крайната дестинация на протестиращите е Министерството на енергетиката.С , се стигна до  между протестиращи миньори и служители на реда.Въглищата са базова суровина за цялата енергетика. Ако цената им бъде увеличена, това ще предизвика поскъпване по цялата верига на производството, заяви министърът на енергетиката Теменужка Петкова, която се срещна с представители на протестиращите миньори от \"Мини Марица-изток\" ЕАД. Министър Петкова припомни значително подобреното финансово състояние на дружеството, след като през 2014 г. не са достигали и средства за заплати.По отношение решението за цената на въглищата, енергийният министър смята, че преди всичко трябва да се изчака решение във връзка с искането за дерогация за ТЕЦ у нас заради новите екологични норми, гласувани на европейско равнище.Министър Петкова се ангажира през следващата седмица да посети дружеството, за да се запознае на място с актуалната обстановка в мините и диалогът да продължи.", "date": "2018.04.24", "title": "Миньорите протестират за по-висока цена на въглищата"}
{"url": "https://news.bg/int-politics/politsiyata-likvidira-nay-malko-34-maoisti-v-indiya.html", "text": "Полицията в централната част на Индия е ликвидирала най-малко 34 маоисти (леви екстремисти), след като още тела са били извадени от река, два дни след като силите за сигурност направиха засада на група екстремисти в гора, дълбоко във вътрешността на щата Махаращра, съобщиха властите, цитирани от \"Ройтерс\".В понеделник вечерта, ден след като полицейски командоси за предприели атаката, полицията в района Гадчироли е ликвидирала при престрелка още шестима партизани, включително четири жени.Операцията в неделя се е провела в същия район, на границата между щатите Махаращра и Чатисгарх, на около 1000 км източно от Мумбай.След 4-часова престрелка, около 16 екстремисти, включително мъже и жени, са били открити мъртви, но полицията уточни, че неизвестен брой бойци са били застреляни, докато са се опитвали да избягат в река Индравати.Телата са започнали да изплуват ден по-късно, а полицията все още е вадила мъртви тела на екстремисти от реката днес.Сатиш Матур, който е началник на полицията в Махаращра, е посочил, че броят на телата е достигнал 34, но може да се увеличи.\"Все още вадим тела от реката... Броят може да нарасне, тъй като операцията по издирване все още продължава\", допълни говорителят на полицията в Гадчироли.През миналия месец крайпътна бомба уби деветима полицаи в щата Чатисгарх.Обезземлени селяни и племена съставляват редиците на движението на наксалитите, чието начало датира от края на 1960-те години. Името на движението произлиза от село в щата Западна Бенгалия, където групировката е основана. По това време те са използвали лък и стрели, но в наши дни те са въоръжени с автомати \"Калашников\" и оръжия, плячкосани при акции срещу полицейски участъци.Въвлечени в тежки бунтове във вътрешността на Индия през последните няколко десетилетия, наксалитите са разчитали на финансиране от комунистически групировки в Индия и в чужбина, а силата им наброява десетки хиляди хора, като фракции действат в повечето щати в Индия.Според индийското вътрешно министерство повече от 5 500 души са били убити от 2009 г. до края на март при бунтове, подклаждани от ляв екстремизъм.", "date": "2018.04.24", "title": "Полицията ликвидира най-малко 34 маоисти в Индия"}
{"url": "https://news.bg/society/balgariya-e-vodeshta-v-es-po-tezhki-materialni-lisheniya-za-horata.html", "text": "През 2017 година близо 6.7% от населението или около 33 милиона души в ЕС живеят със сериозни материални лишении, показват проучвания на Евростат.Това означава, че те не могат да си позволят поне четири от следните неща, за които повечето хора смятат, че са желателни или необходими, за да водят нормален живот: да плащат сметките си навреме; да поддържат дома си адекватно топъл; да могат да отговорят на неочаквани разходи; да се хранят с месо (или риба или вегетариански еквивалент) редовно; да си вземете една седмица почивка далеч от дома; да имат телевизор, пералня, кола и дори телефон.Най-засегнати са домакинствата на възрастните. В повечето от държавите, за които са налични данни за 2017 година, степента на тежки материални лишения е намаляла в сравнение с 2016 г. Изключенията са Дания, където тя се е увеличила с 0,5 процентни пункта, от 2,6% през 2016 г. до 3,1% през 2017 г., тя остана стабилна на 2,6%.Най-големите намаления са регистрирани в Румъния (от 23,8% през 2016 г. до 19,4% през 2017 г. или -4,4 процентни пункта), следвана от Италия (от 12,1% до 9,2% или -2,9 процента), Хърватия (от 12,5% до 10,3% , или -2.2 процентни пункта), България (от 31.9% до 30.0%, или -1.9 процентни пункта) и Кипър (от 13.6% на 11.7%, или -1.9 процентни пункта).Най-висок процент с тежки материални лишения се отчита в България. В страните от ЕС в България 30%, Гърция (21.1%), Румъния (19.4%) и Унгария (14.5%) регистрират най-висок дял на тежки материални лишения. За разлика от тях, нивата на сериозни материални лишения са били под 3% в Швеция (0,8% през 2016 г.), Люксембург (1,6% през 2016 г.), Финландия (2,0%) и Нидерландия (2,6%).", "date": "2018.04.24", "title": "България е водеща в ЕС по тежки материални лишения за хората"}
{"url": "https://news.bg/world/tramp-izpolzva-lichniya-si-telefon-pri-ofitsialni-kontakti.html", "text": "Президентът на САЩ Доналд Тръмп по-често използва личния си мобилен телефон от официалния, което може да е сигнал, че влиянието на началника на кабинета Джон Кели върху държавния глава изчезва.Това съобщава СиЕнЕн, позовавайки се на множество източници, включително и в Белия дом.Според информацията Тръмп провежда частни разговори с външни съветници и републикански конгресмени с личния си мобилен телефон. Кели получава списък с контактите на Тръмп чрез телефонен номератор, но източници спекулират, че президентът \"не иска Кели да знае с кого разговаря\".След публикуването на книгата Fire and Fury Кели забрани на служителите в Белия дом да носят лични телефони по време на работа.\"\", заяви високопоставен служител на Белия дом, имайки предвид личния телефон на Тръмп.В началото Кели, според източници, е получавал списък с телефонните номера, на които Тръмп е звънял, но в момента той няма такъв достъп до личния телефон на президента на САЩ.\"Определено стените падат\", каза източник, коментирайки първоначално установените от Кели процедури за редовен достъп до Тръмп. Друг източник добави, че \"много срещи, много неща се случват в последно време без Кели да е в стаята\".Бившият президент Барак Обама е използвал Blackberry по време на управлението си, но от Белия дом заявиха тогава, че мобилното устройство е с увеличена защита, за да може потенциално да се провеждат разговори с класифицирано съдържание.", "date": "2018.04.24", "title": "Тръмп използва личния си телефон при официални контакти"}
{"url": "https://news.bg/world/germanskata-armiya-se-prevaorazhava.html", "text": "Германската армия се превъоръжава, съобщава в. \"Билд\". Инициативата идва след критиките, че не е добре оборудвана.Министерството на отбраната в Берлин е обявило 18 поръчки, всяка на стойност над 25 млн. Цялата стойност на сделката е за €450 млн.Чрез тях на въоръжение ще постъпят 18 нови ракетни установки \"Марс-2\", седем спасителни хеликоптера, шест транспортни самолета \"Херкулес\", командни постове, телекомуникационни системи за фрегати, 32 полуремаркета за транспортиране на оръжейни системи и защитна екипировка.Предишният кабинет на канцлера Ангела Меркел увеличи бюджета за отбрана на над 42 милиарда евро до 2021 г.Това стана след критичен доклад за състоянието на въоръжението сили на страната. В документа от министерството на отбраната става ясно, че средно през 2017 г. само 39 от 128-те изтребители \"Юрофайтър\" са били на разположение заради дългия период на поддръжка и недостига на различни резервни части.", "date": "2018.04.24", "title": "Германската армия се превъоръжава"}
{"url": "https://news.bg/world/dzhordzh-bush-starshi-e-priet-v-bolnitsa.html", "text": "Бившият американски президент Джордж Х. Буш е бил приет в болница заради инфекция. Това става няколко дни след смъртта на съпругата му Барбара, съобщава Би Би Си.Говорител на семейството заяви, че бившият президент се е повлиял положително от лечението.93-годишният политик е приет в болница в Хюстън в неделя сутринта.Джордж Буш - старши е бил президент от 1989 г. до 1993 г. Неговият син Джордж Буш - младши също е бил президент.Барбара Буш почина миналия вторник и бе погребана в събота. Джордж и Буш бяха женени 73 години.", "date": "2018.04.24", "title": "Джордж - Буш старши е приет в болница"}
{"url": "https://news.bg/world/vtoro-porazhenie-za-tereza-mey-za-dve-sedmitsi.html", "text": "Със 316 гласа \"за\" срещу 245 \"против\" Камарата на лордовете - горната камара на британския парламент подкрепи предложението за запазване на Хартата на Евросъюза за основните човешки права след Брекзит.Само преди седмица Камарата на лордовете поискаха Острова да остане в Митническия съюз. Общо три промени бяха приети в горната камара.Според анализатори това е лоша новина за правителството, тъй като се предполага, че ще има редица промени в проектозакона за напускане на ЕС, когато бъде върнат в Камарата на общините около 21 май.Британското правителство се изправя пред ново поражение по законопроекта за напускане на Европейския съюз в парламента, прогнозират местни медии.Хартата, която е отделно от Европейската конвенция за човешките права, формулира редица граждански, политически и социални права за гражданите от ЕС. Митническият съюз е един от основните механизми за функциониране на ЕС.В четвъртък депутатите в Камарата на общините ще гласуват по одобрената миналата седмица в горната камара на паралмента поправка за оставане в митническия съюз. Представител на опозиционната Лейбърстка партия заяви след вота, че това е пореден сигнал за министрите, че трябва да преосмислят подхода си към Брекзит.", "date": "2018.04.24", "title": "Второ поражение за Тереза Мей за две седмици"}
{"url": "https://news.bg/world/alek-minasyan-e-vinovnikat-za-tragediyata-v-toronto.html", "text": "Шофьорът на белия ван, който се вряза в тълпа в Торонто, е идентифициран като Алек Минасян. Това обявиха от полицията на мегаполиса, цитирана от местни медии.Психическо заболяване, а не тероризъм е водещата теория за нападението в Торонто, посои телевизия Ен Би Си. Медията се позовава на американски и канадски представители на силите за сигурност.Канадските власти не смятат, че Алек Минасян да е бил свързан с терористична групировка. Най-малко деветима души загинаха, а други 16 бяха ранени, след като бял ван се вряза в тълпа в Торонто.", "date": "2018.04.24", "title": "Алек Минасян е виновникът за трагедията в Торонто"}
{"url": "https://news.bg/crime/koli-i-ohrana-zatvoriha-zavedenie-za-barzo-hranene.html", "text": "Сигнал в социалната мрежа за агресивно поведение на паркинга на заведение за бързо хранене - случката се разиграва във Велико Търново и е описана във \"Фейсбук\" профила на изпълнителния съвет на \"Да, България\" Иво Мирчев.Заедно със 7-годишния си син, мъжът спира пред заведението. Според разказа му целият паркинг бил блокиран от две лимузини с идентични номера, уточнява бТВ.След неуспешен опит да накара шофьорите им да поместят автомобилите си и последвалите няколко заплахи, той се обажда на тел. 112 и търси съдействие от полицията.Патрул така и не идва.", "date": "2018.04.24", "title": "Коли и охрана \"затвориха\" заведение за бързо хранене"}
{"url": "https://news.bg/disasters/ne-tryabva-da-se-izklyuchva-teroristichna-vrazka-v-toronto.html", "text": "Следователите разглеждат тероризма като най-вероятния мотив за атаката с ван в Торонто, при която загинаха 9 души, а други 16 бяха ранени, съобщи Ройтерс.Агенцията се позовава на американски източник от силите за сигурност. Според него, няма причина да се смята, че инцидентът, при който взет под наем ван се вряза в тълпата, е злополука.Полицията в Торонто е установила самоличността на задържания шофьор на вана, предаде телевизия Си Ти Ви.Според медията това е 25-годишният Алек Минасян. \"Мотивите за действията му се изясняват\", посочи източник от полицията.", "date": "2018.04.24", "title": "Не трябва да се изключва терористична връзка в Торонто"}
{"url": "https://news.bg/world/mayk-pompeo-dokosva-darzhavniya-departament.html", "text": "Номинираният от американския президент Доналд Тръмп за държавен секретар Майк Помпео получи одобрение от комисия в Сената, предаде Ройтерс.Агенцията отбелязва, че гласуването е било инфарктно и Марк Помпео го е спечелил с минимална разлика.Анализатори смятат, че това няма да му попречи неговата кандидатура да бъде утвърдена от целия Сенат през тази седмица, предаде Ройтерс.Бившият директор на ЦРУ все повече се доближава до Държавния департамент.", "date": "2018.04.24", "title": "Майк Помпео докосва Държавния департамент"}
{"url": "https://news.bg/world/novi-64-km-veloalei-shte-ima-bukuresht.html", "text": "Министерството на околната среда на Румъния одобри проект, предвиждащ изграждането на нови велосипедни алеи за общо разстояние от 67 километра, съобщи кметството на Букурещ миналата седмица. Общата стойност на проекта възлиза на €10 млн. Работата по първата отсечка от 63,5 км може да започне през юни, съобщи местният Digi24.Общо 240 километра велосипедни алеи ще има в Букурещ, а строителството им ще продължи и през следващата година, казаха от кметството.Жителите на столицата ще получат 30 000 ваучера, които могат да използват за закупуване на велосипеди през 2018 г.Властите ще продължат и с изграждането на система за велосипеди под наем.", "date": "2018.04.24", "title": "Нови 64 км. велоалеи ще има Букурещ"}
{"url": "https://news.bg/world/nadezhda-za-gratskiya-turizam.html", "text": "Прогнозите за туристическия трафик, преминаващ през регионалните летища в Гърция, въз основа на планираните чартъръ за летния сезон от края на март, са особено окуражаващи, разкрива в. \"Катимерини\".Данните показват ръст от 18% на годишна база или 2,98 милиона посетители повече.Туризмът е един от двигателите на икономиката на Гърция. От своя страна директорът на Гръцката туристическа конфедерация Арис Иккос предупреждава, че прогнозите могат да се променят непрекъснато, докато сезонът се разгръща.", "date": "2018.04.24", "title": "Надежда за гръцкия туризъм"}
{"url": "https://news.bg/weather/slantse-vav-vtornik-1.html", "text": "Днес над по-голямата част от страната ще преобладава слънчево време. Около и след обяд ще се развива и купесто-дъждовна облачност. На отделни места, главно в планинските райони, ще има краткотрайни валежи от дъжд, с гръмотевици. Максималните температури ще са между 26° и 31°. По Черноморието ще духа слаб до умерен югоизточен вятър и там максималните температури ще са по-ниски, между 17° и 20°.Това съобщават от НИМХ към БАН.В планините ще бъде предимно слънчево и топло. В следобедните часове ще се развива купесто-дъждовна облачност и на отделни места ще има краткотрайни валежи с гръмотевици. Ще духа слаб до умерен вятър от запад-северозапад. Максималната температура на височина 1200 метра ще е около 21°, на 2000 метра - около 14°.По Черноморието ще бъде предимно слънчево. Около и след обяд от запад обачността ще се увеличи, но вероятността за валежи е малка. Ще духа слаб до умерен югоизточен вятър. Максималните температури ще са между 17° и 20°. Температурата на морската вода е 12-13°. Вълнението на морето ще е 1-2 бала.", "date": "2018.04.24", "title": "Слънце във вторник"}
{"url": "https://news.bg/world/kiberterorizmat-vav-fokusa-na-evropeyskiya-parlament-1.html", "text": "Подготвен ли е ЕС да отговори на предизвикателствата на кибертероризма? Темата е във фокуса на Европейския парламент.Дебат по темата в Брюксел инициира българският евродепутат от ЕНП Емил Радев. В дебатите ще се включи лично председателят на ЕП Антонио Таяни. Встъпителни думи ще отправи и нашият еврокомисар Мария Габриел.Приветсвие към участниците ще отправят и комисарят по сигурността Джулиан Кинг, както и главният прокурор на България Сотир Цацаров.Ще се обсъдят европейските мерки срещу кибертероризма, ролята на Европол при неутрализиране на последните тенденции в кибертероризма, както и опитът на НАТО в сферата. Заключителни думи ще отправи председателят на ВАС Георги Чолаков.", "date": "2018.04.24", "title": "Кибертероризмът във фокуса на Европейския парламент"}
{"url": "https://news.bg/regions/masovo-izmirane-na-pcheli-v-plevensko.html", "text": "През последните два дни в плевенските села Биволаре и Божурица пчелите измират масово. За това сигнализират местните пчелари и жители.Пчеларите са категорични, че измирането на пчелите се дължи на нерегламентираното третиране на земеделски площи с пестициди, които убиват пчелите.По думите на местните до сега никога не е имало подобно масово измиране, те открили пчелите мъртви пред кошерите. Засегнати са всичките 2 000 пчелни семейства, допълват хората.По случай оплакванията е образувана комисия от експерти от няколко ведомства. Комисията е изпратена от Областната дирекция по земеделието, за да установи причината за масовото измиране на пчелите, съобщи БНТ.", "date": "2018.04.24", "title": "Масово измиране на пчели в Плевенско"}
{"url": "https://news.bg/regions/remonti-na-am-hemus-i-trakiya.html", "text": "От 10 до 17 часа днес, 24 април, движението в тунел \"Ечемишка\" на АМ \"Хемус\" ще се осъществява двупосочно в тръбата за Варна.Временната организация на движението се налага поради обследване на тунелната тръба в посока София, обясняват от Агенция \"Пътна инфраструктура\".Необходимо е шофьорите да карат внимателно, да спазват стриктно поставената пътна сигнализация.От пътната агенция информираха и че поради ремонтни дейности,  движението по АМ \"Тракия\" също ще е ограничено. Налага се при 66-и километър в платното в посока София колите да преминават в едната лента на движение.Движението по АМ \"Тракия\" от км 18 до км 19 в посока София също се осъществява в една лента поради ремонтни дейности.", "date": "2018.04.24", "title": "Ремонти на АМ \"Хемус\" и \"Тракия\""}
{"url": "https://news.bg/society/muzikantite-ot-bnr-prodalzhavat-protestite-si.html", "text": "Продължават протестите на музикантите от Българското национално радио (БНР), съобщиха от обществената медия.Днес, 24 април, творците от музикалните състави на БНР ще протестират пред сградата на Министерството на финансите. Те настояват за увеличение на бюджета на обществената медия, така че да могат да се повишат трудовите им възнаграждения.Повишаването за заплатите на творците в радиото минава през корекция на бюджета, обясни вчера генералният директор на БНР Александър Велев. Той подкрепя протеста на музикантите.\"Смятам, че е справедливо да получат по-високо заплащане на труда си. В Комисията по култура и медии председателят на комисията обеща, че ще направи необходимото, за да получат увеличение на заплатите. Оттам нататък диалогът изчезна, парите не се появиха в бюджета ни, така че нямаме откъде да вземем пари, за да дадем на музикантите, а е редно да бъде оценен техния труд и да бъдат запазени съставите\", заяви вчера Велев.Очаква се проблемът със заплатите на музикантите от националното радио да се обсъди на извънредно заседание на парламентарната комисия по култура и медии, която ще се проведе в четвъртък, 26 април.", "date": "2018.04.24", "title": "Музикантите от БНР продължават протестите си"}
{"url": "https://news.bg/crime/da-pusnat-pod-domashen-arest-25-godishniya-bombadzhiya-zove-advokatat-mu.html", "text": "25-годишният Йордан Исаев, който е обвинен за това, че е  по време на мача ЦСКА - Левски от 18 април, не заслужава да бъде в затвора. Той трябва да бъде пуснат под домашен арест, защото не е криминално проявен човек и не извършва престъпление всеки ден. Бомбичката, която хвърлил, е инцидент. Това заяви пред Нова адвокатът на хулигана.Припомняме, вчера, 23 април да не освободи 25-годишния Исаев срещу по-лека мярка за неотклонение. Така той остана за постоянно в ареста.Според адвоката Васил Крумов Исаев иска да сключи споразумение с прокуратурата.Според защитника на Исаев веднага след инцидента, младият мъж е осъзнал какво е направил, казал е на родителите си и веднага се предал. Вчера обаче съдията по делото - съдия Вера Чочкова, записа в мотивите си за решението, че Исаев се е предал доброволно цели 3 дни след мача, когато вече е бил идентифициран и разпознат и от представители на фенклуба на футболния отбор.Исаев също така твърди, че бомбичката му е била подадена от друг човек и той се опитал да я хвърли към терена, а не към полицията или публиката. Това обаче не е версията, която приема съдът. Съдия Вера Чочкова вчера записа в мотивите си за постоянния арест, че минути преди да хвърли самоделната бомбичка 25-годишният мъж е сложил маска, която не е била негова и е облякъл чужди дрехи, а веднага след взрива ги е изхвърлил. Според съда Исаев също така е целил мястото, където ударната вълна от бомбичката ще нанесе най-големи поражения. Той бил наясно и че в този участък на стадиона се намират униформени, охраняващи мача.\"С действията си той оказа пълна подкрепа на разследването, част по-скоро да приключи и той да си получи заслуженото. Съдът обаче прие, че на този етап той трябва да бъде изолиран за ареста\", недоволства още адвокатът.\"Много съжалява за това, което е сторил\", обясни още адвокатът.Темата коментира и министърът на вътрешните работи Валентин Радев. Днес пред БНТ той заяви, че случаят всъщност е тежък, защото с бомбичка могат да се ранят много хора едновременно. По думите му от бомбичка могат да пострадат случайни хора на стадиона, невинни фенове, други служители на съоръжението. Според министъра проблем трябва да се търси и в образованието и възпитанието на младите. Собственикът на ПФК Левски Спас Русе също се изказа по случая. По думите му деянието на Исаев се оприличава с терористичен акт. \"Това, което се случва е ужасно и аз го оприличих на терористичен акт. Категорично този младеж не е имал намерение да уцели служител на реда. Имал е сигурна идея по някакъв начин да изрази радостта си по време на мача. Но това е инцидент, който се случва\", обяснява Русев.Според собсвеника на Левски не всичко зависи от мерките за сигурност по стадионите. \"Това е един възпитателен процес, в който феновете трябва да осъзнаят, че по този начин, дали ще е с факли или с димки, по никакъв начин не помагат на своя клуб, даже напротив - така му вредят\", допълни Русев.", "date": "2018.04.24", "title": "Да пуснат под домашен арест 25-годишния бомбаджия, зове адвокатът му"}
{"url": "https://news.bg/int-politics/g-7-prishpori-rusiya-da-prekrati-bezotgovornoto-i-destabilizirashtoto-si-povedenie.html", "text": "Страните от групата на Г-7, в която членуват САЩ, Великобритания, Германия, Франция, Италия, Канада и Япония, публикуваха съвместно изявление след срещата в Торонто на външните министри, в което оценяват настоящите отношения между Запада и Русия, като призоваха бившия член на групата да прекрати своето \"безотговорно и дестабилизиращо поведение\".\"Ние сме ангажирани да защитаваме и насърчаваме основаната на правила международна система. Това е против модела на безотговорно и дестабилизиращо поведение на Русия, включително намесата в демократичните системи на страните\", се посочва в документа, разпространен от канадското външно министерство.Русия беше отстранена от предишния формат Г-8, а външните министри повториха, че тя носи отговорност за конфликта в Източна Украйна и я призоваха да се ангажира с изпълнението на задълженията си за стабилизиране на нейната съседка.\"Припомняме, че продължителността на икономическите санкции за Донбас е очевидно свързана с пълното и необратимо реализиране на Минските споразумения. Тези санкции могат да бъдат отменени, само ако Русия действително изпълни ангажиментите си, но също така сме готови да предприемем допълнителни ограничителни мерки, ако действията на Русия изискват това\", допълват в изявлението си страните от Г-7.Следващата среща на най-високо равнище на Г-7 е насрочена за юни в Отава.", "date": "2018.04.24", "title": "Г-7 пришпори Русия да прекрати безотговорното и дестабилизиращото си поведение"}
{"url": "https://news.bg/world/kiberterorizmat-vav-fokusa-na-evropeyskiya-parlament.html", "text": "Подготвен ли е ЕС да отговори на предизвикателствата на кибертероризма? Темата е във фокуса на Европейския парламент. Дебат по темата в Брюксел инициира българският евродепутат от ЕНП Емил Радев. В дебатите ще се включи лично председателят на ЕП Антонио Таяни.Встъпителни думи ще отправи и нашият еврокомисар Мария Габриел. Приветствие към участниците ще отправят и комисарят по сигурността Джулиан Кинг, както и главният прокурор на България Сотир Цацаров, както и евродепутатът ни Емил Радев.Ще се обсъдят европейските мерки срещу кибертероризма, ролята на Европол при неутрализиране на последните тенденции в кибертероризма, както и опитът на НАТО в сферата. Заключителни думи ще отправи председателят на ВАС Георги Чолаков.", "date": "2018.04.24", "title": "Кибертероризмът във фокуса на Европейския парламент"}
{"url": "https://news.bg/press/mvr-dava-40-mln-lv-za-novi-kameri-kontrabandata-na-tsigari-pak-zapochna-da-raste.html", "text": "Забраняват в една мандра да правят и истинско сирене, и имитация с палмово маслоВ една мандра няма да може да се произвеждат истинско сирене и имитиращ продукт с палмово масло. Новото изискване е разписано в наредбата за хигиената на храните, съобщи земеделският министър Румен Порожанов пред \"24 часа\".\"Искаме да пресечем възможностите да се спекулира с качеството, когато се обявява, че е млечен продукт, а вътре има растителни мазнини\", обясни министърът. Според него не може да се нарече сирене продукт, в който има 1-1,5 л мляко, а останалото е палмово масло.Спираме да ядем боклуците на Европа В София бе обсъдено бъдещето на здравните системи. Еврокомисар Андрюкайтис: ЕС ще се бори срещу агресивната реклама на вредни храни, насочена към децата.МВР дава 40 млн. лв. за нови камери, опасват пътищата с уреди за средна скорост МВР планира да даде 40 млн. лева за нови камери, с които да контролира скоростта по пътищата у нас. Това научи \"Монитор\" след обсъждане на текстовете в новите три законопроекта, регламентиращи движение по пътищата, които бяха представени пред депутати, министри и представители на неправителствения сектор.Идеята на всички ремонти на закона е да бъдат намалени наполовина жертвите от катастрофи до 2020 година. Според информация на \"Монитор\" парите ще бъдат набавени от фонда, в който се събират глобите от шофьорите нарушители. Там в момента има около 60 млн. лева, част от които по закон са предвидени за превенция на инциденти по шосетата.Ананиев иска диалог с лекарите, а не протести Работим по някои от исканията им, очакваме вместо да се разбираме чрез медиите или с протестни декларации, когато са готови да седнем на масата и да продължим диалога. Това каза министърът на здравеопазването Кирил Ананиев за протеста на личните лекари, който се проведе днес, след пресконференция в НДК след Неформалното заседание на Съвета на министрите на здравеопазването.\"Запознати сме със всички искания на общопрактикуващите лекари. Започнахме диалога преди месец и половина. Тогава се разбрахме да го продължим, когато те имат конкретни предложения\", посочи той. \"Примери, че работим са извинителните бележки на учениците, амбулаторният лист, който направихме. Мъчим се улесним работата им, да намалим административната тежест\", коментира Кирил Ананиев.Контрабандата на цигари пак започна да расте Незаконната търговия с цигари през последните три месеца на 2017 г. е отбелязала ръст. Това се случва за първи път от началото на 2014 г. Делът на контрабандните папироси е достигнал 6.6% при 6% в сравнение с предното тримесечие. Това показва традиционното проучване на петте големи тютюневи търговци в страната. Негативната тенденция идва на фона на непрекъснатите хвалби на кабинета за успехи в борбата с контрабандата и корупцията. Премиерът е против връщането на салоните за пушачи в заведенията Премиерът Бойко Борисов обяви, че е твърдо против връщането на разделението в заведенията на салони за пушачи и салони за непушачи. Идеята е на вицепремиера Валери Симеонов, но двамата не са я обсъждали нито лично, нито на коалиционен съвет. Това заяви Борисов след представянето на данните от традиционното изследване на дела на контрабандните цигари.България се издънила при организирането на младежки форумСъс заглавие \"Европейска младежка конференция от българското европредседателство оставя горчив послевкус\" излезе изданието euroactiv.com вчера. Aвторът Сарантис Михалопулус разговаря с председателя на Европейския младежки форум (ЕМФ) Луис Алварадо, който разказва за много пропуски в организираното от България събитие. \"Участниците oт Европейския младежки форум изразиха възмущението си от начина, по който българското председателство организира младежко събитие, спонсорирано от ЕС миналата седмица в София, като посочват повърхностния подход, лошото управление и неподходящото поведение на представители на правителството\", се казва в материала.", "date": "2018.04.24", "title": "МВР дава 40 млн. лв. за нови камери, Контрабандата на цигари пак започна да расте"}
{"url": "https://news.bg/disasters/mvnr-nyamame-danni-za-postradali-balgari-v-toronto.html", "text": "Към момента МВнР не разполага с информация дали са пострадали български граждани при инцидента в Торонто, при който загинаха 9, а бяха ранени 16 души.Генералният консул на Република България в Торонто Петър Крайчев се е свързал с Кралската канадска конна полиция и с други правоохранителни органи.Към момента органите на реда не предоставят никаква конкретна информация, като поемат ангажимент да информират незабавно, в случай че инцидентът по някакъв начин засяга български граждани.", "date": "2018.04.24", "title": "МВнР: Нямаме данни за пострадали българи в Торонто"}
{"url": "https://news.bg/crime/parite-v-kolata-na-ivancheva-sa-podhvarleni-ot-dyulgerov-ubeden-piarat-na-mladost.html", "text": "Кашонът с парите, който беше намерен в колата на кмета на столичния район \"Младост\" при , е бил подхвърлен от бившия районен кмет Петър Дюлгеров. Това заяви пред bTV пиарът на \"Младост\" Петър Кържилов.Кържилов е категоричен, че Иванчева е натопена от бившия районен кмет, който е сочен и за посредник при корупционната сделка. Това станало без Иванчева и Петрова да го видят, допълни пиарът.Според Кържилов цялата история с подкупа е измислена от спецпрокуратурата. Това било мнението и на останалите служители в община \"Младост\", които провели свое собствено разследване по случая.По думите на пиарът става въпрос за набеждаване, което е нагласено от организирана престъпна група. Според него също така няма разрешение от съдия за белязаните банкноти. Останалите разузнавателни средства също били използвани неправомерно. Кържилов очаква обвиненията срещу Иванчева да отпаднат в съда.На 26 април, четвъртък, граждани организират протест в защита на кметицата на \"Младост\" Десислава Иванчева. Общественото недоволство ще се проведе пред сградата на Специализираната прокуратура, допълни Кържилов.Случаят с ареста на Иванчева коментира и министърът на вътрешните работи Валентин Радев. Пред БНТ той заяви, че МВР изпълнява това, което от прокуратурата кажат. \"Ние сме там, защото така е решила прокуратурата, аз не решавам дали е правилно, или не\", посочи Радев. По думите му не можело действията на служителите на МВР при задържането на Иванчева да бъдат по-експедитивни, както вчера . Действията се забавили, за да може МВР да подпомогне максимално прокуратурата.Случаят коментира и председателят на новия антикорупционен орган Пламен Георгиев. По думите му задържаните управници от столичния район \"Младост\" си позволявали доста \"глезотии\". Те отишли на почивка, което отложило едното предаване на подкупа.\"Започваме да правим пълен финансов анализ на всичките обвиняеми, като ще проверим всичките банкови сметки и всичките придобити от тях имоти в България и чужбина\", допълни Георгиев.Според антикорупционния шеф няма как да има отвод на съдията по делото срещу Иванчева Пламен Панайотов, въпреки добрите отношения между него и Георгиев. \"Няма как да има отвод, защото... ние нямаме никакви правомощия да извършваме действия по разследването. Задържането на лицата, претърсването и изземването, разпитите на свидетелите ги извършват единствено и само прокуратурата\", обясни Георгиев.", "date": "2018.04.24", "title": "Парите в колата на Иванчева са подхвърлени от Дюлгеров, убеден пиарът на \"Младост\""}
{"url": "https://news.bg/crime/sastoyanieto-na-postradalata-politsayka-se-podobryava.html", "text": "Състоянието на  се подобрява. Скоро тя ще се лекува вкъщи. Това заяви пред БНТ министърът на вътрешните работи Валентин Радев.\"Подобрява се състоянието на пострадалата от бомбичка полицайка, следва да се направи и още една операция. Дано всичко се възстанови\", посочи Радев.Министърът обяви и че България не е най-футболната държава в света и трябва да вземем пример от такива държави по отношението на охраняването на футболни срещи.Припомняме, вчера, 23 април да не освободи 25-годишния Исаев срещу по-лека мярка за неотклонение. Така обвиненият за хвърлената бомбичка остана за постоянно в ареста.По-рано днес адвокатът на задържания Исаев заяви, че клиентът му иска да сключи споразумение с прокуратурата и да бъде .Според силовия министър трябва да се предприемат дългосрочни мерки за борба с футболното хулиганство. Той е на мнение, че ако се наложи, законът ще бъде пренаписан изцяло. По думите му ако наистина се налагат сериозни промени, комисията има готовност да внесе изцяло нов закон. Вече била подготвена и чернова на такъв закон.\"Следващата мярка е да увеличим хората. Ще отделим допълнително хора за сметка на други събития\", заяви Радев и призова хората да ходят на стадионите по-рано, защото започват щателни проверки на входовете.Радев коментира и случая с избягалите затворници от Централния софийски затвор. По думите му издирването на двамата продължава. Сигналите за двамата иначе намалели. \"Няма гаранция, че не са напуснали границите на страната, но и да са извън България с червена бюлетина ще ги хванем\", категоричен е министърът.Той обясни и че в момента върви обсъждане с правосъдния министър Цецка Цачева относно това къде да бъде изграден .", "date": "2018.04.24", "title": "Състоянието на пострадалата полицайка се подобрява"}
{"url": "https://news.bg/world/napadatelyat-ot-toronto-bil-zatvoren-i-sas-spetsialni-nuzhdi.html", "text": "Заподозреният Алек Минасян за нападението с микробус в Торонто, при което загинаха 10 души и бяха ранени други 15 души, е посещавал програма в гимназията за ученици със специални нужди, където той често е ходел из коридорите със сведена глава и здраво стиснати ръце. Това твърдят негови бивши съученици, съобщава \"Ройтерс\".От канадската полиция уточниха, че 25-годишният Алек Минасян е бил арестуван 26 минути, след като помете хора на тротоар с взет под наем бял микробус в северната част на Торонто.Видео, заснето от случаен минувач, показва мъж, многократно сочещ предмет на полицай, който му крещи да \"залегне\", докато заподозреният настоява: \"Убий ме\".Ширийн Чами си припомня, че бившият ѝ съученик не е проявявал насилие. По думите ѝ, Минасят е бил час от програма в средното училище \"Торнлеа\", в северните предградия на Торонто, за гимназисти със специални нужди.Чами си го спомня, че е ходел из коридорите със стиснати ръце и с наведена глава, като мяучел.\"Той не беше социален, а от това, което се спомням, той беше абсолютно безобиден\", разкрива бившата съученичка на Минасян.Други двама негови съученици посочват, че са посещавали часове за ученици със специални нужди заедно с Минасян. Специални нужди е общ термин, използван в канадската образователна система, който обхваща учебни и поведенчески затруднения, както и физически увреждания.От полицията заявиха, че Минасян не им е бил известен досега и мотивите му са все още неизвестни. Началникът на полицията в Торонто заяви, че действията му \"определено изглеждат умишлени\".Страницата на Минасян във \"Фейсбук\" не е достъпна.", "date": "2018.04.24", "title": "Нападателят от Торонто бил затворен и със специални нужди"}
{"url": "https://news.bg/bulgaria/balgarskite-armentsi-blagodariha-na-rodinata-si-balgariya.html", "text": "Известни българи от арменски произход благодариха на България, че е тяхна родина.Те участват в импровизиран видеоклип, с който общността на арменците благодари за гостоприемството на българите, които преди близо 100 години отворили домовете и сърцата си за търсещите спасение от гоненията в Османската империя арменски бежанци.Режисьорът Маги Халваджян, композиторът Хайгашод Агасян, журналистът Антон Хекимян, илюзионистът Астор, певицата Хилда Казасян и още много други именити личности от различни сфери, потомци на няколко поколения арменски бежанци от началото на XX век, записаха своите послания за благодарност и ги обединиха в импровизирано видео обръщение към всички българи.\"Избрахме именно този начин да отбележим 24-ти април, защото въпреки тъгата и трагизма на събитията от 1915 година, този ден за нас също е повод да се отблагодарим за помощта и милосърдието на българския народ, благодарение на който днес ние живеем, работим и развиваме нашата родина България\", подчертават инициаторите на видеото от арменската общност в София.Днес у нас живеят повече от 12 000 българи от арменски произход. Общността е концентрирана предимно в големите градове, като освен с предаваните като семейна традиция ювелирни занаяти, бижутерия, златарство и часовникарство, арменската общност е известна със своите разнообразни културни и образователни инициативи.От няколко години в София се строи и арменска църква, която общността гради с подкрепата и дарения на сънародници и институции. Градежът на храма е в своята финална фаза и арменците в столицата се надяват църквата да отвори врати още през следващата година.", "date": "2018.04.24", "title": "Българските арменци благодариха на родината си България"}
{"url": "https://news.bg/int-politics/badeshteto-na-siriya-edna-po-malka-siriya-dominirana-nedalgo-ot-asad.html", "text": "Бъдещето на Сирия е една по-малка Сирия, която ще продължава да бъде доминирана поне още известно време от Башар Асад. Най-вероятно тази държава никога повече няма да съществува в досегашните си граници.Това коментира пред БНР Любомир Топалов, преподавател в университета Мейджи в Япония. Той вижда като единствен начин за разрешаване на кризата в Сирия да не се търси радикално премахване на режима на Асад.\"До момента, в който не се намери дипломатическо решение между Запада (най-вече в лицето на САЩ) и Русия, няма да има споразумение. Очевидно е, че Русия вижда Сирия като много важен стратегически партньор и точка в Близкия Изток, където Русия може да има военни бази и излаз към Средиземно море и за тях е жизненоважно да запазят Асад на власт\", изтъква експертът.Асад няма какво да губи и руснаците от тази гледна точка нямат какво да губят - те са инвестирали в Сирия не само финансова и военна мощ, но и политически капитал, отбеляза анализаторът.По думите на Топалов, военните удари срещу Сирия са били представени като хуманитарна интервенция, което е \"интересно като концепция, защото за първи път от войната в Косово се извежда напред идеята за хуманитарна интервенция не само без никаква санкция от международна организация, но и без санкцията на национални парламенти\".", "date": "2018.04.24", "title": "Бъдещето на Сирия - една по-малка Сирия, доминирана недълго от Асад"}
{"url": "https://news.bg/energy/bez-vaprosi-kam-kandidatite-za-kevr.html", "text": "Комисията по енергетиката изслуша кандидатите за обновяване състава на КЕВР. Комисията се обновява с двама членове със стаж в областта на енергетиката и водоснабдяването.Изслушването премина без въпроси към кандидатите за членове на КЕВР от страна на депутатите.Александър Йорданов, предложен от ПГ \"Обединени патриоти\", заяви в своето експозе, че актовете на КЕВР стават все по-устойчиви. Като недостатък в дейността на КЕВР той посочи липсата на механизъм за последващ контрол при сделките и дали те са осъществени в обхвата, в който КЕВР е разрешил. По думите му е редно да се помисли в законово отношение дали могат да бъдат разширени правата на КЕВР.Георги Златев, предложен от ПГ \"Воля\", коментира, че дейността на комисията се осъществява въз основа независимост, безпристрастност, професионализъм, публичност, прозрачност. По думите му, ако преди няколко години основният въпрос е бил стабилизирането на НЕК, то сега на дневен ред е либерализацията на енергийния сектор и стратегическите приоритети в тази област. По думите му е необходимо изготвяне на методика за прогнозната цена в зависимост от вида производство. По отношение на контролните функции на КЕВР, той отбеляза, че е необходимо повишаване на капацитета на комисията.Евден Николов, също кандидат предложен от ПГ \"Обединени патриоти\", отчете, че от 2015 г. законодателят си е свършил чудесно работата с промените, които тогава са направени, включително установяване на независимост на комисията. Комисията има много добре разписани правомощия в Закона за енергетиката, заяви Николов.Той подчерта, че решенията, които КЕВР взима, следва да са в интерес на потребителите. По думите му КЕВР е призван да бъде и справедлив и адекватен арбитър при спорове, възникнали в сектора. \"Предстоят доста интересни неща предвид вече работещата енергийна борса, включените допълнителни производители пет мегавата, промени, които ще доведат до подобряване на ликвидността на борсата\", коментира още той.Пенка Трендафилова, кандидат на ПГ на \"Воля\", коментира основните предизвикателства, които стоят пред комисията. По думите й секторът водоснабдяване е недооценен по важност както в самата комисия, така и в други институции. Тя припомни пред депутатите, че Световната здравна организация определя водата като жизнено важна услуга. \"Тези услуги се предоставят от търговски дружества, които гонят икономическите си интереси. ВиК операторите - към днешна дата имат основна грижа и цел да покрият текущите си разходи. Причините са много. Многократно подценената стойност на материалните активи, с които оперират дружествата е една от тях\", посочи Трендафилова. По думите й същевременно ВиК операторите са отговорни за обекти част от критичната инфраструктура на страната и обекти на националната сигурност. Те трябва да осигурят качествена услуга на социално поносима цена. Трендафилова посочи, че съществува вероятност за отваряне на процедура за преразглеждане на цените, което по думите й би породило напрежение. Като проблем тя открои факта, че КЕВР все още не може да пристъпи към разглеждане на ценови модели и бизнес планове на ВиК оператори.\"Считам, че КЕВР освен да контролира, трябва и да подпомага операторите. До момента това не се случва\", констатира Трендафилова. Тя изказа и тревога във връзка с факта, че бизнес плановете на редица дружества са били връщани многократно за преработка, така се стигало до ситуацията, в която контролираните сочат пропуските на контролиращите.Според Трендафилова експертният потенциал на дирекцията по водоснабдяване не е на ниво и работата може да се подобри.\"Личното ми убеждение, че КЕВР работи в интерес на хората. Това не е орган, чиято цел е единствено и само повишаване на цените. Не се възприема ролята на регулатора като балансьор. Считам, че е необходимо да се работи в тази област за повишаване на общественото доверие\".Ремзи Осман, кандидат на ДПС изтъкна, че юридическият прочит в предварителната и заключителна част по време на обсъжданията при вземане на решение има съществено значение.КЕВР постигна тези цели за независимост. В началото имаше леки разминавания. КЕВР е част от изпълнителната власт, но е орган избран от НС и е независим. Като проблем той изтъкна факта, че ценовите решения почти винаги са с няколко години назад - това изисква внимателна преценка на юридическия екип в комисията при връщане от страна на съда.\"Юристът трябва да бъде активната страна в комисията. Това не изключва членовете на колективния орган. Решенията на съда винаги са със съответни указания, но има казуси , когато юристът трябва да вземе решение. В обществото има мнение, че КЕВР не изпълнява решенията на съда. Последните три години КЕВР няма отменен нормативен акт. Това е заслуга на целия колектив\", отбеляза той.Кандидатът на ДПС изтъкна още, че през 2017 КЕВР има 778 съдебни заседания, а през 2016 г над 2 400 съдебни заседания, които юристите следва да координират.", "date": "2018.04.24", "title": "Без въпроси към кандидатите за КЕВР"}
{"url": "https://news.bg/world/zapadat-se-opitva-da-zaobikoli-vetoto-na-rusiya-za-siriya-v-oon.html", "text": "Западни държави иска да прекратят няколкомесечната парализа в ООН за Сирия относно казуса за химическите оръжия с прибягване до Общото събрание на организацията, където ветото на Русия в Съвета за сигурност не може да се прилага, пише \"Гардиън\".Идеята е да се прибегне до рядко използвана тактика по време на Студената война - прехвърляне на отговорността за аспекти от кризата върху 193-те членки на Общото събрание.11 пъти Русия използва правото си на вето в Съвета за сигурност, за да блокира действия срещу правителството на Сирия. През ноември 2017 г. Москва гласува против удължаване мандата на механизъм на ООН за разследване на химически атаки в Сирия, като се оплака, че механизмът е предубеден към сирийското правителство.Безизходицата беше обсъдена на ежегоден уикенд на посланиците на страните членки в Съвета за сигурност в Швеция. Казусът вероятно ще бъде дискутиран и на други срещи тази седмица. Западни държави се опасяват, че отсъствието на подобен механизъм не само ще развърже ръцете на Сирия да използва химически оръжия, но и ще нанесе голям удар върху международния световен ред.САЩ, Франция и Великобритания извършиха ракетна атака по обекти с химически оръжия в Сирия преди 10 дни в отговор на твърдения, че правителството на арабската държава е използвало химически оръжия при атака в град Дума на 7 април.В момента в Дума има инспектори на Организацията за забрана на химическите оръжия (ОЗХО). Каквото и да открие, организацията няма правомощия да приписва вина или отговорност.Западни правителства се притесняват, че безизходицата отслабва властта на Съвета за сигурност на ООН и са готови да тръгнат по рядко използван път - за първи път по време на Корейската криза през 1950 г. Наречен \"обединение за мир\", този път би позволил на 9 страни членки в 15-местния Съвет за сигурност да заобиколят руско вето и да поискат цялостно гласуване в Общото събрание. Ще са необходими 2/3 мнозинство в Общото събрание за създаване на нов механизъм.Открият през 1950 г. път \"обединение за мир\" е използван, когато Съветът за сигурност не може да изпълни отговорностите си за поддържане на мира.През уикенда генералният секретар на ООН Антонио Гутериш предупреди, че светът е навлязъл в нова ера на студена война, при която обаче заплахата от нестабилност е по-голяма от предишната.", "date": "2018.04.24", "title": "Западът се опитва да заобиколи ветото на Русия за Сирия в ООН"}
{"url": "https://news.bg/regions/ne-palete-ogan-v-zashtiteni-teritorii-apelira-mosv.html", "text": "Във връзка с наближаване на летния сезон и покачването на температурите, МОСВ напомня, че се увеличава опасността от възникване на пожари в защитените и заети от естествени екосистеми с висока природозащитна стойност територии.МОСВ призовава гражданите да не палят огън извън определените и обозначени за това места и да не разпалват и хвърлят в огъня леснозапалими изкуствени материи, масла и други запалителни течности. Да не палят треви и растителни отпадъци с цел почистването на терена и по никакъв повод да не изгарят отпадъци сред природата.В случай на пожар незабавно трябва да се подаде сигнал на 112 или на телефоните на Районните служби по пожарна и аварийна безопасност, Дирекциите на националните паркове, Регионалните инспекции по околна среда и води и Горските стопанства.Съгласно заповед, издавана всяка година от министъра на околната среда и водите, периодът от 1 април до 31 октомври е определен за пожароопасен сезон в защитените територии изключителна държавна собственост. Документът регламентира мерките, които трябва да предприемат структурите на МОСВ във връзка с превенцията и гасенето на пожари.Дирекция \"Национална служба за защита на природата\", дирекциите на националните паркове и регионалните структури на МОСВ -РИОСВ предприемат необходимите превантивни мерки за опазването от пожари на защитените територии - резервати, поддържани резервати и Национални паркове", "date": "2018.04.24", "title": "Не палете огън в защитени територии, апелира МОСВ"}
{"url": "https://news.bg/int-politics/15-g-zatvor-za-ekspredsedatelya-na-parlamenta-na-indoneziya-zaradi-koruptsiya.html", "text": "Съд в Индонезия осъди бившия председател на парламента Сети Нованто на 15 години затвор заради ролята му в причиняване на щети на държавата в размер на около 170 млн. долара, свързани с проект за национална електронна карта за самоличност, съобщава \"Ройтерс\".Случаят шокира индонезийците, които вече са свикнали с големи корупционни скандали и засили масовото усещане, че техният парламент, отдавна разглеждан като прояден от корупция, е провалена институция.\"Обвиняемият е признат за виновен в сговаряне за извършване на корупция и е осъден на 15 години затвор, като е глобен с 500 млн. рупии\", изтъкна ръководителят на 5-членния съдебен състав в Джакарта. Глобата е еквивалентна на 36 хил. долара.Нованто получава и забрана да заема държавна длъжност в продължение на пет години, след като изтърпи присъдата си и трябва да възстанови 7,3 млн. долара, които той беше обвинен, че е заграбил, добави съдията.При четенето на присъдата, което е продължило повече от три часа, съдиите са прочели десетки случаи, включително описания на мястото, където бившият шеф на парламента е провеждал срещи за разделянето на кеша, получени по договора за лични карти.Нованто е приел без израз на емоции прочетена от съдията присъда.След бърза консултация с адвокатите си, той заяви пред съда, че ще отнеме известно време, за да обмисли дали да обжалва присъдата.Нованто е обвинен в организирането на схема за кражбата на 173 млн. долара, или почти 40 процента от целия бюджет, отпуснат за създаването на национална лична карта.Прокурорите, които са разпитали 80 свидетели по делото, настояваха за най-малко 16 години затвор за бившия парламентарен шеф.Нованто, който е бил замесен в пет корупционни скандала от 1990-те години насам, но никога не е бил осъждан, беше задържан през ноември миналата година, след като многократно не откликвал на призовки за разпит по делото, заявявайки, че се нуждае от сърдечна операция.Индонезийците трябва да се справят с високи равнища на корупция в много области на живота си, като страната е на 96-то място от 180 държави в годишния индекс за корупцията на \"Трансперънси интернешънъл\" през миналата година.", "date": "2018.04.24", "title": "15 г. затвор за експредседателя на парламента на Индонезия заради корупция"}
{"url": "https://news.bg/bulgaria/pensiite-shte-se-izplashtat-ot-8-may.html", "text": "Пенсиите за месец май ще се изплащат в периода от 8 до 21 май 2018 година, съгласно обявените графици.Това съобщават от НОИ и \"Български пощи\" ЕАД. Периодът е съобразен с предстоящите празнични и почивни дни в началото на месеца.Преводите на сумите за майските пенсии по сметки на пенсионерите, които получават пенсиите си по банков път, ще бъдат извършени на 8 май 2018 г.Във връзка с националните празници през май месец от Български пощи напомнят, че на 1-ви, 6-ти, 7-ми, и 24-ти май 2018 година пощенските станции няма да работят. На 5-ти май пощенските станции ще работят с работното време за съботен ден.", "date": "2018.04.24", "title": "Пенсиите ще се изплащат от 8 май"}
{"url": "https://news.bg/crime/sadat-otmeni-naredbata-za-mestnite-taksi-v-pernik.html", "text": "Съдът отмени Наредбата за определянето и администрирането на местните такси и цени на услуги в Община Перник. Отменянето на наредбата е потвърдено и от Върховния административен съд (ВАС), предаде БНР.Според констатациите на съда наредбата е била приета при множество допуснати съществени нарушения на административно производствените правила. Това е само един от мотивите на магистратите.С отмяната на Наредбата за определянето и администрирането на местните такси и цени на услуги в Община Перник размерът на местните такси се връща в стойността преди приемането на наредбата от 2016 година.Припомняме, наредбата беше приета от Общинския съвет в Перник през месец юни 2016 година. С документа таксите и цените на услугите в общината бяха завишени многократно.Последва обществено недоволство. Новата наредба беше атакувана в съда от граждани на общината и фирми, които също бяха засегнати от промяната на цените и таксите на услугите.След като наредбата беше отменена, общината предложи за обществено обсъждане коригиран вариант на наредбата. В предложението обаче няма поправки, касаещи завишаването на цените на услугите.", "date": "2018.04.24", "title": "Съдът отмени наредбата за местните такси в Перник"}
{"url": "https://news.bg/world/ep-gotvi-novi-merki-za-borba-s-kiberterorizma.html", "text": "Цифровизацията има голямо значение за свързване между отделните държави и региони.Това заяви председателят на ЕП Антонио Таяни по време на конференция за киберсигурност в Брюксел, организирана от евродепутата от ЕНП Емил Радев.Трябва да сме внимателни, предупреди той.\"Ислямска държава\" използва възможностите на цифровизацията за свързване с бъдещи млади терористи, изтъкна Таяни.Евроинституциите също не са защитени от кибертероризъм. Тероризмът има много лица, подчерта председателят на ЕП.Трябва да се защитим и да сме внимателни, предупреди Таяни.Кибератаките не са видими. Той се надява в следващия бюджет на ЕК да има повече пари за цифрова сигурност.Борбата с тероризма трябва да бъде борба и за киберсигурност, настоя Антонио Таяни. Съдебната система трябва да се осъвремени, според него. Службите за сигурност също трябва да се  модернизират, по думите му.Тероризмът се модернизира, смята Антонио Таяни. Затова ЕП ще предложи мерки за борба с кибертероризма и организираната престъпност. Трябва да реагираме по един по-модерен начин, настоя още той. 80% от европейските граждани искат мерки за киберсигурност, по думите на Таяни. Затова трябвало да се отговори на очакванията им.Таяни обеща повече средства на еврокомисаря Мария Габриел, за да има повече сигурност.Кибератаките не познават граници, обясни на свой ред тя. Кибератаките засягат ключови сектори. Габриел иска евроинституциите да отидат по-далеч от думите, да се набележат мерки. От една страна цифровизацията носи много възможности, подчерта еврокомисарят ни. Тя носи и заплахи за киберсигурността, по думите й.Габриел иска единен и сигурен цифров пазар. Българският еврокомисар настоя държавите членки на време да въведат евронормите, за да се гарантира сигурността на гражданите.Европа готви мерки за отговор при широкомащабни кибератаки. До края на 2018 г. законодателството в сферата трябва да бъде прието.Киберзаплахите няма да чакат европейското законодателство, предупреди Мария Габриел. 450 милиона евро влага ЕС  в ключови проекти за киберсигурност. Днес имаме нужда от киберексперти, посочи тя и предупреди за недостиг на кадри.На първо място винаги е сигурността на европейския гражданин, категоричен бе българският представител в ЕП Емил Радев. Темата за киберсигурността не е нова, обясни той. Колкото по-технологична е една страна, толкова по-уязвима е тя откъм кибератаки.Радев иска ЕС да е една стъпка напред в киберсферата. ЕС разполага с инструменти да противостои на кибертерористични атаки, този извод днес очаква да чуе нашият евродепутат. Един от всеки 5 компютри в промишлеността е обект на кибератака. Главният прокурор на България Сотир Цацаров също взе участие в конференцията, като изтъкна колко е важно за съдиите и прокурорите да разбират киберпрестъпността. По-трудно осъзнаваме, че тероризмът е в компютрите ни, предупреди той. Обвинител номер едно е убеден, че ще се стигне до практическо решение.Сотир Цацаров приветства решението на ЕК за облекчаване достъпа до електронни доказателства. Няма правна дефиниция на термина кибертероризъм, посочи главният прокурор. Терористите злоупотребяват с новите технологии, за да скрият дейността и самоличността си, по мнението му.Използването на нови технологии от престъпници изисква реципричен отговор от правоприлагащите органи, смята Цацаров. Според него писмения превод на цифровите доказателства бавят разследването. Това се оказва скъпо начинание. Процесът на правна взаимопомощ е много бавен, недоволен е главният прокурор.", "date": "2018.04.24", "title": "ЕП готви нови мерки за борба с кибертероризма"}
{"url": "https://news.bg/health/dadoha-analiz-na-naredbite-za-telk-na-patsientskite-organizatsii.html", "text": "Министерство на здравеопазването е предоставило на организациите на хората с увреждания сравнителен анализ между действащата Наредба за медицинска експертиза и предложения от министерството проект за промени.На 20 април този анализ е предоставен на Националния съвет за интеграция на хората с увреждания, посочват от МЗ.Това беше един от ангажиментите, които здравният министър Кирил Ананиев пое на среща с организациите на хората с увреждания, проведена на 13 април. За изготвянето на анализа настояваха представителите на организациите на хората с увреждания.В изпълнение на подписаното по време на срещата споразумение с национално представителните организации, на 18 април на официалната страница на МЗ беше публикуван Правилникът за устройството и организацията на работата на органите на медицинската експертиза и на регионалните картотеки на медицинските експертизи за обществено обсъждане.На 23 април, също в изпълнение на споразумението, на сайта на МЗ е публикуван и Проектът на Наредбата за медицинската експертиза, като публичното обсъждане ще протече отново в рамките на 30 дни. Предстои провеждането на следваща експертна среща, на която да бъдат обсъдени предложенията на национално представителните организации във връзка с публикуваните проекти.В рамките на обществените обсъждания всеки гражданин може да изпрати своите становища.", "date": "2018.04.24", "title": "Дадоха анализ на наредбите за ТЕЛК на пациентските организации"}
{"url": "https://news.bg/regions/sadat-otmeni-stolichna-naredba-za-grobishtata-po-protest-na-prokuraturata.html", "text": "Съдът отмени разпоредби на Наредбата за гробищните паркове и погребално - обредната дейност на Столичен общински съвет, по протест на Софийска градска прокуратура .Проверката по случая е по сигнал на граждански организации, като в хода ѝ е установено, че посочените норми на Наредбата не отговарят на изискванията на нормативен акт от по - висока степен, а именно - Закона за ограничаване на административното регулиране и администравния контрол върху стопанската дейност /ЗОАРАКСД/.Съдът е споделил доводите на наблюдаващия прокурор при СГП, че отменените разпоредби предвиждат по същество въвеждането на регистрационен и лицензионен режим по отношение на гражданите и юридическите лица, които желаят да осъществяват погребално-обредна и каменоделска дейност на територията на Столична община.Отменените разпоредби пряко противоречат на изискването на чл. 4, ал.1 и ал.2 от ЗОАРАКСД, съгласно което регистрационен и разрешителен режим за извършването на определена стопанска дейност могат да се установяват само със закон.Поради изложеното, АССГ е уважава внесения от СГП протест и отменя разпоредбите на чл. 33-37 от Наредбата за гробищните паркове и погребално - обредната дейност на Столичен общински съвет.", "date": "2018.04.24", "title": "Съдът отмени столична наредба за гробищата по протест на прокуратурата"}
{"url": "https://news.bg/economics/kolko-taylandski-masazhistki-sa-neobhodimi-na-ikonomikata-ni-pitat-ot-podkrepa.html", "text": "От колко тайландски масажистки се нуждаят българските политици и спортисти и като цяло икономиката ни? Това попита Ваня Григорова от КТ \"Подкрепа\" по време на Националния съвет за тристранно сътрудничество.Поводът за въпроса е предложението за промени в Закона за миграцията и трудовата мобилност. Синдикатът на КТ \"Подкрепа\" възрази срещу промените, свързани с отпадането на задължителния пазарен тест и възможността за внос на сезонни работници от трети страни. КНСБ пък подкрепиха проекта за промени.От КТ \"Подкрепа\" възразиха с аргументи, че промените ще доведат до социален дъмпинг. Григорова посочи, че според данните има ръст на заявленията за внос на тайландски масажисти. Като причина за това е незадоволен интерес от страна на български политици и спортисти към въпросната услуга.\"От колко тайландски масажистки има нужда българската икономика\", попита Григорова и продължи с думите, че отново ставаме свидетели на \"поръчково законодателство\", което не е преминало през обсъждане в НСТС.Григорова бе категорична, че масов внос на работници ще доведе до замразяване или забавяне на увеличението на трудовите възнаграждения.Освен социалния риск, синдикалистът изтъкна и риска за националната сигурност - визира предпоставките за прояви на ксенофобия, организирани нападения от страна на крайно десни формации, организиране на гета, каквито вече има в Западна Европа. Това, по думите й, ще се случи при внос на 500 хиляди души от трети страни.От своя страна вицепремиерът Валери Симеонов, който председателства заседанията на НСТС, изтъкна, че става въпрос за 300 хиляди души.Григорова също реагира: \"Вие заобикаляхте законите, като прокарахте през депутати промени, които са извън духа на законопроекта\", упрекна синдикалистът вицепремиера Симеонов. \"Редно е, когато се правят промени в законите, ние да знаем как ще се отрази върху българските условия на труд\", настоя тя.От КТ \"Подкрепа\" са категорични, че проектът за правилника за прилагане на Закона за миграция и трудова мобилност създава опасност от сериозен социален дъмпинг. Липсва и цялостна оценка на въздействието. Няма становище на дирекция Модернизация на администрацията към Министерски съвет.Григорова изтъкна и на кои въпроси не дава отговор предложените текстове - как това ще се отрази на трудовия пазар, създават ли се условия за социален дъмпинг, как това ще се отрази на нивата на заплащането.В становище на КТ \"Подкрепа\" се посочва, че са категорично против отпадането на задължителния понастоящем характер на обсъждането със социалните партньори, в случаите в които местен работодател е изпратил искане за внос на работници от трети държави, когато броят им надвишава 10% от средносписъчната численост на наетите по трудово правоотношение български граждани (чл. 7, ал. 1, т. 2 от Закона за трудовата миграция и трудовата мобилност). Практиката до момента показва, че не е пренебрежим броят на случаите, в които некоректен работодател иска да внесе работници от трети държави. Не са рядкост и случаите, в които няма доказателства, че в България няма кадри, които биха заели свободните позиции.", "date": "2018.04.24", "title": "Колко тайландски масажистки са необходими на икономиката ни, питат от \"Подкрепа\""}
{"url": "https://news.bg/world/prokurorat-na-oon-poiska-dozhivoten-zatvor-za-karadzhich.html", "text": "Прокурорът на ООН Катрина Густафсон поиска от апелативните съдии да увеличат присъдата на лидера на босненските сърби Радован Караджич от 40 г. на доживотен затвор, информира АП.Вчера започна двудневно изслушване в съда в Хага. Караджич обжалва наложената срещу него 40-годишна присъда за геноцид и военни престъпления.Густафсон заяви пред 5-членния съдийски състав от Международния остатъчен механизъм за криминални трибунали, че Караджич е злоупотребил с властта си за проливане кръвта на безброй жертви. Прокурорът поиска от съдиите да наложат доживотна присъда.Адвокатите на обвиняемия заявиха, че не само не трябва да бъде осъждан по второто обвинение за геноцид в босненски градове, но и трябва да бъде отменено съдебното решение от 2016 г., когато Караджич беше осъден за геноцид за клането в Сребреница през 1995 г.Самият Караджич обвини босненските мюсюлмани, че са \"обявили война\" на сърбите и че той е работил за мир на Балканите, съобщава АФП.\"\", каза той и добави: \"Сърбите, мюсюлманите, хърватите - ние сме един народ, имаме една идентичност. Основното ни желание беше мюсюлманите да останат с нас в Югославия\".Босненските мюсюлмани поискаха да се отделят, те атакуваха босненските сърби, с което те не оставиха избор на сърбите освен да се защитят, изтъкна той.Международният наказателен съд за бивша Югославия осъди Караджич през март 2016 г.Бивш психиатър, Караджачи беше президент на Република Сръбска по време на Босненската война през 90-те XX век.Той беше признат за виновен по 10 от 11 повдигнати обвинения в геноцид, военни престъпления и други по време на конфликта, включително и клането в Сребреница през юли 1995 г., когато бяха избити 8 000 мюсюлмани. Караджич също е подведен под отговорност за обсадата на Сараево, която продължи повече от 3 г. и доведе до смъртта на 10 000 цивилни. Но той бе оправдан по едно от обвиненията в геноцид, отнасящо се до зверства в други седем босненски града.", "date": "2018.04.24", "title": "Прокурорът на ООН поиска доживотен затвор за Караджич"}
{"url": "https://news.bg/politics/borisov-politicheskiyat-elit-na-balkanite-misli-za-mir-i-prosperitet.html", "text": "Приетата декларация на срещата в словенския град Бърдо при Краню е ясен знак, че в момента Балканите имат политически елит, който мисли за мир, просперитет, за своите народи, за своята младеж. Това заяви българският премиер Бойко Борисов след заседанието на Процеса за сътрудничество в Югоизточна Европа (ПСЮИЕ).Приетата декларация, в която се отчита, че Косово ще домакинства следващото заседание е ясен знак към ЕС, че в момента Балканите имат политически елит, който мисли перспективно, стана ясна от думите на премиера.Борисов похвали формата на ПСЮИЕ, защото включва и Турция. Отчетохме срещата във Варна между ЕС и Турция. Лично благодарих и на председателя на Европейския съвет Доналд Туск, преди това на председателя на ЕК Жан-Клод Юнкер и на Върховния представител на ЕС по въпросите на външните работи и политиката на сигурност Федерика Могерини, които обиколиха Западните Балкани и най-вече - на политическия елит, който осъзна, че сме способни сами да решаваме конфликтите си, заяви премиерът.Той заяви, че е отчел ролята на Ангела Меркел за Берлинския процес. Припомняме, Берлинският процес цели ускоряване на приемането на страните от Западните Балкани в ЕС. Той започна с конференция в германската столица през 2014 година.Според Борисов имаме пълен картбланш - коридорите № 4, №8 и №10 да бъдат направени. Това включва магистрали, жп и дигитална инфраструктура. Това касае и Любляна. Пътят Европа-Азия е изключително важен, поясни Борисов. Премиерът се пошегува, че може да има и КПП по бански костюми, тъй като Словения има огромна крайбрежна ивица.По време на днешната срещата на върха на ПСЮИЕ в Бърдо при Краню бе обобщен постигнатия напредък в рамките на Словенското председателство на инициативата.Борисов припомни поетия през миналата година на срещата на ПСЮИЕ в Дубровник ангажимент въпросите на Западните Балкани да бъдат поставени високо в приоритетите на ЕС по време на Българското председателство. Ускоряването на процеса на приемане на страните от Западните Балкани в ЕС е един от приоритетите на нашето европредседателство. Премиерът отново заяви, че очаква лидерите на страните от Западните Балканит и ЕС по време на срещата в София на 17 май.", "date": "2018.04.24", "title": "Борисов: Политическият елит на Балканите мисли за мир и просперитет"}
{"url": "https://news.bg/politics/simeonov-da-ochakvame-dobri-tihi-novini-ot-moreto.html", "text": "Координационните щабове по туризъм ще следят и тази година шума в заведенията по Черноморието. Това стана ясно от думите на вицепремиерът Валери Симеонов пред журналисти след заседание на Националния съвет за тристранно сътрудничество.\"За лятото щабовете ще продължат действат. Ще си направя труда да ръководя работата на тези щабове във Варна. Очаквайте новини това лято. Надявам се добри\", коментира Симеонов.Припомняме, миналото лято вицепремиерът Валери Симеонов обяви война на шума от заведенията по Черноморието и участва в показна проверка на дискотека в \"Слънчев бряг\".Законопроектът за шума и вредните въздействия от него вече е качен на страницата на Министерски съветПредложенията за промени в Закона за хазарта също са готови и ще бъдат внесени след обсъждане в групата на Обединени патриоти.Вицепремиерът Валери Симеонов коментира, че това правителство за изминалите десет месеца е предприело много повече действия, отколкото което и да е било правителство за изминалите 30 години по отношение на проблемите, свързани с демографската криза.Сред успехите са привличането на наши сънародници от български произход от трети държави. \"Имаме успехи. За изминалите 28 години нищо не беше направено по този въпрос. Ние облекчихме сезонната заетост, облекчихме условията за синя карта, премахнахме всякакви ограничения за лица от трети държави от български произход. Ето ви много сериозни действия за разрешаване на демографската криза. За миналото лято са били 4000 човека, очакваме нещо подобно и тази година\", обяви Симеонов.", "date": "2018.04.24", "title": "Симеонов: Да очакваме добри (тихи) новини от морето"}
{"url": "https://news.bg/politics/biznes-i-sindikati-ne-se-razbraha-za-vnosa-na-rabotna-raka.html", "text": "Работодатели и синдикати не се разбраха за промените в Правилника за прилагане на Закона за трудовата миграция и трудова мобилност. КНСБ подкрепи предложените промени, като отчете, че правителството се е съобразило с предложените от експертите редакции.КТ \"Подкрепа\" бяха категорични, че това ще доведе до социален дъмпинг и възразиха срещу начина, по който се прокарват въпросните промени. Вносител на проекта е Министерски съвет. Правилникът се отнася до приетия в края на миналата година Закон за трудовата миграция и трудовата мобилност.По време на заседанието на НСТС Ваня Григорова, икономически съветник в КТ \"Подкрепа\" коментира зачестилите искания в последните седмици за внос на тайландски масажистки у нас.На пресконференцията тя отново изтъкна, че част от аргументите са, че има висок интерес към този тип масажи от бивши и настоящи политици и спортисти. Синдикалистът настоя, че е редно да се знае колко специалисти за кои професии, в кои предприятия ще бъдат внесени.Григорова настоя, че промените, направени между първо и второ четене, са написани от българското правителство и са прокарани през отделни народни представители. \"Това беше изключително смущаващо, тъй като всъщност българското правителство заобиколи тристранния диалог\", констатира тя.Работодателите подкрепиха промените, дори призоваха за разширяване на обхвата по отношение на хората, които са у нас за получаване на професионална квалификация.Консенсус не бе постигнат. Министърът на труда Бисер Петков коментира, че с промените се цели да се облекчи режима за получаване на синя карта за специалисти от трети държави, за който досега се изискваше пазарен тест, облекчава се и режимът за сезонни работници. Завишават се квотите за наемане на чужди работници от трети държави от 10 на 20%, а за малките и средни предприятия от 10% на 35%.Бисер Петков заяви, че напредват разговорите по постигането на спогодби за трудовата миграция с Армения, Украйна и Молдова.", "date": "2018.04.24", "title": "Бизнес и синдикати не се разбраха за вноса на работна ръка"}
{"url": "https://news.bg/world/tramp-blagodari-na-makron-za-siriya-no-nareche-iranskata-yadrena-sdelka-bezumie.html", "text": "Президентът на САЩ Доналд Тръмп лично благодари на френския държавен глава Еманюел Макрон за подкрепата и участието в бомбардировките в Сирия, съобщават световни агенции.Макрон е на няколкодневна официална визита в САЩ.Пред Белия дом Тръмп благодари на Макрон, на \"френската армия и на френския народ\" за подкрепата и съвместното участие в бомбардирането на обекти с химически оръжия на сирийската армия.Припомняме, преди 10 дни САЩ, Франция и Великобритания нанесоха удари по въоръжените сили на Сирия. Трите държави обвиняват президента Башар Асад, че са използвали химически оръжия по цивилни в град Дума.Приветствайки Макрон в Белия дом, Тръмп подчерта важността на ударите като отговор на химическата атака в Дума.Американският лидер също използва възможността, за да подчертае приятелството между двете страни.\"\", каза Тръмп в оптимистичен тон преди разговорите с Макрон.Но двамата лидери имат различия по редица въпроси, включително иранската ядрена сделка и споразумението за климата от Париж.Споразумението с Иран е \"безумно\", \"катастрофа\", казал Тръмп пред френския си колега, информира \"Ройтерс\".Държавният глава на САЩ е подчертал, че никога не е трябвало да бъде сключвана такава сделка с Ислямската република.Според Тръмп Иран ще има по-големи проблеми, ако възобнови ядрената програма, което той смята, че няма да е толкова лесно.По думите му Иран стои зад всички проблеми в Близкия изток, включително Сирия и Ирак.Макрон от своя страна подчерта, че въпросът за споразумението ще бъде тема на разговор с Тръмп.Иран заплаши с напускане на сделката, ако САЩ го направят първи.В неделя френският президент обяви, че няма \"План Б\" за сдържане ядрените амбиции на Техеран.", "date": "2018.04.24", "title": "Тръмп благодари на Макрон за Сирия, но нарече иранската ядрена сделка „безумие”"}
{"url": "https://news.bg/int-politics/zashto-sabitiyata-v-armeniya-sa-koshmar-za-rusiya.html", "text": "Изглежда е бил непълен списъкът с революции в постсъветското пространство. След Грузия през 2003, Украйна през 2004 и 2014 и Киргизстан през 2005 година, масовите протести и в Армения доведоха до промени във властта - министър-председателят Серж Саркисян изненадващо подаде оставка в понеделник. Часове преди това се появиха информации, че войници се били присъединили към протестиращите.За временно изпълняващ длъжността е избран досегашният вицепремиер Карен Карапетян.Какво предизвика оставката?63-годишният Серж Саркисян се задържа на премиерския пост по-малко от седмица. След два президентски мандата, продължили от 2008 до 2018 година, като премиер Саркисян се надяваше да продължи да управлява бившата съветска република в Южен Кавказ. Почвата за това беше подготвена от него още през 2015 година, когато след референдум Армения беше обявена за парламентарна република. Тогава Саркисян обещаваше, че няма да се кандидатира, но въпреки това го стори. Което сега се оказва пагубно за него.За ръководителката на бюрото на близката до Зелените фондация \"Хайнрих Бьол\" в Южен Кавказ Нино Леява оставката е следствие от масовите протести на арменските граждани - не само в столицата Ереван. \"От години расте недоволството на хората от системата Саркисян и от Републиканската партия\", казва тя за Дойче веле. Президентът и партията му се опитаха чрез конституционна реформа да \"променят политическата система така, че да може Саркисян да продължи да управлява\". И това доведе до масовите протести, твърди Нино Леява.Ролята на ПашинянНапрежението в Армения обаче не е от вчера. Още при първия избор на Саркисян за президент през 2008 години се стигна до размирици, които бързо бяха потушени със сила. Тогава загинаха 10 души. През 2015 година арменците отново . При това с успех: президентът отмени мярката.Сегашното протестно движение, което доведе до смяна на властта след протести, продължили 11 дни, възникна като реакция срещу бедността и корупцията. А изборът на Серж Саркисян за премиер само ускори процеса. Опозиционният лидер Никол Пашинян, който е бивш журналист и настоящ депутат, беше арестуван и след това освободен. В неделя той се срещна за кратко със Саркисян, в което наблюдателите видяха предвестник на предстоящи --промени в управлението. На срещата, продължила само 3 минути, 42-годишният Пашинян е казал на премиера, че е дошъл да говори с него за оставката му. Саркисян определил това като изнудване и напуснал срещата. Но на следващия ден той все пак подаде оставка.Кошмарен сценарий за РусияСъбитията в Армения са истински кошмар за Русия. От години насам Москва наблюдава със загриженост масовите протести в съседните страни и вижда в тях основно две неща: . От гледна точка на Москва е тревожно, че това сега се случва тъкмо в Армения, която е близък съюзник на Русия в постсъветското пространство.\"Оставката на един политик, който искаше да остане на власт още дълги години, е плесница за външната политика на Москва. \", коментира пред ДВ руският журналист Константин Егерт. Според него, Кремъл вероятно е оценил погрешно протестните настроения в Армения. Първата реакция на Москва беше много предпазлива: не чухме квалификации за държавен преврат, както руски политици често наричат събитията в една Украйна, например. Председателят на парламента Вячеслав Володин дори заяви, че оставката на Саркисян си е вътрешна работа на Армения. Председателят на комисията за външна политика към Държавната Дума Леонид Слуцкий пък увери, че Русия и Армения ще си останат стратегически съюзници.Идат ли нови избори?Никой не знае как ще се развият сега нещата. Нино Леява прогнозира дълги преговори с Републиканската партия, тъй като трябва да бъдат проведени предсрочни избори. Като цяло обаче тя вижда случващото се в положителна светлина - като \"стъпка към по-нататъшната демократизация на страната\".", "date": "2018.04.24", "title": "Защо събитията в Армения са кошмар за Русия"}
{"url": "https://news.bg/politics/proverka-ot-dve-ministerstva-ne-otkri-narusheniya-na-plazh-delfin.html", "text": "Строителните дейности на плаж \"Делфин\" са в съответствие с одобрената от Министерството на туризма схема и не представляват нарушение, според направената съвместна проверка от Регионалната инспекция по околната среда и водите в Бургас и Министерството на туризма. В нея участва и кметът на община Царево.Инспекцията беше разпоредена от министъра на туризма Николина Ангелкова и министъра на околната среда и водите Нено Димов.Установено е, че на плажа в момента се изгражда временен преместваем обект, също и тоалетни, и лека дървена ограда, съобщават от Министерството на туризма.Изградената през миналогодишния летен сезон дървена стълба е изцяло демонтирана. Дървеният материал от нея не е премахнат, в момента се използва за изграждане на обектите на плажа.Представители на общината и на Строителния контрол са направили измервания на местоположението на изграждащите се обекти и показателите са сравнени с одобрената от Министерството на туризма схема. Според първоначалните резултати, те отговарят на схемата. Уточнява се, че експертите на Министерството на туризма ще направят и контролна проверка за съответствие на строежа със зададените показатели.Предвижда се също геодезисти да направят измервания и ако се установи, че заграждението е разположено на територията на плажа, ще бъде издадено предписание да бъде премахнато.Проверката е установила, че заграждението не пречи на достъпа до плажа.Заради стръмния терен към ивицата община Царево е внесла в РИОСВ-Бургас предложения за осигуряване на трасе до морския плаж. Изискано е становище от дирекцията на природен парк \"Странджа\", за да се намери най-подходящото място за осигуряване на пешеходния достъп към плажа, който да е щадящ за околната среда.", "date": "2018.04.24", "title": "Проверка от две министерства не откри нарушения на плаж „Делфин“"}
{"url": "https://news.bg/education/v-dve-stolichni-uchilishta-otkriha-tsentrove-po-prirodni-nauki.html", "text": "Два центъра по природни науки бяха открити в две столични училища: 51-о и 18-о. Оборудвани са кабинети по химия, физика, биология, математика, роботика и география предаде БНТ.Центровете са изградени с инвестиции на стойност от по 400 000 лева.Целта е да се насърчат учениците, да изучават природни и математически науки, тъй като в момента икономиката ни има недостиг на кадри в тези сфери.В столичното 51-о училище новите кабинети са шест - по физика, химия, биология, география и два по математика. Към част от тях има и учебни лаборатории. Кабинетите са дигитализирани и оборудвани с микроскопи и реактиви.\"Учениците учат така както обичат - чрез правене, чрез гледане. Те виждат тези науки в една много по- привлекателна светлина.\" - сподели директорът на училището Асен Александров.Половината от средствата за изграждането на центровете са дарени от фондация \"Америка за България\", а другата половина - от родители. Вложени са и пари от бюджета на училището.В 18-о училище са изградени пет дигитални кабинета - по физика, роботика, химия, биология и програмиране.\"В тях може да се работи всичко, всъщност дигитализацията позволява да се работи иновативно, интердисциплинарно едновременно по няколко дисциплини.\" - коментира директорката Вили Стойчева.Тук са наясно, че бъдещето е в природните науки и че досега в училището не е имало добри условия за обучение по тези предмети.\"Много от бъдещите професии, които още не са създадени, изискват младите хора да владеят природните и математическите науки.\" - посочи посланикът на САЩ в България Ерик Рубин.\"Ако погледнем потребностите на пазара на труда, това наистина са професионалните направления, в които имаме най-голям недостиг. Ние трябва да насочим децата от възможно най-ниска възраст към тези области.\" - констатира министърът на образованието и науката Красимир Вълчев.Догодина приемът след 7 клас ще се преструктурира - повече седмокласници ще бъдат насочени не само към професионално образование, но и към профили свързани с природните науки и математиката.", "date": "2018.04.24", "title": "В две столични училища откриха центрове по природни науки"}
{"url": "https://news.bg/int-politics/hayko-mas-prizova-za-nova-politika-po-sigurnostta-v-sveta.html", "text": "Германският външен министър Хайко Мас призова да се преосмисли политиката по международната сигурност, предаде Дойче веле.\"Трябва да заложим на предотвратяването, а не на намесата\", заяви Мас пред Генералната асамблея на ООН.Той призова към \"диалог вместо конфронтация\" и разоръжаване вместо увеличаване на оръжейните арсенали.\"Не бива да се занимаваме с конфликтите едва след като са се появили по първите страници на печата\", заяви Мак, като отбеляза, че международната общност не бива да се примирява със замразените конфликти.Германският външен министър апелира също да не се увеличава разривът между изповядващите отвореност и толерантност, и призоваващите към изолация и връщане към национализма.Хайко Мас отправи остра критика към сирийските власти и президента Башар Асад.\"Безчовечното поведение на режима на Асад е атака срещу базисните ценности на международната общност\", подчерта Мас, като призова света да не затваря очи пред това.Нарушенията международното хуманитарно право не бива да остават без последици, заявил дипломатът.Той подчерта, че блокирането на процеса по вземане на реения в Съвета за сигурност поставя под въпрос усилията на международната общност.Той потвърди желанието на Германия да стане една от десетте непостоянни членки на Съвета за сигурност.", "date": "2018.04.24", "title": "Хайко Мас призова за нова политика по сигурността в света "}
