{"url": "https://news.bg/regions/chetvarta-stepen-na-lavinna-opasnost.html", "text": "Четвърта степен на лавинна опасност е обявена от Планинската спасителна служба. Паднали са спонтанно лавини в района на Ангелов връх и Малък мечи връх до хижа Македония в Рила.Падналият нов сняг е дълбок повече от метър и заради повишаването на температурите е нестабилен. Затова от спасителната служба предупреждават за повишено внимание на всички, които са в планините, предава bgonair.bg.", "date": "2019.01.27", "title": "Четвърта степен на лавинна опасност"}
{"url": "https://news.bg/world/polski-natsionalisti-protestiraha-do-aushvits.html", "text": "Крайнодесни полски активисти се събраха с други националисти до бившия концентрационен лагер \"Аушвиц\", за да протестират срещу полското правителство, информира АП.Полският крайнодесен активист Пьотр Рибак и около 45 други националисти развяваха националния флаг. Те се надяват да влязат в бившия нацистки лагер, за да положат венец по повод 74 г. от освобождението на лагера на смъртта.Рибак обвинява правителството, че отдава почит само на загиналите евреи и се пренебрегват убитите поляци. Но според властите Рибак греши, тъй като службите и събитията са в памет на всички загинали в лагера.Демонстрацията е организирана на фона на засилилия се в Полша крайнодесен екстремизъм.През 2017 г. Рибак беше осъден на три месеца затвор за изгаряне на фигура на ултраортодоксален евреин по време на антимюсюлмански протест срещу приемането на сирийски бежанци в Полша. По-късно той се защити, че фигурата е имала за цел да представи еврейско-унгарския филантроп Джордж Сорос, който подкрепя отворена европейска имигрантска политика.Повече от 1,1 милиона души са убити в \"Аушвиц\" от нацистите.По-рано днес бивши затворници в \"Аушвиц\" положиха цветя пред стена за екзекуции в лагера във връзка с годишнината и Международния ден за възпоменание на жертвите от Холокоста.Лагерът е освободен от съветските войски на 27 януари 1945 г.", "date": "2019.01.27", "title": "Полски националисти протестираха до “Аушвиц”"}
{"url": "https://news.bg/int-politics/pasi-balgariya-pokaza-che-fashizmat-ne-e-bil-tolkova-silen-evropa-e-bila-mnogo-uplashena.html", "text": "\"Това, което нашият народ направи за спасяването на българските евреи можеха много други народи да направят. Българите показаха, че фашизмът не е бил толкова силен. Просто Европа е била много уплашена.\" Това заяви пред bTV бившият министър на външните работи Соломон Паси. Изказването му беше по повод Международния ден в памет на жертвите на Холокоста, 27 януари. На този ден през 1945 г. са освободени концлагеристите от лагера \"Аушвиц\" в Полша.Паси разказа за посещението си в лагера \"Аушвиц\". Той отишъл там на днешния ден преди 9 години, за да го разгледа.\"На днешния ден преди девет години бях в \"Аушвиц\", за да го разгледам. На седмата минута замръзнах от студ и си зададох въпроса как тези хора са успели да оцелеят, облечени само по пижама\", сподели бившият първи дипломат.По думите му той се е родил с първото поколение, което не е помнело войната. А за войната се говорело непрекъснато.\"Днес масово хората не я помнят и това е една от огромните причини за деглобализацията в днешно време и за настъпващия популизъм\", тълкува той.Припомняме, при предишното си гостуване пред БНТ Паси изрази мнение, че популизмът днес е изключително опасен. Думите му бяха по повод събитията около Брекзит. Паси тълкува, че хората вече не помнели причините, довели до Втората световна война (ВСВ). Средната продължителност на живота в Европа в днешни дни е около 70 години, точно толкова минаха от ВСВ..\"Всички ще плащаме цената, ако не се осъзнаем навреме\", допълни той.Като продължи разказа си за лагера \"Аушвиц\", Паси обясни, че това е ужасяващо място, където се пазят смазващи картини за ужасите от Втората световна война.\"Тези неща всеки ден трябва да се разказват на децата, за да не се повтаря като събитие. Нашите деца трябва да отидат там и да видят\", заяви още Паси.По думите му демокрацията може да дава страшно много дефекти. Хитлер бил пример за това - той дошъл на власт по демократичен път.Това не било изключено да се повтори, предупреди още Паси.", "date": "2019.01.27", "title": "Паси: България показа, че фашизмът не е бил толкова силен. Европа е била много уплашена"}
{"url": "https://news.bg/bulgaria/otnovo-razkopavat-okolo-grafa-v-stolitsata.html", "text": "Отново разкопават централните части и улиците около \"Граф Игнатиев\" в София, пише \"Капитал\".Посочват се две причини: промяна на схемата за поставяне на подземни контейнери за битови отпадъци и изграждане на шахти на 18 места в района, и \"Топлофикация\" не е завършила ремонта на тръбите си в части от Зона 2, което ще стане през април.Системата за подземни клетки за битови отпадъци е част от големия проект за ремонт на Зона 2 (пространството около ул. \"Граф Игнатиев\", \"Солунска\", \"6-ти септември\", \"Ген. Парнесов\", \"Цар Шишман\", площад \"Славейков\", пл. \"Гарибалди\", пл. \"Патриарх Евтимий\" и градината пред храма \"Свети Седмочисленици\") от столичния център, който се изпълнява от \"Джи Пи Груп\" за около 24 млн. лв., допълва изданието.18-те контейнера са планирани около градинката на \"Седмочисленици\", пл. \"Славейков\", \"Гарибалди\", \"Паренсов\" и др. Изграждането на шахтите за подземните контейнери започна през лятото на 2018 г.Също така изданието има информация, че \"Топлофикация\" не е успяла да координира ремонта на тръбите си в частта около \"Граф Игнатиев\" и тепърва иска да свърши това.Припомняме, ремонтите на \"Графа\" предизвикаха голям скандал и бурно обществено недоволство.Първият проблем около ремонта на \"Графа\" беше свързан с поставянето на .Оказа се, че фирмата изпълнител , която също влезе сериозно в публичното пространство покрай , използва други подложки, които са различни и по-евтини от тези, предвидени в обществената поръчка. Имаше твърдения, че именно заради по-хубавите подложки фирмата е спечелила поръчката.Всичко това предизвика силен обществен отзвук и стана повод за  на Столична община Евгени Крусев, срещу когото прокуратурата разпореди и повдигна  - той нарушил служебните си задължения и променил условията на обществената поръчка.Друг скандал се разрази около. Новите плочки пред храма предизвикаха силно възмущение сред столичани заради вида си. След това . Отговорът на СО - .Още в самото начало на ремонтните дейности пък граждани разпространиха снимки на.Поредният скандал възникна около ограничителите, които разделят пешеходната зона от трамвайните релси. Ограничителите, според софиянци, бяха прекалено големи.Не закъсняха и сатиричните и иронични коментари. Многобройни колажи оприличиха ограничителите като акулови перки и други. Впоследствие и те бяха. Самата форма била избрана, за да не се сяда върху тях.На 9 октомври . Дни преди това кметът заяви, че . Тя заяви, че това ще бъде първата и последна глоба, защото следващата крачка щяла да бъде прекратяването на договора. Въпреки всичките останали скандали обаче, до това не се стигна.", "date": "2019.01.27", "title": "Отново разкопават около \"Графа\" в столицата"}
{"url": "https://news.bg/bulgaria/targovskiyat-registar-tragna-predsrochno.html", "text": ". Регистърът тръгна предсрочно.По-рано тази седмица на сайта на регистъра се съобщаваше, че  до 24:00 ч. на 27 януари 2019 г. (неделя) заради планирани промени.Според информация на  предсрочният старт на регистъра е благодарение на максимално положените усилия от служителите, за да намалят доколкото е възможно проблемите пред гражданите и бизнеса от спрения достъп.С решение на Министерски съвет Агенцията по вписванията и прилежащите към нея регистри вече са стратегически обекти, част от националната сигурност, припомня БНР.", "date": "2019.01.27", "title": "Търговският регистър тръгна предсрочно"}
{"url": "https://news.bg/world/holokostat-e-mit-vyarvat-2-6-mln-britantsi.html", "text": "Повече от 2,6 милиона британски граждани вярват, че Холокостът е мит, показва проучване, цитирано от вестник \"Индипендънт\".5% от британците не вярват, че милиони евреи са били подложени на систематично ликвидиране от нацистите по време на Втората световна война.Според оцелели и активисти в борбата срещу расизма това е \"ужасно притеснително\" ниво на отричане.Други 8% от британците твърдят, че мащабът на геноцида над евреите е преувеличен.Публикуването на сондажа съвпада с Международния ден за възпоменание на жертвите от Холокоста.\"Такова широкоразпространено незнание и отричане е шокиращо\", коментира Оливия Маркс-Уодлман, директор на Holocaust Memorial Day Trust, провел проучването.6 милиона евреи са убити от нацистите по време на Втората световна война като част от кампания за изтребление на евреите от Адолф Хитлер.Почти 2/3 от британците или подценяват тази цифра, или не знаят колко евреи са загинали, е установило проучването. Всеки пети от анкетираните казва, че по-малко от два милиона евреи са убити по време на Холокоста, а 45 на сто отговарят, че не знаят.73% от респондентите вярват, че трябва да се направи повече за образоването на хората за Холокоста.В проучването са участвали 2 006 души.", "date": "2019.01.27", "title": "Холокостът е мит, вярват 2,6 млн. британци"}
{"url": "https://news.bg/world/izrael-dade-zelena-svetlina-za-iznos-na-meditsinska-marihuana.html", "text": "Израел даде зелена светлина за износ на медицинска марихуана, пише \"Джерусалим пост\".Правителството на еврейската държава одобри износ на отглеждана в страната марихуана за разрастващия се световен пазар. Изданието отбелязва, че производителите на медицински канабис в Израел отдавна чакаха това решение.Световният пазар на медицинска марихуана е оценен на 8,3 милиарда долара през 2017 г. Прогнозите са да нарасне до 28 милиарда долара през 2024 г., показва доклад на Energias Market Research.Решението на правителството се основава на препоръка на финансовото и здравното министерство през август 2017 г. Изчислено е, че държавата може да печели по 1,09 милиарда долара на година от износ на марихуана.", "date": "2019.01.27", "title": "Израел даде зелена светлина за износ на медицинска марихуана"}
{"url": "https://news.bg/world/es-vkara-sauditska-arabiya-v-teroristichen-spisak.html", "text": "Европейската комисия добави Саудитска Арабия към проектосписък на ЕС с държави, които представляват заплаха за Общността заради небрежен контрол, който позволява финансиране на тероризъм и пране на пари.Това съобщиха двама източници пред \"Ройтерс\".Мярката идва на фона на оказвания международен натиск върху Рияд след убийството на саудитския журналист Джамал Кашоги в консулството на Саудитска Арабия в Истанбул на 2 октомври.В момента в списъка на ЕС са включени 16 държави, включително Иран, Ирак, Сирия, Афганистан, Йемен и Северна Корея. Предимно се основава на критерий, използван от Работната група за финансово действие (FATF) - световен орган от предимно богати държави, който се бори срещу прането на пари и финансирането на тероризъм.Но тази седмица списъкът е бил обновен, като е използван нов критерий, разработван от Европейската комисия от 2017 г. Саудитска Арабия е една от държавите, които са добавени към обновения списък, който остава конфиденциален, разкриха пред осведомителната агенция един източник от ЕС и един от Саудитска Арабия.Няма коментар от Рияд.Освен че накърнява репутацията на Саудитска Арабия, ходът ще засегне финансовите отношения с ЕС. Банките в Общността ще трябва да провеждат допълнителни проверки при плащания от компании, свързани с Рияд.Решението трябва да бъде официално одобрено от 28-те страни членки на ЕС преди да влезе в сила през следващата седмица.Втори източник от ЕС коментира, че и други страни вероятно ще бъдат включени в списъка.Брюксел е проверил 47 юрисдикции, включително САЩ, Русия и Швейцария, преди да обнови списъка. В него не влизат страни членки на ЕС.", "date": "2019.01.27", "title": "ЕС вкара Саудитска Арабия в терористичен списък"}
{"url": "https://news.bg/world/skrita-kamera-razkriva-meso-ot-bolni-kravi-ot-klanitsa-v-polsha-za-es.html", "text": "Филм със скрита камера показва незаконно вкарване и продажба на болни крави в полска кланица с малък или никакъв ветеринарен контрол. Кадрите поставят под въпрос стандартите в един от най-големите износители на месо в ЕС, пише \"Гардиън\".На видеото в кланица в централната полска област Мазовия се показват толкова болни крави, че не могат да се надигнат и поради това са теглени с автомобил или лебедка до кланицата.Клането на болните крави изглежда се извършва през нощта без ветеринарен контрол, което е в грубо нарушение на основните стандарти. Работниците в кланицата премахват доказателства от животинските трупове като възпаления и тумори, които показват, че кравите са болни и че са лежали в продължение на дни.Експерти алармират за сериозни рискове за общественото здраве и призовават полското правителство да реагира светкавично и да уведоми другите европейски държави.Според официални данни от 2017 г. Полша е изнесла повече от 415 милиона килограма телешко месо на стойност над 1,5 милиарда долара.Репортери от Superwizjer, полска телевизионна програма за разследваща журналистика от TVN24, са успели да проникнат в полската кланица в края на миналата година. Репортер под прикритие е записал нарушенията в кланицата в продължение на почти три седмици. От думите на репортера стана ясно, че вместо да се инспектират от квалифицирани ветеринари съгласно закона, труповете на животните просто са белязани от служителите като годни за консумация.Сутрин се появявал свързан с кланицата ветеринар, който просто се подписвал под документите без да провери месото.По време на три нощни смени в кланицата репортерът е преброил 28 крави, които са били толкова болни, че не са могли да станат.Около 80% от говеждото месо в Полша е предназначено за износ.", "date": "2019.01.27", "title": "Скрита камера разкрива месо от болни крави от кланица в Полша за ЕС"}
{"url": "https://news.bg/bulgaria/ot-stolichna-obshtina-oprovergaha-za-novite-remonti-na-grafa.html", "text": "От Столична община опровергаха информацията за ремонтите на ул. \"Граф Игнатиев\".По-рано днес \"Капитал\" писа, че отново разкопават централните части и улиците около \"Граф Игнатиев\" заради ремонт.В прессъобщението до news.bg от общината информират, че \"ремонтните дейности по подмяна на стара и изграждане на нова подземна инфраструктура по ул. \"Граф Игнатиев\" и ул. \"Солунска\", които са в обхвата на ремонта на Зона 2, са завършени\".Пояснява се, че няма никакви забравени тръби по улица \"Граф Игнатиев\", включително и на \"Топлофикация\".\"Не отговарят на истината твърдения, че отново ще бъдат разкопавани участъци, на които ремонтът е завършил с полагане на настилки. Подземната инфраструктура беше изследвана преди ремонта и амортизираните участъци са подменени - ВиК от началото на миналия век, топлопроводи и тръбни мрежи на ЧЕЗ\", отбелязват от Столична община.\"Нещо повече, по протежение на ул. \"Граф Игнатиев\" са положени резервни тръбни мрежи, които да бъдат използвани в случай на авария\", уточнява се в съобщението.В края от столичната управа съобщават, че обновяването на централната градска част ще продължи с ремонт на ул. \"Шести септември\" и ул. \"Шишман\", които до този момент не са ремонтирани.\"В момента ремонтите в Зона 2 и Зона 4 са спрени заради лошите метеорологични условия, които не позволяват извършване на качествена строителна дейност\", заключават от общината.", "date": "2019.01.27", "title": "От Столична община опровергаха за новите ремонти на \"Графа\""}
{"url": "https://news.bg/world/maduro-othvarli-mezhdunarodniya-ultimatum-namekna-za-pregovori-s-tramp.html", "text": "Президентът на Венецуела Николас Мадуро отхвърли международния ултиматум за организиране на нови президентски избори през следващите 8 дни. Мадуро е категоричен, че опозиционният лидер Хуан Гуайдо е нарушил конституцията на страната с  президент на Венецуела.В интервю за CNN Türk Мадуро също отбеляза, че е открит за диалог. По думите му не е изключено и да проведе среща с президента на САЩ Доналд Тръмп.В събота Вашингтон, който призна Гуайдо като лидер на Венецуела, призова света да \"избере страна\" във Венецуела и да прекъсне финансовите контакти с правителството на Мадуро.Вчера Великобритания, Франция, Германия и Испания , ако Мадуро не организира нови предсрочни избори. Ултиматумът беше определен от Русия като \"нелеп\", а венецуелският външен министър го нарече \"наивен\".Междувременно говорителят на Кремъл Дмитрий Песков отхвърли информация, че във Венецуела има руско военно присъствие.", "date": "2019.01.27", "title": "Мадуро отхвърли международния ултиматум, намекна за преговори с Тръмп"}
{"url": "https://news.bg/world/velikobritaniya-ne-izklyuchva-voenno-polozhenie-pri-brekzit-bez-sdelka.html", "text": "Великобритания не изключва вероятността да обяви военно положение с цел избягване на хаос в случай на Брекзит без споразумение, съобщават британски медии.Представители на правителството обмислят налагане на извънредно положение и дори въвеждане на военно положение, за да се избегне хаос.В съответствие със закон от 2004 г. министрите обсъждат мерки като въвеждане на полицейски час, забрана за пътуване, конфискуване на имущество и най-драстичната - разполагане на въоръжени сили по улиците на страната за потушаване на евентуални безредици, пише \"Сънди таймс\".Анонимен източник от правителството разкри пред вестника, че има опасения излизането на страната от ЕС да доведе до смъртни случаи при недостиг на храна или медикаменти.Източникът добави, че Брекзит без сделка би бил \"около хиляди пъти по-лош\" сценарий от вулканично изригване. Според него единственото, което може да се използва като сравнение, е голяма война в Европа.Много хора изразиха притеснението си от информацията в \"Туитър\", а други се пошегуваха.", "date": "2019.01.27", "title": "Великобритания не изключва военно положение при Брекзит без сделка"}
{"url": "https://news.bg/world/izrael-prizna-guaydo-sled-molba-na-sasht.html", "text": "Израел призна опозиционния лидер Хуан Гуайдо за президент на Венецуела, съобщават израелски медии.Отбелязва се, че решението ще се приеме със задоволство от американското правителство, но може да създаде проблеми за местната еврейска общност.\"Израел се присъединява към САЩ, Канада, повечето държави от Латинска Америка и страни в Европа в признаването на новото ръководство във Венецуела\", обяви премиерът на еврейската страна Бенямин Нетаняху в кратко видео.През уикенда израелски представители заявиха пред Канал 13, че Държавният департамент е отправил молба към Тел Авив да признае Гуайдо за държавен глава.Преди във Венецуела се е намирала една от най-големите еврейски общности в региона - около 25 000 през 1999 г., но сега се смята, че има около 6000, тъй като повечето са избягали в САЩ, Израел, Канада и на други места.", "date": "2019.01.27", "title": "Израел призна Гуайдо след молба на САЩ"}
{"url": "https://news.bg/world/dolu-ratsete-ot-venetsuela-skandiraha-balgari-v-sofiya-v-podkrepa-na-maduro.html", "text": "Пред посолството на Венецуела в София се проведе митинг в подкрепа на президента на латиноамериканската държава Николас Мадуро, съобщава БНР.Участниците издигнаха плакати за солидарност с Мадуро и призоваваха \"Долу ръцете от Венецуела\".\"Мадуро, той е представител на 99% от венецуелския народ. Поредният долен сценарий на Щатите за намеса в една или друга страна. Американският президент в Туитър казва, че изборът на народа не важи\", изрази недоволството си един от демонстрантите пред радиото.Партия \"Воля\" По-рано днес Израел призна опозиционния лидер Хуан Гуайдо за президент на Венецуела. В петък Гуайдо се .Президентът на Венецуела за организиране на нови президентски избори през следващите 8 дни. Мадуро е категоричен, че опозиционният лидер Хуан Гуайдо е нарушил конституцията на страната.", "date": "2019.01.27", "title": "\"Долу ръцете от Венецуела\", скандираха българи в София в подкрепа на Мадуро"}
{"url": "https://news.bg/bulgaria/napalno-e-vazstanoveno-dvizhenieto-prez-prohoda-rozhen.html", "text": "Напълно е възстановено движението през прохода Рожен, съобщават от пресцентъра на Агенция \"Пътна инфраструктура\".Отпада ограничението на движение на тежкотоварни автомобили над 12 т с ремаркета и полуремаркета.По-рано от агенцията отмениха ограничението за движение с вериги.", "date": "2019.01.27", "title": "Напълно е възстановено движението през прохода Рожен"}
{"url": "https://news.bg/world/frantsiya-iska-da-se-sdobie-sas-svrahzvukovi-orazhiya.html", "text": "Франция иска да се сдобие със свръхзвукови оръжия, пише \"Фигаро\".Министърът на отбраната на Франция Флоранс Парли обеща първият тест да бъде извършен до края на 2021 г.По-рано тази седмица тя е заявила, че ще работят върху създаването на ракета със скорост над 6000 километра в час или Мах 5.Франция вече провежда проучвания на свръхзвукови двигатели като част от модернизирането на арсенала си за ядрено сдържане.Много държави се подсигуряват с такива оръжия, имаме всички умения, за да го направим и ние, не можем да чакаме, подчертала Парли.Китай и Русия вече изпитаха свръхзвукови оръжия. Вашингтон има няколко амбициозни плана в тази област, включително и  за унищожение на свръхзвукови оръжия.", "date": "2019.01.27", "title": "Франция иска да се сдобие със свръхзвукови оръжия"}
{"url": "https://news.bg/regions/nyama-bedstvashti-turisti-v-zimnite-ni-kurorti.html", "text": "Министерството на туризма е в непрекъсната връзка с кметовете и областните управители във връзка с усложнената зимна обстановка в курортите.Това съобщиха от министерството на туризма.По последна информация няма бедстващи туристи в зимните курорти и ситуацията постепенно се нормализира след обилните валежи в последните дни. В Смолянска област част от пътищата вече са отворени и туристите могат да се предвижват. По информация на местните власти в Чепеларе проблеми няма.Пистите и съоръженията в ски зоната в Банско днес работят нормално. Данните на местната власт са, че условията са подходящи и туристите могат да практикуват зимни спортове.В Боровец съоръженията работят, увериха от фирмата концесионер. Министерството на туризма е в постоянна връзка и с всички компетентни институции. Припомняме, че сигнали по Закона за туризма могат да се подават на дежурен телефон 02/9046895.", "date": "2019.01.27", "title": "Няма бедстващи туристи в зимните ни курорти"}
{"url": "https://news.bg/world/25-000-meksikanski-rabotnitsi-stachkuvat-za-po-visoki-zaplati.html", "text": "Повече от 25 000 мексикански работници, работещи за десетки фабрики на юг от Браунсвил, щата Тексас, стачкуват,Ефективният им протест започна в петък. Те настояват за увеличение на заплатите. Собствениците на заводите, които произвеждат стока за износ, отказват искания на синдиката за увеличение на заплатите с 20% и изплащане на годишен бонус.Правителството на щата Тамаулипас твърди, че 9 от 45-те компании, представлявани от съюза, са постигнали условия, за да избегнат стачките.Най-малко една от тях обяви плановете си да напусне град Матаморос. Други са спрели проекти за разширяване.Фабриките произвеждат авточасти, медицинско оборудване, пластмаси и други стоки.Президентът  Андрес Мануел Лопес Обрадор обеща да удвои минималната работна заплата на юг от американската граница. Тя трябва да достигне 176,2 песос на ден, което се равнява на 9,28 долара по текущи валутни курсове.", "date": "2019.01.27", "title": "25 000 мексикански работници стачкуват за по-високи заплати "}
{"url": "https://news.bg/crime/svidetel-razkazva-za-politseyskiya-reket-v-lozenets.html", "text": "Всичко започна с искане за почерпка. После проверките зачестиха.Това заяви пред Нова Христо Павлов - един от бизнесмените, които са били рекетирани от столични полицаи, и свидетел по делото.Започнал да плаща преди три месеца по 600 лева месечно.Клиенти и служители на заведението били тормозени от полицаите.По време на проверката заведението се затваряло. Искали му документи за проверка, но никога не ги разглеждали.Няма от какво да се страхуваме, сподели Павлов. Реших да говоря, защото не сме 95-та година, изтъкна той.Търговецът възнамерява да продължи да работи. Заплахи е имало, че ако не плаща, проверките няма да спрат. А проверки е имало всяка седмица. Щом започнал да плаща, проверките престанали.Христо Павлов вярва на правосъдието.Припомняме, вчера  от сектор \"Икономическа полиция\" в столичното Четвърто РПУ, които бяха .Ден по-рано на брифинг стана ясно, че служителите взимали подкупите в сградата на управлението. Това свидетелствало, че същите са се самозабравили, нямали мярка и изпитвали чувство за недосегаемост и безнаказаност, както се изрази временният шеф на Специализираната прокуратура Димитър Петров.По случая в \"Лозенец\" имало много доказателства. Били разпитани и множество свидетели.На брифинга стана ясно още, че за престъпната група имало множество сигнали, защото те изнудвали много голям кръг от лица - търговци в хранителни магазини, магазини за дрехи, заведения, барове, търговски къщи, автокъщи и други. Сигналите започнали да валят от месец ноември миналата година.МВР използвали целия възможен оперативен потенциал, за да залови престъпната група.", "date": "2019.01.27", "title": "Свидетел разказва за полицейския рекет в \"Лозенец\""}
{"url": "https://news.bg/politics/joncheva-gotova-za-lider-na-bsp-vidyaha-ot-gerb.html", "text": "ГЕРБ тръгва към изборите с амбиции за ускорено развитие на страната. Това стана ясно от думите на бившия председател на парламента Димитър Главчев пред Нова.Той е убеден, че ГЕРБ отново ще опровергае социолозите за минимална разлика с БСП.Главчев иронизира .Той видял рецитал на дуета Нинова-Йончева на тема Бойко Борисов.Нормално било преди състезание лидерът на ГЕРБ да надъха своите преди финалния спринт. При червените оабче Главчев вижда странна смесица между канибализъм и анархизъм.Вместо да гледа конгреса вчера, той гледал спортни предавания.В партията не са притеснени от . Според Главчев Йончева е заслужила мястото на водача на червената евролиста, но била и сериозен кандидат за лидер на БСП.Той се надява патриотите да изчистят междуличностните си проблеми.", "date": "2019.01.27", "title": "Йончева готова за лидер на БСП, видяха от ГЕРБ"}
{"url": "https://news.bg/politics/pred-razpad-e-koalitsiyata-na-mareshki-za-evrovota.html", "text": "\"Воля\" влезе в коалиция за евроизборите и вече раздели формациите вътре в нея.Касим Дал, заместник-председател на НПСД, която е част от коалицията на Веселин Марешки, сподели пред bTV, че това било еднолично решение на лидера Орхан Исмаилов.В новата коалиция влизали хора от крайната левица до крайната десница. Как да влезем в коалиция с тях, недоумява Дал. Затова и НПСД иска оставката на Исмаилов.Нямам обяснение за поведението му, изтъкна Касим Дал.Според лидера на партията нищо не се е случило. Нищо не бил подписал, просто отишъл в НС за срещата с Веселин Марешки.Нямало личностни конфликтни между Касим Дал и Орхан Исмаилов. Няма да участваме в такава коалиция, отсече той.Колективният орган на НПСД не е решавал да се съюзи с Веселин Марешки.Той отново атакува ДПС. По думите му движението търгувало с влияние.Припомняме, Касим Дал бе сред най-близките хора на Ахмед Доган. Според него ДПС крепи днешната власт. На някои места ГЕРБ много добре работели с ДПС.", "date": "2019.01.27", "title": "Пред разпад е коалицията на Марешки за евровота"}
{"url": "https://news.bg/crime/30-uvredeni-koli-v-stolichniya-mladost-sled-vandalizam.html", "text": "Столични полицаи задържаха двама младежи за вандализъм в квартал \"Младост\" 2, информираха от пресслужбата на МВР.Около 5.10 часа тази сутрин на телефон 112 постъпил сигнал, според който в столичния квартал \"Младост\" 2 имало увредени около 30 паркирани автомобила.Към мястото веднага са изпратени екипи на полицията, които установяват предполагаемите извършители. Става въпрос за две 19-годишни момчета.По данни на МВР тяхната съпричастност към вандализма е изяснена. Работата на полицията по установяването на други участници в проявата продължава.", "date": "2019.01.27", "title": "30 увредени коли в столичния \"Младост\" след вандализъм"}
{"url": "https://news.bg/regions/voenni-razchistvat-patya-ot-smolyan-prez-prohoda-prevala.html", "text": "Военнослужещи продължават да оказват помощ на населението в Смолянско, след като в областта вчера беше обявено .Двадесет военнослужещи от състава на 101-ви Алпийски полк продължават да помагат в Смолянско, информират от Министерството на отбраната.В 7.30 часа сутринта те се включили в действията по разчистването на пътната инфраструктура в зимните условия.След заседанието на кризисния щаб на военнослужещите е възложено да осигурят проходимостта на пътя от град Смолян през прохода \"Превала\", където снежната покривка е около 60 сантиметра.Военните използват роторен снегорин и полева земекопна машина, за да разчистват снежните навявания и падналите дървета. Действията им се ръководят от командира на полка полковник Димитър Кацаров.По данни на МО вчера военните до 20.30 часа разчиствали пътя от манастира \"Св. Пантелеймон\" край Смолян до автогарата в курортния комплекс Пампорово. Те извличали закъсали автомобили и разчиствали пътното платно от снега и падналите дървета.", "date": "2019.01.27", "title": "Военни разчистват пътя от Смолян през прохода \"Превала\""}
{"url": "https://news.bg/crime/mvr-iska-barzi-koli-s-koito-da-goni-dzhigite-po-magistralite.html", "text": "Има идея МВР да закупи скоростни автомобили за контрол по магистралите у нас. Това заяви пред БНР главният секретар на МВР Ивайло Иванов.Той коментира приоритетите на ръководството на МВР, а пътната безопасност е сред главните такива. Планира се предприемането на нови мерки.Иванов посочи статистика, според която предприетите от МВР действия за пътна безопасност у нас дават резултат - през 2018 година се наблюдавала тенденция за спад в броя на тежките катастрофи, както и при загиналите и ранените при ПТП.\"Трябва да затвърдим тази тенденция. Много мерки сме набелязали\", посочи той.Иванов коментира случая с , които бяха задържани и обвинени в ръководене и участие в организирана престъпна група за рекет на търговци на акцизни стоки. Припомняме, вчера .Според главсека такива действия за неприемливи за системата на МВР.\"Няма как да бъдат толерирани. Тук пак опираме до доверието, няма как когато има такива служители, да се повишава доверието\", каза Иванов и допълни, че по никакъв начин няма да се толерират обаче и посегателства срещу униформени, които изпълняват служебните си задължения.Иванов е на мнение, че наличието на повече полицаи в дадено населено място не може да е гаранция за намаляването на броя на престъпленията. В големите градове имало голямо съсредоточаване на полицаи, но престъпления пак имало.По отношение на другите приоритети на МВР Иванов обясни, че са набелязани мерки срещу битовата престъпност.\"Това е моят основен приоритет, защото, когато гражданите не се чувстват сигурни, съответно се намалява и доверието в нас. Ежемесечно докладите от областните дирекции пристигат при нас, те се анализират, вижда се къде има пропуски и също така се вижда и къде има добри практики, които се стремим да наложим навсякъде\", увери главният секретар на МВР.", "date": "2019.01.27", "title": "МВР иска бързи коли, с които да гони джигите по магистралите"}
{"url": "https://news.bg/regions/chetvarti-den-bez-dostavki-na-hlyab-v-smolyanskoto-selo-mugla.html", "text": "Вече четвърти ден не се извършват доставки на хляб до смолянското село Мугла, информира БНР.Пътят към селото е затворен. От петък населеното място е и без електричество.Припомняме, вчера, 26 януари,  заради лошите метеорологични условия в областта.В селото живеят около 100 души. Населението е предимно от възрастни и болни хора.Селото се зарежда с хляб и хранителни продукти веднъж седмично.Последно магазините трябвало да бъдат заредени в петък, 25 януари. Още в четвъртък обаче пътят към селото беше затворен и оттогава доставките не се извършват.По думите на живеещите в планинското село снежните преспи са огромни. На връх Новак преспите достигали дълбочина до 2 метра.", "date": "2019.01.27", "title": "Четвърти ден без доставки на хляб в смолянското село Мугла"}
{"url": "https://news.bg/regions/smolyan-postepenno-izliza-ot-snezhniya-kapan.html", "text": "В област Смолян остава в сила обявеното вчера . Обстановката в страната обаче започва да се нормализира, предава БНР.В някои райони обстановката продължава да е усложнена. В Смолянско все още има населени места без електричество.Вече четвърти ден . В селото няма ток от петък, пътищата са непроходими.В Доспат бяха две денонощия без ток, а от снощи без вода са няколко селища в региона. Около 11 часа електрозахранването на Доспат вече е било възстановено, информират от ЕВН.Продължава работата по възстановяването на тока в Борино.От електроразпределителното дружество обясняват, че екипите им продължават възстановителните дейности за засегнатите населени места в Родопите. Основните аварии са скъсани електропроводи и счупени стълбове от разпределителната мрежа вследствие на множество паднали дървета.Чрез мобилни агрегати днес ще бъде подсигурено захранването с вода на Доспат и Борино. Основните усилия днес са насочени към отварянето на прохода \"Превала\" и пътя Пампорово - Стойките. От сутринта .АПИ: Към 14 часа движението по път III-864 Стойките - Пампорово е възстановено. Остава ограничено движението на МПС над 12 т. Леките автомобили трябва да се движат задължително с вериги.Временно е ограничено движението по пътя между Рудозем и Смилян, при 6-и километър. Причината - свличане на скална маса. Обходният маршрут е по пътя Смилян - Чокманово, Патово-Рудозем.Към 14 часа движението по път ІІІ-8681 Рудозем - Смилян е възстановено, информира АПИ.Без достъп е Националната астрономическа обсерватория на връх Рожен и с помощта на специализиран екип работещите там ще бъдат извозени до домовете си, допълва кореспондентът на БНР в Смолян.Продължават и дейностите в общините Баните и Смолян. През нощта не са подавани сигнали за бедстващи хора и тежки инциденти.Междувременно по високите планински части продължава да вали слаб сняг. Покривката е около метър и половина.За втори ден туристи и персонал във вилното селище \"Малина\" в Пампорово остават блокирани в снежния капан.Пътната обстановка в Смолянско коментира бившият шеф на Агенция \"Пътна инфраструктура\" (АПИ) Дончо Атанасов. Той се надява проходът \"Превала\" до края на деня вече да бъде отворен за преминаване.\"Вървят групи на \"Гражданска защита\" да чистят падналите дървета, защото са изключително много. Ще ги изчистим. Надявам се днешния ден да успеем да го отворим. Зависи от големия брой нападали дървета по пътя. Това е големият проблем, не е проблем само снега\", каза Атанасов и допълни, че на терен са мобилизирани много екипи, машини и техника. Той също бил там.Стана ясно, че проходът \"Пампорово\" е отворен за движение днес. Преминаването обаче става само с вериги.\"Нормално проходим е пътя през Пампорово в двете платна. Очакваме да се засили трафикът и да се образуват колони по обяд, тъй като си тръгват туристите. Към ски плац \"Малина\" при затворения път Пампорово - Стойките има закъсали автомобили и блокирани туристи, които ще бъдат изтегляни днес\", увери началникът на Областната дирекция на МВР в Смолян Николай Димов.По данни на областния управител на Смолян Недялко Славов от 14 часа се ограничава движението през Проглед - Пампорово, за да могат туристите да се придвижат спокойно.", "date": "2019.01.27", "title": "Смолян постепенно излиза от снежния капан"}
{"url": "https://news.bg/regions/vidin-napomnya-na-upravlyavashtite-che-im-obeshtaha-magistrala.html", "text": "Жители на Видин излязоха на протест. Причината - обещанието на властта от Видин до Ботевград да бъде изградена магистрала, която вече година остава само на думи и документи.Преди година стотици , на които поискаха изграждането на магистрала до Ботевград и тунел под прохода \"Петрохан\". Тогава премиерът Бойко Борисов и министърът на регионалното развитие и благоустройството Николай Нанков  - въпросните проекти винаги били приоритетни за правителствата на Борисов.Според гражданите на Видин обаче това били празни приказки.Един от протестиращите преди година жители на северозападния град заяви пред Нова, че се чувства излъган. \"Ние спряхме протестите не с надежда, а с обещания от страна на правителството. В крайна сметка ние сме излъганите\", категоричен е той.Организаторите на проявата са Гражданско обединение \"Единни за промяна\". Те твърдят, че има забавяне от 8 месеца по графика за строежа на пътя Видин - Ботевград, пише БНР.\"Всъщност тази една година няма нещо, което да е видимо, и което да е резултат от това, което беше обещано и беше взето като решение за график\", сподели пред общественото радио протестираща от обединението.От регионалното министерство пък обясняват, че обещанията не са забравени - имало напредък по изграждането на пътя, свързващ най-бедния регион в страната и ЕС със столицата София. Забавянето дошло заради обжалване на обществената поръчка за строителство на отсечката Мездра - Ботевград. Във Видин също имало забавяне заради правен казус, който се решил с промяна в закона за Устройство на територията.\"Вече има технически проекти, изготвени са подробни устройствени планове. Продължаваме с административните процедури, които са невидими за хората, но ние сме задължени за спазваме закона\", заяви регионалният министър Петя Аврамова.Новият проект предвиждал изготвянето на магистрала от Видин до Монтана, като пътят нямало да съвпада с досегашния.От Мездра до Ботевград ще се строи скоростен път, а не магистрала.\"Провеждаме процедурите за избор на изпълнител, тази година избираме изпълнител, успоредно с това извършваме отчуждителните процедури и се надяваме до края на година да започнем реално строителство\", коментира от своя страна бившият шеф на Агенция \"Пътна инфраструктура\" (АПИ) инж. Дончо Атанасов.Междувременно данни на Нова сочат, че от откриването на \"Дунав мост\" 2 преди пет години, досега трафикът на автомобили се е утроил.", "date": "2019.01.27", "title": "Видин напомня на управляващите, че им обещаха магистрала"}
{"url": "https://news.bg/world/povecheto-germantsi-iskat-ogranichavane-na-skorostta-po-autobanite.html", "text": "Мнозинството германци подкрепят установяване на максимална скорост на аутобаните в страната, за да помогне в борбата срещу климатичните промени, показва ново социологическо проучване, цитирано от \"Ройтерс\".52% от анкетираните желаят максимална скорост да е между 120 и 140 километра в час, разкрива сондажът на Emnid за \"Билд ам зонтаг\". 46% са против подобни ограничения.Правителствена комисия проучва транспорта в Германия и обмисля ограничаване на \"неограничената скорост\" в някои сектори на магистралите като част от по-голямо предложение Германия да помогне на ЕС да изпълни целите за намаляване на емисиите.Но не всички са съгласни. Транспортният министър Андреас Шойер, консерватор от Бавария, дом на производителите Daimler и Audi, коментира, че е против налагане на ограничения на аутобаните.\"Принципът на свободата се доказа от само себе си. Който иска да се движи със 120, може да се движи със 120 и тези, които искат да шофират по-бързо, могат също да го направят. Защо е това постоянно микроуправление?\", попита той пред вестника.Министърът поясни, че германските магистрали са най-безопасните в света. Той смята, че ограничаването на скоростта ще доведе до намаляване на въглеродните емисии с по-малко от 0,5%.Андреас Шойер допълни, че на 7 640 километра германски магистрали - около 30% от цялата мрежа - вече има ограничения на скоростта. Той отбеляза, че планира да се срещне с комисията, за да обсъдят предложенията, които ще бъдат финализирани в края на март.", "date": "2019.01.27", "title": "Повечето германци искат ограничаване на скоростта по аутобаните"}
{"url": "https://news.bg/comments/bolnitsata-na-sofiyskiya-universitet.html", "text": "След поредицата драматични събития от декември миналата година насам, най-сетне статутът на УБ \"Лозенец\" (Правителствена) се изясни. По време на първото четене на Закона за лечебните заведения беше взето решение правителството вече да не е неин собственик. С тази стъпка започна обещаната трансформация на болницата в търговско дружество и прехвърлянето на управлението й на Софийския университет.Министър Ананиев представи предложението с аргумента, че така \"Лозенец\" ще се отвори към обикновените граждани и вече няма да е привилегия само на политическия и държавен елит да се лекува в нея - стъпка съизмерима едва ли не с отварянето на царските имоти за туристи. Всъщност ситуацията е малко по-различна - елитът отдавна не се лекува \"масово\" в болницата си, а въпросното заведение е \"назад\" поне с 33 млн. лв., заради лошото си менажиране по думите на здравния министър и в него \"при 200 легла има 900 души персонал\", както твърди пък председателят на здравната комисия в НС д-р Даниела Дариткова.Около бившата Правителствена болница периодично се завихрят скандали, свързани предимно със спорните обществени поръчки и особено остро с качеството на трансплантациите, които се правят в нея. След ударното начало на тази дейност през 2004 година, когато беше извършена първата чернодробна трансплантация на дете у нас (осъществена всъщност проф. Малаго от Университетската хирургична клиника в Есен), последваха години на трансплантиране с променлив успех. Недоволството сред родителите на оперирани деца взе връх през 2012 г., когато 5 от семействата на починали малки пациенти решиха да съдят здравното заведение. Поискана беше и оставката на директора на болницата проф. Любомир Спасов. От Министерството на здравеопазването назначиха проверка, резултатите от която не бяха оповестени. Напрежението временно стихна, но през 2017-2018 отново ескалира, заради отказа на националния консултант по трансплантология и шеф на един от трансплантационните ни центрове (УБ \"Лозенец\") проф. Спасов да даде съгласието си за опериране на деца в чужбина. Можеше и да не се разчуе, ако току-що избраната за директор на Център фонд за лечение на деца д-р Тинка Троева, не се беше заинатила и не беше изпратила за лечение в чужбина две деца, за които националният консултант твърдеше, че могат успешно да бъдат трансплантирани в неговата болница (нещо, което другите му български колеги благоразумно отказаха). Вследствие непрестанните скандали заради спорни решения, ЦФЛД беше закрит, а ресурсите му прехвърлени към НЗОК. Проф. Спасов обаче остана недосегаем за промените, поне докато не се разклатиха и трите му стола.Появи се информация, че няма доказателства, че изборът му за декан на Медицинския факултет е легитимен, тъй като Контролният съвет на СУ не е получил документ, който да го удостоверява. Оказва се, че чакането на доказателството датира от встъпването на Спасов в длъжност като декан.Разгорещени дебати предизвика и поредната му номинация за национален консултант по трансплантология. Въпреки възраженията на присъстващите представители на пациентски организации по време на публичното обсъждане, академиците все пак го предложиха за пореден път с аргумент, който звучеше долу-горе така: \"Ами ние ще го номинираме, пък те като искат да не го избират.\"Всъщност тази подкрепа за декана на Медицинския факултет е учудваща, след като по-рано през годината беше поставен под въпрос приемът на студенти по медицина в учебното заведение. Тогава проф. Спасов обяви нулева година, но в крайна сметка се стигна до компромис и приемните изпити за 80-те студента по план се поеха от Медицинския университет.Между Медицинския университет и Медицинския факултет отдавна тлее напрежение. И двете учебни заведения са с общ произход. През 1917 г. със закон е създаден Медицински факултет към СУ, но през 1950 г. факултетът се обособява като Медицинска академия с указ на Народното събрание. Изведнъж през 2003-та, с постановление на Министерски съвет, Медицинският факултет е възстановен в структурата на университета, а през 2004-та Правителствена болница придобива статут на университетска учебна база. Излишно е да казваме, че за декан на \"възстановения\" факултет е избран проф. Спасов, който по същото време е и директор на болницата, станала година по-късно университетска база на СУ. На практика въпросният факултет дублира дейността на Медицинския университет, но това като че ли не прави впечатление на няколко правителства поред.Е, стигна се до бунт в Медицинския факултет към СУ през декември миналата година. \"Бунт\" е малко силно казано, защото инициаторът му беше ректорът на самото учебно заведение, който събра студентите си, за да ги предупреди, че факултетът е пред закриване и съдбата им е неясна. Бъдещите медици се разтревожиха сериозно, но бяха предупредени да не дават изявления пред медиите и замълчаха.А университетската им болница? Да кажем, че тя стана Правителствена през 1999-та - около година, след като проф. Спасов беше назначен за неин директор при кабинета \"Костов\". Преживя истински възход с идването на власт на НДСВ. Прав е министър Ананиев като казва, че в нея е инвестиран огромен държавен ресурс в оборудване и ремонти през годините. Както пише в сайта на болницата многопрофилното лечебно заведение е специализирано в уникални за страната диагностично-лечебни процедури - образна диагностика, инвазивна кардиология, ендоскопска хирургия, трансплантология и т.н. Все медицински дейности от трето ниво на компетентност, които са щедро финансирани от НЗОК. Освен това, като ведомствена доскоро, болницата получаваше и субсидия от държавния бюджет (между 30 и над 50 млн. лв.), която крепеше статута й на лечебно заведение на Министерския съвет. Като учебна база на Медицинския факултет има и приходи от обучението на студенти, специализанти и докторанти. През 2018 г. болницата е получила от здравната каса (до октомври) 4.637 млн. лв. за работа по клинични пътеки, а освен държавна субсидия има и субсидия за факултета. Данни на системата СЕБРА показват, че здравното заведение е получило 1,6 млн. лв. за заплати и капиталови разходи.Въпреки солидното финансиране от всевъзможни източници обаче \"Лозенец\" натрупа дълг от 33 млн. лв., а заплатите на работещите в нея бяха забавени с месеци. Здравният министър Кирил Ананиев беше принуден да предизвика проверка от Агенцията за държавна финансова инспекция за оценка на финансовото състояние на болницата, а правителството пое грижата да се изплатят заплатите на персонала й. Така лошото менажиране на здравното заведение бе признато публично, след години протежиране на директора му от няколко правителства.Явното нежелание на управляващите да продължават да крепят зле управляваната болница пролича и от намерението им да я преструктурират в Национална педиатрия. Това предизвика серия от хаотични действия на ръководството й и апели към министър-председателя да се намеси (каквато е практиката в такива случаи у нас). Колко сериозна е била тревогата му става ясно и от изявленията публикувани в последните месеци на миналата година, нещо, което откакто съществува като Правителствена болница, рядко се е случвало. През ноември ръководството й благодари на Бойко Борисов за идеята \"да бъде разширена дейността на болницата с допълнително лечебно заведение за комплексно лечение на деца\". После, когато стана ясно, че намерението не е точно такова и се готви преструктуриране на Правителствена болница в Национална педиатрия, ентусиазмът угасна и се заподготвяха вече споменатите стачни действия сред студентите. След като отмина тази опасност, ръководството изрази отново своята признателност към премиера Бойко Борисов затова, че лечебното заведение се запазва като многопрофилно и като учебно-клинична база на СУ.Вероятно подходът с благодарностите и признателността през годините има ефект, тъй като и в настоящата ситуация проф. Спасов запази поста си. Доказва го върволицата премиери от 1998 година насам, при които директорът се радва на комфорт и протекции. Не остават по-назад и академиците, които подхранват амбициите му като декан на Медицинския факултет.Какъв ще е резултатът от последното управленско решение?На практика една зле управлявана болница се предава в ръцете на Софийски университет и по-конкретно на декана на медицинския му факултет, който е същото това лице, довело болницата до сегашното й положение. В този смисъл добра новина ли е за Алма матер новата придобивка? Както е популярно да се казва напоследък: \"Не знам, не знам... \"", "date": "2019.01.27", "title": "Болницата на Софийския университет"}
{"url": "https://news.bg/world/voennoto-atashe-na-venetsuela-v-sasht-podkrepi-guaydo.html", "text": "Военното аташе на Венецуела в САЩ напусна правителството на президента Николас Мадуро и подкрепи опозиционния лидер на фона на задълбочаващата се политическа криза в латиноамериканската държава, информират \"Ройтерс\", АП и \"Гардиън\".Дни след като опозиционният лидер Хуан Гуайдо се , полковник Хосе Луис Силва публикува видео, с което призова и други свои колеги да подкрепят опозиционния лидер.Гуайдо е признат от САЩ, Канада и регионални сили. Няколко европейски държави наложиха ултиматум на Мадуро, че ако не организира предсрочни парламентарни избори до 8 дни, ще признаят Гуайдо.\"Днес аз се обръщам към народа на Венецуела и специално към моите братя във въоръжените сили на страната да признаят президента Хуан Гуайдо като единствения легитимен държавен глава\", призовава Силва във видеото, записано в посолството на страната във Вашингтон.Силва заяви пред \"Ройтерс\", че един от консулските представители в Хюстън и един в друг американски град са признали опозиционния лидер за президент, но към момента той е единственият дипломат във Вашингтон.По думите му върхушката държи въоръжените сили като заложници.Има много, много, които не са доволни. Моето послание към армията е да не напада народа, отбеляза той.Гуайдо приветства посланието на Силва в \"Туитър\" и насърчи и други да последват примера му. Но военното министерство на Венецуела нарече Силва страхливец и публикува негова снимка с текст \"предател\".Вчера Гуайдо потвърди, че се е срещнал с представители на правителството на Мадуро за обсъждане на кризата и да ги убеди, че са необходими нови избори.", "date": "2019.01.27", "title": "Военното аташе на Венецуела в САЩ подкрепи Гуайдо"}
{"url": "https://news.bg/regions/remontirat-zhp-traseto-kadeto-deraylira-tovaren-vlak.html", "text": "Продължават действията по отстраняването на дерайлиралия товарен влак край Шивачево. Подбалканската жп линия София - Бургас остава затворена засега. Очаква се движението по железопътното трасе да бъде възстановено днес.Към момента движението на влакове се пренасочва, а пътниците се извозват с автобуси.Припомняме, около 19 часа снощи . Два от вагините на товарната композиция излезли от релсите. Машинистите обаче не усетили това и продължили да управляват влака.Влакът е пътувал от Бургас до Пирдоп без товар. Дерайлирали са 23-ти и 24-ти вагон от общо 33 в композицията.Нанесените поражения по жп пътя са в продължение на километри. Изкъртени са траверси и перонът над коловозите, по които се е движил дерайлиралият влак, пише bTV.След като снощи на място започнаха огледи и замервания на техническото състояние на пътя, днес се очаква трасето да бъде ремонтирано. Движението вероятно ще бъде възстановено следобед.Със 70 минути закъснение се движат сутрешните бързи влакове от София за Бургас и обратно по подбалканската линия, информира БНР по данни на \"БДЖ-Пътнически превози\".Пътниците се извозват с автобуси от гара Сливен до гара Твърдица и обратно.Няма информация дали следващите композиции ще се движат с редовен график.", "date": "2019.01.27", "title": "Ремонтират жп трасето, където дерайлира товарен влак"}
{"url": "https://news.bg/regions/do-kraya-na-denya-shte-ima-tok-vav-vsichki-naseleni-mesta-v-blagoevgradsko.html", "text": "До късния следобед във всички населени места в област Благоевград електричеството ще бъде възстановено. Това уверяват от електроразпределителното дружество ЧЕЗ.Повечето проблеми със захранването в Благоевградско са отстранени, пише БНР.Заради лошите метеорологични условия вчера в областта са паднали над 30 електрически стълба. Скъсани са много проводници.В осем общини от Благоевградска област все още има населени места без ток. Продължава работата по възстановяване на електричеството в селища от общините Разлог, Белица, Якоруда, Банско, Петрич, Гоце Делчев, Гърмен и Хаджидимово.Още от сутринта аварийните екипи на дружеството са започнали работа по възстановяването на падналите стълбове. Екипите обаче изпитват затруднение с достигането на високопланинските села и курортни местности, където обстановката е по-сериозна, а достъпът - сложен. В тези райони снежната покривка на места е над един метър, като повечето пътищата са заледени и труднопроходими.Продължава почистването и на пътната мрежа в планинските райони. Заради сложната обстановка отново е въведена забрана за движение на камиони над 12 тона през прохода \"Папазчаир\".Припомняме, вчера, 26 януари, заради лошото време. Метеорологичната обстановка в планинските части в тази част на страната беше сложна. Бяха засегнати електропроводи, което остави без електричество населените места в общините Разлог, Белица, Якоруда, Гоце Делчев, Гърмен, Хаджи Димово и Петрич. ", "date": "2019.01.27", "title": "До края на деня ще има ток във всички населени места в Благоевградско"}
{"url": "https://news.bg/world/60-ot-amerikantsite-iskat-da-vidyat-danachnata-deklaratsiya-na-tramp.html", "text": "Повечето американци искат да видят данъчна декларация на президента Доналд Тръмп, показва ново проучване на ABC News и Washington Post.Всеки шести американец е на мнение, че демократите в Камарата на представителите трябва да получат и публикуват данъчната декларация на Тръмп.57 на сто от анкетираните подкрепят долната камара да започне разследване на кампанията на президента за сговор с Русия през 2016 г., а 61% пък искат разследване на финансовите му контакти с чужди правителства. 59 на сто искат Камарата на представители да проучи отношенията и комуникацията на Тръмп с руския лидер Владимир Путин.Само 40 на сто желаят започване на процедура по импийчмънт на президента, което е с 9% по-малко в сравнение с август 2018 г. 55% са против.В проучването са участвали 1 001 души.", "date": "2019.01.27", "title": "60% от американците искат да видят данъчната декларация на Тръмп "}
{"url": "https://news.bg/press/bsp-smekchi-pozitsiyata-si-protiv-istanbulskata-konventsiya-spetssadat-ostavi-v-aresta-obvinenite-politsai-za-koruptsiya.html", "text": "БСП.\"24 часа\":БСП смекчи позицията си против Истанбулската конвенция\"Обективно преценено Истанбулската конвенция съдържа приемливи елементи за борба срещу насилието над жени и деца, които ние споделяме. Но тя, както показват изразените от експерти и обществото мнения, противоречи на българската традиция и семейство, и това бе отчетено и в решението на Конституционния съд.\"Тази редакция бе записана в червената \"Визия за България\". Тя и платформата на партията за евроизборите бяха приети с почти пълно мнозинство от делегатите на конгреса. Досега и двата документа категорично отричаха цялата конвенция. На форума обаче тази позиция бе смекчена.С корекцията от визията отпадна текстът \"Обективно преценено Истанбулската конвенция не е конвенция против насилието срещу жени. Това е конвенция срещу фундаменти на европейската цивилизация. Шокиращото е, че зад конвенцията застават както европейски, така и глобални институции. Спорът ни с тях ще е дълъг и тежък.\" Мярка. \"Монитор\":Спецсъдът остави в ареста обвинените полицаи за корупция Специализираният съд остави в ареста обвинените в престъпна схема за изнудване полицаи от столичното Четвърто РПУ.В залата бяха доведени трима от задържаните. Четвъртият е влязъл по спешност в болница още в петък.На 23 януари общо петима полицаи бяха задържани. На четирима бяха повдигнати обвинения. За лидер е сочен началникът на Сектор \"Икономическа полиция\" в 4 РПУ Красимир Кръстев.Според събраните доказателства от началото на 2017 г. десетки търговци в столичния квартал \"Лозенец\" са плащали, за да не бъдат проверявани или да бъдат предупреждавани за подготвяни проверки. От 2017 г., когато е започнала схемата, изнудвани са автокъщи, питейни заведения, наргиле барове и магазини. Събитие.\"Сега\":7500 кукери от България и чужбина се събраха на \"Сурва\"В Перник започна 28-ият международен фестивал - \"Сурва\". Тази година има рекорден брой участници - над 7500.В маскарадните шествия има 120 маскарадни групи, а участниците ще се борят за златна, сребърна или бронзова маска. Участват кукери от 40 общини и 15 области на България, както и 19 чуждестранни групи от Сърбия, Македония, Италия, Словения, Русия и други държави. През 2015 г. празникът \"Сурва\" е вписан в представителния списък на ЮНЕСКО за нематериалното културно наследство на човечеството. Зима. \"Сега\":Пътят за Пампорово е отпушенВъзстановено е движението през прохода Пампорово. Това съобщи за Агенция \"Фокус\" директорът на ГД \"Пожарна безопасност и защита на населението\" главен комисар Николай Николов. \"Движението е контролирано, докато се изведат почиващите и се настанят новите почиващи, така че да не се създаде хаос отново\", посочи той и заяви, че около 500 служители на горските стопанства, полицията и пожарната са ангажирани с дейностите по отстраняването на последиците от бедствието. Екипите работят с над 100 единици техника.Бедствено положение обяви Смолянска област, заради обилния снеговалеж, съобщи БНР.\"Без ток са всички селища в общините Борино и Доспат, ЕВН е мобилизирала екипите си за възстановяване на електрозахранването\", каза Недялко Славов.", "date": "2019.01.27", "title": "БСП смекчи позицията си против Истанбулската конвенция; Спецсъдът остави в ареста обвинените полицаи за корупция"}
{"url": "https://news.bg/bulgaria/sayuzat-na-komunistite-v-balgariya-podkrepi-maduro.html", "text": "Движение \"че Гевара\" и Съюзът на комунистите в България подкрепят венецуелския президент Николас Мадуро. Това се казва в позиция, изпратена до посолството на страната у нас и разпространена до медиите. Те категорично осъждат \"откритата намеса на Съединените американски щати и нейните южноамерикански слуги във вътрешните работи на Венецуела, които имаха наглостта да подкрепят опита за преврат на един самозванец като Хуан Херардо Гуайдо Маркес!\"Според тях, целта е поредният властови преврат в полза на богатите олигарси.Подкрепяме президентa Мадуро! Подкрепяме социалистическия избор на венецуелския народ! Долу ръцете от свободна Венецуела! Да живее интернационализма на работническата класа от цял свят!\", се казва още в позицията.Припомняме, че все повече държави не само в региона, но и в Европа обявиха, че ще признаят за президент Хуан Гуайдо и настояват Каракас да насрочи нови избори. В същото времерезолюция срещу Мадуро в Съвета за сигурност на ООН. Москва обвини САЩ, че се намесват и призова да бъде уважаван суверенитетът на Венецуела. ", "date": "2019.01.27", "title": "Съюзът на комунистите в България подкрепи Мадуро "}
{"url": "https://news.bg/world/guaydo-otkaza-razgovori-s-maduro.html", "text": "Председателят на венецуелския парламент и опозиционен лидер Хуан Гуайдо е отхвърлил поканата да проведе разговори с президента Николас Мадуро. Въпреки предлаганата на държавния глава покана за диалог, Гуайдо е охвърлил за момента възможността двамата да разговарят. Това е съобщил той на митинг в събота. Той отправи призив към армията да премине \"на страната на народа\". Припомняме, че все повече държави в региона и Европа декларират, че ще признаят Гуайдо за президент. Те настояват да бъдат насрочени избори в страната. В същото време, в ООН не бе приета резолюция по темата. Русия и Китай гласуваха против, с аргумента, че трябва да се уважава суверенитета на страната, а САЩ не трябва да се месят. Куба реагира остро на обвиненията на САЩ, че също има вина за ескалацията на напрежението във Венецуела. Каракас отмени заповедта, с която на американските дипломати бе даден срок от 3 дни да напуснат страната. Припомняме, че  на дипломатическите отношения заради позицията на САЩ в конфликта. Според изявление на външното министерство, ще бъде оставен 30-дневен \"прозорец\" за преговори между двете държави. Мадуро получи подкрепа . ", "date": "2019.01.27", "title": "Гуайдо отказа разговори с Мадуро "}
{"url": "https://news.bg/weather/zatoplya-se-vyatarat-stihva.html", "text": "Днес се очаква затопляне след последните Това съобщават от НИМХ. Не се очакват валежи от дъжд и сняг. Вятърът ще стихва. Атмосферното налягане ще се задържи по-ниско от средното за месеца. Максималните температури ще са между 4 и 9 градуса.През следващите дни те ще се покачват. ", "date": "2019.01.27", "title": "Затопля се, вятърът стихва "}
{"url": "https://news.bg/world/probiv-na-pregovorite-za-afganistan.html", "text": "Постигнат е пробив на мирните преговори за Афганистан, които целяха да се сложи край на десетилетната война, предаде \"Ройтерс\".Талибаните и представителите на САЩ са се договорили в рамките на 18 месеца чуждестранните войски да напуснат страната. Това е съобщил американският специален пратеник Залмай Халилзад. Подробности все още не се съобщават.  От Държавния департамент са отказали коментар. Предстои да бъде уведомен за резултатите афганистанският президент Ашраф Гани. Припомняме, че преговорите се провеждат в Доха, Катар. Докато течаха те, в страната бяха извършени нови атакиСпоред условията, САЩ настояваха талибаните да дадат гаранции, че няма да провеждат  или да подкрепят радикални организации. В замяна американският контингент трябваше да бъде изтеглен.Талибаните обещаха на САЩ да се забранят международните терористични организации в Афганистан. Според договорките, на джихадистите от \"Ал Кайда\" и ДАЕШ (\"Ислямска държава\") няма да им се позволи да организират терористични атаки срещу Запада.Припомняа се, че Осама бин Ладен прекара голяма част от 90-те г. на миналия век в Афганистан като гост на талибаните.Според официални данни в момента в Афганистан има около 14 000 американски войници, които, освен че участват в бойни операции, участват в обучението на афганистанските сили, за да могат те в бъдеще да се борят срещу самите терористи. Други 16 хиляди войници от 30 страни членки на НАТО са разположени в страната, но те не участват в операции, а действат като военни съветници.Доналд Тръмп заяви през декември, че .", "date": "2019.01.27", "title": "Пробив на преговорите за Афганистан "}
{"url": "https://news.bg/world/19-zaginali-i-48-raneni-pri-atentat-vav-filipinite.html", "text": "Най-малко 19 души са загинали, а 48 други са били ранени при атентат във Филипините.Сред жертвите и ранените има и деца. Кървавият акт на насилие е бил извършен в близост до катедрала на остров Джоло, намиращ се в южната част на страната.Съобщава се за двойна експлозия. Първото взривно устройство е избухнало в самия храм, а второто - в близост до него. Атаката е била извършена след неделната литургия, удобно избран момент, за да се съберат повече хора на мястото и да има повече жертви. Кадри в социалните мрежи показват ужаса в района след взривовете. Вероятно отговорността за атентата носи джихадистката групировка \"Абу Саяф\", която е активна на остров Джоло. Все още никой не е поел отговорност. ", "date": "2019.01.27", "title": "19 загинали и 48 ранени при атентат във Филипините "}
{"url": "https://news.bg/world/114-sa-zhertvite-na-vzriva-v-meksiko.html", "text": "Най-малко 114 са жертвите на взрива в Мексико, предаде РИА \"Новости\", като цитира данни на здравното министерство.Повече от 30 са ранените. Някои от тях се лекуват в болница в американския щат Тексас. Там са изпратени по-тежките случаи. Припомняме, че до там се стигна след взрив на петролопровода в мексиканския град Тлахуелилпан - щата Идалго.Много от починалите са с толкова тежки изгаряния, че разпознаването им е възможно само чрез ДНК анализи.Според местните власти, до експлозията се е стигнало заради повреда, предизвикана от неизвестни лица при опит да откраднат бензин от тръбопровода.Кражбата на горива е основен проблем в страната и властите хвърлиха военни срещу него. ", "date": "2019.01.27", "title": "114 са жертвите на взрива в Мексико "}
{"url": "https://news.bg/world/s-bezpretsedentno-reshenie-kanada-uvolni-poslanika-si-v-kitay.html", "text": "С безпрецедентно решение премиерът на Канада Джъсти Трюдо обяви, че е уволнил посланика си в Китай, който предизвика политически фурор с коментари относно случая със задържания шеф на \"Хуавей\" (Huawei), пише \"Гардиън\".Напрежението между Китай и Канада възникна след на 1 декември 2018 г. Китай отговори с арест на няколко канадци.Джон Маккалъм е изложил либералното правителство на Трюдо с коментар, че Мън Ванчжоу може да излезе със силен аргумент срещу депортирането й в САЩ. Депутати от опозицията и бивши посланици обвиниха Джон Маккалъм в недопустима политическа намеса в делата, която може тежко да увреди отношенията между Канада и Китай.Миналата нощ поисках и приех оставката на Маккалъм като посланик на Канада в Китай, се казва в съобщение на Джъсти Трюдо. Той не обяснява причината.Няколко дни по-рано Трюдо заяви, че не планира да заменя Маккалъм, който се извини на същия ден след коментара си по-рано през седмицата.Вестник \"Торонто стар\" писа в петък, цитирайки посланика, че ако Вашингтон се откаже от молбата си, \"това би било страхотно за Канада\".68-годишният Маккалъм, дългогодишен бивш министър в либерални кабинети, не е дипломат от кариерата.Експерти коментират, че изказването на вече бившия посланик за възможно избягване на екстрадицията сигнализира, че твърдите мерки и тактики на Пекин работят.", "date": "2019.01.27", "title": "С безпрецедентно решение Канада уволни посланика си в Китай"}
{"url": "https://news.bg/regions/normalizira-se-obstanovkata-v-pazardzhishko.html", "text": "В родопската част на област Пазарджик обстановката се нормализира, информира БНР.Все още продължават действията по отстраняването на аварии по електропроводните мрежи, които вчера оставиха 11 селища без ток.В момента засегнатите райони се захранват с електричество посредством агрегати, осигурени от дружеството ЕВН.Всички общински пътища са проходими при зимни условия и изолирани и бедстващи хора няма.Остава ограничението за тежкотоварните камиони по направлението Батак-Доспат и Велинград-Сърница.", "date": "2019.01.27", "title": "Нормализира се обстановката в Пазарджишко"}
{"url": "https://news.bg/world/s-voenen-parad-rusiya-otbelyaza-75-g-ot-obsadata-na-leningrad.html", "text": "С парад Русия отбеляза 75 г. от обсадата на Ленинград по време на Втората световна война, информира АП.Руският град Санкт Петербург отбеляза 75 г. от края на нацистката обсада на града с голям военен парад на централния площад.Обсадата на града, тогава Ленинград, продължи близо две години и половина. Съветската армия изтласква нацистите на 27 януари 1944 г.Няма точни данни за загиналите, но историците са съгласни, че повече от 1 милион жители на Ленинград са загинали от недохранване, въздушни и артилерийски удари по време на обсадата.Днес повече от 2 500 войници и 80 бойни машини участваха на организирания от властите парад. По време на събитието имаше снеговалеж и температурите паднаха до -18 градуса по Целзий. Сред показаните машини беше и легендарният танк Т-34, който изигра ключова роля при разгрома на нацистите. Танкът се превърна в символ на страданието и военните успехи на руснаците срещу нацистите.По време на обсадата повечето жители на града е трябвало да оцеляват с дневна дажба от само 125 грама хляб или друга храна, която можели да закупят или разменят на местните пазари след продажба на личните си вещи. Сред загиналите при обсадата е едногодишният брат на президента Владимир Путин. Руският лидер е роден след обсадата - 1952 г.Днес Кремъл обяви, че Путин се е подписал под заповед за отпускане на 150 милиона рубли (2,3 милиона долара) за създаване на държавен музей и нова изложба за обсадата.Руският лидер положи цветя по повод събитието.", "date": "2019.01.27", "title": "С военен парад Русия отбеляза 75 г. от обсадата на Ленинград"}
{"url": "https://news.bg/regions/vazrastna-zhena-pochina-v-doma-si-sled-pozhar.html", "text": "Възрастна жена е починала в дома си след пожар, информираха от Областната дирекция на МВР във Варна.Пожарът е възникнал около 9 часа сутринта днес, 27 януари. Тогава е постъпил и сигнала за бедствието, според който е горяла къща в град Девня.На мястото веднага е изпратена кола на пожарната и огнеборците изгасили пламъците.При огледа обаче е установено, че в едната от стаите е имало възрастна жена. 83-годишната собственичка на дома е починала.На мястото се извършва оглед, по случая е образувано досъдебно производство. Предстои да се установят обстоятелствата около възникването на пожара. ", "date": "2019.01.27", "title": "Възрастна жена почина в дома си след пожар"}
{"url": "https://news.bg/world/ruski-bombardirovachi-do-kanada.html", "text": "Американски и канадски изтребители засякоха руски бомбардировачи до въздушното пространство на Канада, съобщават АП и ТАСС.Изтребителите са ескортирали два руски бомбардировача, които са летели до северноамериканското крайбрежие.Северноамериканското военновъздушно-космическо командване (НОРАД) информира, че два изтребителя F-22 и два изтребителя CF-18 са засекли два руски стратегически бомбардировача Т-160 в събота сутринта. Бомбардировачите са навлезли в зона, в която патрулират канадските Военновъздушни сили.Няма информация за конфликтна ситуация между самолетите.От НОРАД поясняват, че бомбардировачите са останали в международното въздушно пространство и не са навлизали в суверенна територия. Допълва се, че са използвани радари, сателити и изтребители за патрулиране в небето и следене на самолети до въздушното пространство на САЩ и Канада.И преди канадски изтребители са прихващали руски бомбардировачи. Такива случаи имаше през април 2017 г. и декември 2014 г.От НОРАД са съобщили пред ТАСС, че три американски и два канадски самолета, включително американски самолет за далечно радиолокационно откриване - са прихванали руските бомбардировачи.Руското военно министерство пояснява, че екипажът на двата стратегически бомбардировача е завършил планиран полет над неутрални води в Северния ледовит океан в събота и е практикувал презареждане. Полетът е отнел над 15 часа. Ведомството съобщава още, че далекобойната авиация редовно провежда подобни учебни полети над неутралните води на Северния ледовит океан, Северния Атлантик, Черно море, Каспийско море и Тихия океан.", "date": "2019.01.27", "title": "Руски бомбардировачи до Канада"}
{"url": "https://news.bg/disasters/15-zhertvi-na-svatba-v-peru.html", "text": "Най-малко 15 са жертвите на сватба на Перу. Други 29 са ранени. Причината за трагедията е рухнала подпорна стена на хотел \"Алхамбра\", съобщава Гражданската защита на Перу.Инцидентът е станал в град Тамбурко.Причината за трагедията са проливните дъждове, които са подкопали основите на хотела и на подпорната стена. На мястото на трагедията са изпратени над 200 пожарникари, близо 32 войника и няколко линейки.Лошото време е причината подпорната стена да рухне. Хотелът е бил изграден на склон. Подпорната стена е трябвало да защитава сградата от свлачище. ", "date": "2019.01.27", "title": "15 жертви на сватба в Перу"}
{"url": "https://news.bg/int-politics/papata-moli-hristos-da-pomogne-na-venetsuela.html", "text": "Папа Франциск помоли Господ да помогне за намирането на справедливо решение на ситуацията, в която се намира Венецуела, предаде РИА \"Новости\".\"Тук, в Панама, си мислех много за хората във Венецуела. Като се има предвид сериозната ситуация, пред която е изправена страната, моля Господ да намери справедливо и мирно решение за преодоляване на кризата, с уважение към правата на човека и желанието за благото на всички жители на страната, \"каза папата.По-рано генералният секретар на НАТО Йенс Столтенберг заяви, че трябва да се направи всичко, за да се предотврати началото на гражданската война във Венецуела.Според него е необходимо да се спре насилието в страната.", "date": "2019.01.27", "title": "Папата моли Христос да помогне на Венецуела"}
{"url": "https://news.bg/disasters/vzriv-na-gaz-v-haga-ima-raneni.html", "text": "Най-малко девет души са били ранени при взрив на газ в блок в Хага, съобщават местни медии.Срутила се е цялата предна част на сградата. Отломки са паднали върху две коли, паркирани пред зданието.Съобщава се също за значителни щети в съседни части от жилищния комплекс. Пожарникарите проверяват и тези домове за възможни пострадали.Кметът на Хага Паулине Крике заяви, че случилото се е ужасен инцидент.", "date": "2019.01.27", "title": "Взрив на газ в Хага. Има ранени"}
{"url": "https://news.bg/int-politics/hilari-klintan-may-pak-se-izpravya-sreshtu-tramp.html", "text": "Бившият държавен секретар на САЩ Хилари Клинтън не изключва напълно участието си в борбата за президент през 2020 година. Това съобщи Си Ен Ен.Според нейните източници, Клинтън е казала на антуража си, че тя \"не се отказва от идеята за участие в президентската надпревара през 2020 година.\" Бившият държавен секретар взе участие в изборите през 2016 г. като кандидат от Демократическата партия и накрая загуби от републиканския Доналд Тръмп.Все пак един от най-близките приятели на бившата първа дама каза за Си Ен Ен, че ще се изненада, ако Клинтън реши да се присъедини отново към борбата за Белия дом.Въпреки това, според бившия държавен секретар, въз основа на факта, че тя е спечелила повече реални гласове от Тръмп на изборите през 2016 г., и предвид многобройните обвинения, повдигнати срещу бившите помощници на сегашния президент за различни престъпления, тя не трябва напълно да отказва да опита да се кандидатира отново за президент.", "date": "2019.01.27", "title": "Хилари Клинтън май пак се изправя срещу Тръмп"}
