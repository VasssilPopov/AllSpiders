{"url": "https://news.bg/world/pogrebvat-zhertvite-v-kemerovo-prinuzhdavat-horata-da-malchat.html", "text": "Днес в руския град Кемерово бяха погребани 22 от жертвите на пожара в търговския център \"Зимняя вишня\", предадоха информационните агенции.Припомняме, според официалната информация на властите, при трагичния инцидент са загинали 64 души, 41 от тях са деца. На 26 март в Кемеровска област беше обявен тридневен траур.За да се простят със загиналите, на няколко различни гробища в града дойдоха хиляди хора, а траурните процесии се простираха на километри. Нямаше представители на властите.Хората носеха цветя и плюшени играчки - повечето жертви са деца, се казва в кореспонденция на Дойче веле.Много от жителите на града отказват да говорят открито за действията на властите.Площадът на Съветите, където са разположение сградите на градската и на областната администрация, е отцепен от спецчасти. Вчера там се събраха протестиращи, които настояваха да се каже цялата истина за трагедията. Днес на площада вече не се допускаха граждани.В интернет се надигна вълна от възмущение след признанията на близки на жертвите, че са принуждавани да не говорят за станалото. От руското министерство на извънредните ситуации са потвърдили, че преди родителите да разпознаят загиналите си деца, от тях е изисквано да подпишат декларация за неразгласяване.Граждани на Кемерово изразяват недоверие към официалната информация, включително към данните за броя на жертвите. Блогъри съобщават с позоваване на редови служители на оперативните служби, клиниките и моргите, че действителният брой на загиналите е между 150 и 300.Известно е още, че вратите на кинозалите, където са се намирали децата, са били заключени.Очевидци твърдят, че пожарните екипи са пристигнали твърде късно и са действали нерешително.Социалните мрежи се изпълниха с репостове на трогателни статуси от децата в горящата сграда. Съпричастните към трагедията изказват своята почит към децата, които не изразяват отчаяние, а казват на близките си колко ги обичат.Една от жертвите - 11-годишната Мария Мороз, написа в социалната мрежа ВКонтакте: \"Горим. Обичам ви. Всички. Може би сбогом.\"Малката Вика Почанкина, която е успяла да се свърже с леля си, е споделила, че  и в залата много трудно се диша. \"Предай на мама, че я обичах. Предай на всички, че ги обичах.\" - помолила Вика.Хиляди хора в мрежата отдават почит и на учителката по английски Татяна Дарселия, която загина в пожара, опитвайки да спаси децата. След като е извела от сградата 14-годишната си дъщеря Еля, тя се е върнала в горящата зала, за да помага на другите.Местните медии публикуват и снимки на други двама герои - мюсюлманите Хуршед и Фарзон, чиято намеса е спасила десетки животи. Те са организирали евакуация през резервен изход на своя магазин на втория етаж на мола. Двамата мъже са тичали в горящата сграда, за да открият дезориентирани хора сред дима и да ги изведат на улицата.Руският президент Владимир Путин не излезе с обръщение нито в деня на трагедията 25 март, нито на следващия ден. Той пристигна в Кемерово сутринта на 27 март, положи цветя през изгорелия мол и изказа съболезнования на близките на жертвите. Той обаче не отиде при протестиращите на Площада на Съветите.По време на митинга той заседаваше с губернатора на Кемеровска област Аман Тулеев, който също не отиде при хората. Тулеев нарече протестиращите хора \"опозиционери\" и помоли президента за прошка.Първоначално руските власти не обявиха национален траур заради трагедията в \"Зимняя вишня\". На 26 март властите в Кемеровска област обявиха тридневен траур, след което същото направиха в знак на съпричастност и други региони и руски градове. Едва след това - на 27 март президентът Путин обяви 28 март за ден на национален траур.", "date": "2018.03.28", "title": "Погребват жертвите в Кемерово, принуждават хората да мълчат "}
{"url": "https://news.bg/bulgaria/izdirvan-se-obadi-na-sdvr-prez-feysbuk-profila-im.html", "text": "От известно време Столичната полиция активно използва социалните мрежи по подобие на свои западни колеги. На профила на СДВР - София гражданите могат да разгледат снимките на издирваните осъдени лица и съответно, да окажат помощ на полицията като дадат информация за тях. Публикувани са над 50 снимки на укриващи се от правосъдието лица.Днес обаче един от издирваните се включи с коментар в профила и дори оставя телефона си.Става дума за родения през 1981 г. Красимир Тончев, осъден и издирван от полицията.\"Телефонът ми е 00359884772559 аз Няма от какво да се притеснявам това всичкото е от един от любовниците на Татяна Кирилова Георги Георгиев\", написа Тончев.Тончев се заканва и че ще изнесе още много информация, с която да разкрие порочни схеми.Под доста други снимки има коментар на граждани, че са виждали издирването - предимно като таксиметрови шофьори в столицата.", "date": "2018.03.28", "title": "Издирван \"се обади\" на СДВР през фейсбук профила им"}
{"url": "https://news.bg/politics/ikonomicheskata-komisiya-se-vazdarzha-na-predlozheniyata-na-revizoro.html", "text": "Икономическата парламентарна комисия събра спорещите страни по .След дълго обсъждане обаче депутатите отхвърлиха законопроекта без да гласуват против, а с единодушно \"въздържал се\".С предлаганото от Емил Димитров се въвежда регистрационен режим за лицата, които осъществяват икономически дейности, свързани с нефт и нефтени продукти, по определени общи и специални условия за регистрация.Специалните условия към тези лица са свързани с наличието на определен от закона размер на внесения установен капитал или притежаваните активи, образователен ценз на законовите представители на дружеството, наличие на обект, от който ще се извършва икономическата дейност, трайно прикрепен към недвижим имот, отговарящ на изискванията за устройство на територията. Специално звено към министъра на икономиката ще регулира икономическите дейности.Предвижда се в икономическото министерство да има регистър на лицата, които имат икономически дейности, свързани с нефт и продукти от нефтен произход. Чрез спецзвеното към икономическото ведомство министърът ще издава разрешения за регистрация или мотивиран отказ, ще издава решения за заличаване на регистрация, съответно прекратяване на издаденото удостоверение. Освен това ще публикува на интернет страницата на МИ информация за необходимите документи за регистрация. Също икономист номер 1 ще трябва да организира съхраняването на документацията във връзка с подадени заявления за регистрация и на регистрирани лица за срок не по-кратък от 50 години от датата на издаване на удостоверението за регистрация. Контролът ще се осъществява от редица институции като МВР, НАП, Агенция Митници и др.Емил Димитров очаква един милиард лева ефект от закона.\"Законът е резултат на шест години труд\", изтъкна той и подчерта: \"Поемам цялата отговорност за целия законопроект\".Проблемът при цигарите и алкохола бил решен, но не така било с нефтените продукти. 3 200 регистрирани бензиностанции са на строг контрол от институциите, както се аргументира патриотът. За другите между 30 000-50 000 нерегистрирани бензиностанции няма контрол, по думите му. Според него няма тежести за земеделските производители, които скочиха срещу проекта. \"Никъде в този закон не се вменяват нови задължения на институциите\", категоричен бе Емил Димитров.Той се надява на подкрепата на премиера, за да не спечели мафията. \"Да не влагаме политика повече, отколкото е необходимо\", призова депутатът.АИКБ смята, че с формулировката за ограничаване на сивата икономика всъщност се въвеждат множество тежести за бизнеса, които могат да нанесат непоправими вреди на българската икономика. Новите задължения, произтичащи от закона, според асоциацията, всъщност са административна и финансова тежест.\"Държавата съвсем умишлено при Симеон Дянков като финансов министър и Ваньо Танов като шеф на Митниците създала условия да не се контролира сектора\", според Валентин Златев от Петролна и газова асоциация. Той посочи, че за пореден път преди дни на пристанището във Варна е засечен танкер. \"Има становище на ЕК, че това е абсолютно незаконно\", по думите му. \"Българският съд трябва да се произнесе по това нещо\", настоя Златев.Преди девет месеца асоциацията е сезирала ЕК. Брюксел е отговорил, че ще го разгледа, тъй като се нарушавала равнопоставеността на икономическите субекти и конкуренцията. Комисията ще направи това разследване, оптимист е Валентин Златев. По думите му у нас е създаден такъв феномен в сектора, какъвто няма и в Африканските държави. \"МФ си закри преди време отдела \"Акцизна политика\" и го възложи на Агенция \"Митници\". Тоест митниците сами се контролират как работят\", скочи той и добави, че системата БАЦИС не работи. През 2016 г. за шест месеца от нея са заличени 300 000 записа. \"Това означава, че от тези товари са изчезнали постъпления от бюджета.\" Златев захапа и ведомствените бензионостанции. А земеделските производители със закона получавали редица преимущества. Малоимотни лица по селата регистрирали фирми за пет лева и нямали проблем да извадят 15 милиона лева да купят един танкер. Валентин Златев сподели и че има много честни земеделци. 115 000 са регистрираните земеделски производители у нас, според данните, които той е получил от МЗХ. От тях само осем хиляди си възстановяват ДДС и акциз.Други данни, които той представи пред депутатите показват, че всеки втори литър гориво у нас влиза контрабандно. \"Какъв е проблемът да има браншови закони за горивата\", недоумява Златев. По думите му 36% от приходите в бюджета се формират от Българската петролна и газова асоциация. \"Това е въпрос от национално значение за финансовата стабилност на страната\", каза той. Затова трябвало да има закон, който да изсветли бранша.В крайна сметка икономическата комисия поряза закона на Ревизоро.", "date": "2018.03.28", "title": "Икономическата комисия се въздържа на предложенията на Ревизоро"}
{"url": "https://news.bg/comments/zashto-nyama-je-suis-arno-beltram.html", "text": "23 март 2018 година, южна Франция. 26-годишен въоръжен мъж от марокански произход открадва кола в град Каркасон, ранява шофьора и прострелва смъртоносно друг пътник. Подкарва автомобила към съседния град Треб, като по пътя стреля по полицаи и ранява един от тях. Нахлува в супермаркет в Треб, крещейки \"Аллах е велик\" и \"Отмъщение за Сирия\" и взема заложници.45-годишен жандармерист влиза невъоръжен в магазина и доброволно се разменя за жена, държана като заложник. Полицаят е оставил телефона си включен, за да може спецчастите да следят ситуацията. Ранен е малко преди колегите му да щурмуват супермаркета и да застрелят терориста. По-късно полицаят умира от раните си.Героят, жертвал живота си за този на заложничка, се казва подполковник Арно Белтрам. Служил в елитните полицейски части на Франция от 2003г. насам, а през 2005г. е бил на мисия в Ирак. След геройската му смърт от френското президентство обявиха, че ще му бъде отдадена национална почит, като датата за това все още не е уточнена.Френската държава и френското общество оценяват по достойнство саможертвата на Белтрам. Очакваше се и българското \"гражданско общество\" да направи кампания във Фейсбук \"Je suis Арно Белтрам\". Очакваше се, но не се случи. Интересно защо?Шарли Ебдо, Батаклан, Завентем - всеки път родният Фейсбук се превръщаше в сцена за солидарност и съпричастие. Този път обаче не. Претръпнахме ли, пренаситихме ли се от ислямистки атентати, не започнахме ли да приемаме подобни неща рутинно?Или причината е друга?От една страна, подобни Фейсбук акции обикновено тръгваха от онези левичарски среди, които погрешно наричаме \"либерални\". От онези проводници на \"културния марксизъм\", които сега явно нещо ги спира да се припознаят в подполковник Белтрам. Какво ли обаче ги спира?Арно Белтрам е висок, добре сложен мъж със сини очи и никаква следа от имигрантски произход. Отгоре на всичко, часове преди смъртта си, се е венчал за своята любима жена Мариел. При това по християнски, а не по граждански ритуал, като свещеникът е потвърдил, че Арно Белтрам е човек, отдаден на вярата.Бял, хетеросексуален, че и християнин - е, как да му се възхищават левичарите?От друга страна, ние, нормалните хора, си даваме сметка за мащаба на неговия подвиг. Даваме си сметка и колцина от нас биха имали смелостта да постъпят като него.Подвигът на подполковник Белтрам е красива, романтична препратка към епохата на рицарството. Епоха, чиито ценности все по-рядко се отстояват в съвременното общество. И затова за мнозина подобен акт на саможертва е непонятен и трудно разбираем.Да жертваш живота си за страната си, за близки или дори за непознати, до не чак толкова отдавна е било често срещано действие. Но с повишаването на качеството на живота и с десетилетия наред без войни (става дума за европейската цивилизация), някак си се разглезихме. Никога в историята не сме били по-сити, по-здрави, по-сигурни и не сме живели по-дълго. И заради това сме по-малко склонни да рискуваме, в сравнение с нашите предци преди 500, 200 или дори 70 години.Всичко това обаче прави постъпката на Арно Белтрам още по-величава. Затова нека просто да сведем глави пред героизма му.", "date": "2018.03.28", "title": "Защо няма \"Je suis Арно Белтрам\"?"}
{"url": "https://news.bg/politics/ek-otsenyava-sastoyanieto-na-patishtata-i-mostovete-za-pohod-na-voenna-tehnika.html", "text": "Еврокомисията представя план за действие за подобряването на военната мобилност в рамките на Европейския съюз и извън него. Това е в съответствие с поетия от председателя Жан-Клод Юнкер ангажимент за създаване на пълноценен Съюз за отбрана до 2025 г., информираха от Еврокомисията.Планът за действие е предоставен за разглеждане и одобрение на държавите — членки на ЕС. Очаква се първите действия да бъдат предприети през следващите месеци.Улесняването на движението на военни части и средства е от съществено значение за сигурността на европейските граждани и за изграждането на по-ефективен, бързо реагиращ и сплотен Съюз. Те се позовават на Съвместното съобщение за подобряване на военната мобилност в ЕС от 10 ноември 2017 г. и както се призовава в Глобалната стратегия за външната политика и политиката на сигурност на ЕС.В представения днес план за действие са набелязани редица оперативни мерки за преодоляване на физически, процедурни или регулаторни пречки, които затрудняват военната мобилност. Тясното сътрудничество с държавите — членки на ЕС, и всички значими участници е ключов фактор за изпълнението на настоящия план за действие.Върховният представител на Европейския съюз по въпросите на външните работи и политиката на сигурност и заместник-председател Федерика Могерини заяви: \"Улесняването на военната мобилност в рамките на ЕС ще ни позволи да предотвратяваме кризи по-ефективно, да изпълняваме нашите мисии по-ефикасно и да реагираме по-бързо при възникване на предизвикателства. Това ще бъде още една стъпка към задълбочаване на нашето сътрудничество на равнище ЕС, включително в рамките на постоянното структурирано сътрудничество — инициатива, която започна да действа официално неотдавна, както и на сътрудничеството с нашите партньори, като се започне с НАТО. За ЕС сътрудничеството продължава да е единственият начин да се действа ефективно в съвременния свят.\".Комисарят на ЕС по въпросите на транспорта Виолета Булц каза, че целта е да се използва по-добре нашата транспортна мрежа. Гарантирането, че военните нужди се отчитат при планирането на инфраструктурни проекти означава по-ефективно използване на публичните средства и по-добре оборудвана транспортна мрежа, осигуряваща бърза и безпрепятствена мобилност на целия континент. Това е въпрос на колективната сигурност, каза Булц.Представеният по-рано през деня план за действие се основава на пътната карта за военна мобилност, разработена в рамките на Европейската агенция по отбрана.Планът е отправната точка за постигането на ефективен и координиран подход по отношение на военната мобилност в рамките на ЕС.Предвижда се Европейската служба за външна дейност (ЕСВД) и Военният секретариат на Европейския съюз да разработят военни изисквания. В тях ще се опишат параметри на държавите от ЕС като необходимата инфраструктура за военна мобилност. Съветът трябва да разгледа и одобри тези военни изисквания до средата на 2018 г.До 2019 г. ЕК ще набележи частите от трансевропейската транспортна мрежа, които са подходящи за военен транспорт, както и необходимите за целта подобрения на съществуващата инфраструктура (напр. височината или товароносимостта на мостовете). Ще бъде изготвен списък с приоритетни проекти. Парите за финансова подкрепа ще бъдат взети при следващата многогодишна финансова рамка.Предстои опростяване на митническите формалности за военни операции. Ще бъде оценена необходимостта от съгласуване на правилата за превоз на опасни товари във военната област. Европейската агенция по отбрана ще подкрепи държавите членки при разработването на разпоредби за предоставяне на разрешения за трансгранично движение, се казва в съобщението на ЕК.Тези действия ще бъдат при пълно зачитане на суверенитета на държавите членки по отношение на тяхната национална територия и национални процеси за вземане на решения, уверяват от ЕК.Припомняме, по време на речта си за състоянието на Съюза от 2017 г. председателят Юнкер подчерта необходимостта до 2025 г. да бъде създаден пълноценен Европейски съюз за отбрана.", "date": "2018.03.28", "title": "ЕК оценява състоянието на пътищата и мостовете за поход на военна техника"}
{"url": "https://news.bg/world/kosovskite-sarbi-s-ultimatum-kam-prishtina.html", "text": "Косовските сърби дадоха три седмици на Прищина да започне формирането на Асоциация на сръбските общини, информира B92.Новината се появява на фона на възникналото напрежение между Белград и Прищина, след като косовските власти не пуснаха няколко сръбски политици в страната и арестуваха един за кратко.Представители на Сърбия в Косово се събраха в Косовска Митровица, за да обсъдят създаването на асоциацията.Съветници от десет сръбски общини в Косово и Метохия единодушно приеха достигнатите заключения. Те обявиха, че сами ще създадат Асоциация на сръбските общини, ако Прищина не предприеме \"конкретни стъпки през следващите три седмици\" за формиране на организацията.Те осъдиха действията на полицията срещу сърбите.На събитието участваха 120 съветници.Според косовските сърби Брюкселското споразумение не е прилагано вече 5 г. В него е заложено да бъде създадена такава асоциация.Вчера беше съобщено, че косовските сърби напускат правителството.Лидерът на Сръбска листа Горан Ракич заяви, че са информирали сръбския президент Александър Вучич, че \"\".Междувременно от пресцентъра на косовския премиер Рамуш Харадинай подчертаха, че всяка инициатива, която не е основана на демократични закони и процедури в страната, ще се възприема като незаконна и няма да бъде допусната. Допълва се, че асоциацията ще бъде създадена в близко бъдеще.", "date": "2018.03.28", "title": "Косовските сърби с ултиматум към Прищина"}
{"url": "https://news.bg/education/komunikatsionen-problem-nagnetil-naprezhenieto-v-tues.html", "text": "Комуникационен проблем - така министърът на образованието Красимир Вълчев обясни напрежението в ТУЕС - Технологичното училище \"Електронни системи\" към Техническия университет. Министър Вълчев обяви, че никой не иска да променя успешния модел на училището, а напротив този модел трябва да се разраства към други училища и други градове.До този момент единственото, което министерството се е опитало да направи, е да се уточни провоотношението на директора на училището.В момента от МОН гарантират, че ще гарантират \"търпимост към настоящата уредба\", докато се уточнят и запишат съответните законови добавки, които да уточнят статута на училището.Припомняме, вчера на нарочна пресконференция Общественият съвет ТУЕС настоя за законодателни промени, с които да се запази уникалният, авангарден модел на обучение на ИТ специалистите у нас. За това са нужни промени в Закона за предучилищното и училищното образование, който не предвижда съществуването на такова училище. Родителите са готови да излязат на протест в защита на училището, а в интернет вече тече и подписка.На брифинг  днес министър Вълчев обяви, че МОН вече е започнало работа по промяна в Закона за висшето образование, като промените най-вероятно ще засегнат и модела на академично самоуправление. Вълчев изказа мнение, че статуквото трябва да се промени, като това статукво той определи като \"устойчив модел, в който никой не държи отговорен никого и учебните заведения са в състояние на безвремие\".Сформирана е вече работна група, която да постигне съгласие по промените, които да формулират отговорността на ректорите.Междувременно от Обществения съвет на ТУЕС заявиха, че са получили обещание от Вълчев на днешната среща в образователното министерство до 14 април 2018 г. МОН да излезе с юридическо становище за търпимост към фактическото положение на училището към Технически университет - София до приемане на законови промени, които да урегулират модела на ТУЕС.Този документ ще потвърди запазването на фактическото организационно състояние на училището и на Техническия университет - София като работодател на директора и преподавателите в ТУЕС.До 4 април ще се сформира работна група, която да анализира модела на ТУЕС и да излезе с предложение за промяна в Закона за висшето образование и/или в Закона за предучилищното и училищното образование.", "date": "2018.03.28", "title": "Комуникационен проблем нагнетил напрежението в ТУЕС"}
{"url": "https://news.bg/int-politics/rusiya-s-parvi-voenen-polet-prez-severniya-polyus-do-severna-amerika-ot-vremeto-na-sssr.html", "text": "Русия е провела първия си военен тренировъчен полет през Северния полюс до бреговете на Северна Америка от времената на Съветския съюз, съобщават руските медии, цитирайки руския военен министър Сергей Шойгу.Шойгу, който е изнесъл реч пред висши военни командири, уточнил, че полетът е бил извършен от руски самолет за борба с подводници.Той не е посочил кога е бил извършен полетът, но съобщението му съвпада с голямо военноморско учение на САЩ и Великобритания в Полярния кръг, както и във време на засилено напрежение между Изтока и Запада заради отравянето на бившия руски шпионин Сергей Скрипал и дъщеря му Юлия в английския град Солсбъри на 4 март.Ръководеното от САЩ военно учение, наречено \"Учение 18\" (ICEX), се координира от арктическата подводна лаборатория на американския военноморски флот и включва британската подводница HMS Trenchant и две американски подводници - USS Connecticut и USS Hartford.Великобритания афишира учението като възможност за подводниците си да придобият и развият умения да действат под ледената шапка на Арктика.Русия, в разгара на голяма програма за превъоръжаване, се зае с най-голямата си военна инициатива в Арктика - засилвайки военното си присъствие и способности - след рухването на Съветския съюз през 1991 г. насам.Арктика се очаква да разполага с повече залежи на въглеводороди в сравнение със Саудитска Арабия и Русия взети заедно.", "date": "2018.03.28", "title": "Русия с първи военен полет през Северния полюс до Северна Америка от времето на СССР "}
{"url": "https://news.bg/health/vma-nyama-dalgove-otchete-mutafchiyski.html", "text": "Една от основните ни цели е запазване на финансовата стабилност на институцията. Това заяви началникът на ВМА бригаден генерал професор д-р Венцислав Мутафчийски, д.м.н., FACS по време на Общо събиране на личния състав на болницата, на което представи и отчет за десетте месеца, в които той временно ръководеше болницата.Ако към юни 2014 година ВМА генерираше дълг между 5-8 милиона лева на месец, то към 31 декември 2017 година болницата има нула лева дълг. Тази тенденция се запазва и в първите три месеца на настоящата година. Може би е време да не говорим за дългове, а за развитие и по-сериозни капиталовложения, коментира д-р Венцислав Мутафчийски.\"Когато ген. Петров отстъпи от тази длъжност задълженията на ВМА бяха около 16 млн. Не е имало ПМС - някакви пари, които да са давани от тук-от там\", каза д-р Мутафчийски.Изпълнили и преизпълнили сме лимита си. Откакто имахме министър и управител на НЗОК ни се влошиха отношенията с тези две институции, каза шефът на ВМА. Имаме повече приходи около 8 млн., но не уточни какви средства очакват от Касата.Той изтъкна, че стремежите са към въвеждане на нови лечения и изграждане на школи, каквито са клиниките на професор Илия Салтиров, професор Крум Кацаров, професор Никола Владов. Това са моделите, към които ще се стремим във всяка клиника, заяви проф. Мутафчийски и изтъкна, че тези клиники са на европейско и на световно ниво.Стремежите ни са към въвеждане на нови лечения и изграждане на школи на европейско и световно ниво. Вече три от периферните ни болници са снабдени с нови скенери - маркови, на добро качество. Всеки един военнослужещ, независимо в коя част на страната се намира, има правото на еднаква качествена помощ, както във ВМА-София, заяви ръководителят на ВМА.По време на събранието той представи официално и останалите членове на ръководния екип - полк. доц. д-р Владимир Василев, д.м. - заместник-началник по диагностично-лечебната дейност, и полк. проф. д-р Румен Попов, д.м. - заместник-началник по учебно-научната дейност.\"Ние не си позволихме в нито един момент от тези трудни години да свалим качеството на нашето обслужване, да направим компромис с консумативите, лекарствата или с обема на вложените ресурси в един болен. Просто оптимизирахме дейността, залагайки на икономическата ефективност на лечението\", изтъкна още професор Мутафичйски.Сред приоритетите са още съхраняване на кадрите във ВМА, създаване на възможност за устойчиво кариерно развитие, привличане на нови кадри, закупуване на нова апаратура.До средата на април всички ръководители на клиники да представят своя отчет и идеи за развитие на съответното звено и оптимизиране на дейността, допълни проф. Мутафчийски.11 полуетажа на болницата не са ремонтирани, каза проф. Мутафчийски. Операционният блок изостава в изискванията. Готовите проекти и етапите са му предоставени. Над 1 млн. лева се очаква да струва ремонта на операционния блок.ВМА е включена в програмата за обновяване на спешните центрове. Нашият спешен център е уникален, по тази програма ще бъде ремонтиран половината, обясни проф. Мутафчийски.", "date": "2018.03.28", "title": "ВМА няма дългове, отчете Мутафчийски"}
{"url": "https://news.bg/world/rusiya-mozhe-da-zameni-chetirimata-ekspulsirani-diplomati-obyavi-berlin.html", "text": "Правителството на Германия съобщи, че Русия има правото да замени четиримата си дипломати в Берлин, които са експулсирани като част от координираните действия на Запада срещу Москва, информира АФП.Припомняме, Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати. Германия реши да обяви за персона нон грата четирима руски дипломати.Говорител на външното министерство на Германия заяви, че Берлин е избрал четиримата дипломати на базата, че имат \"връзки с разузнавателните служби\", което е в съответствие със заложената във Виенската конвенция за дипломатическите отношения практика.Запитан дали Москва може да замени четиримата, говорителят отговори утвърдително и подчерта, че Виенската конвенция не включва положение за таван на броя на дипломатите на мисията в страна.Според АП 27 държави и една организация са експулсирали повече от 150 руски дипломати: САЩ - 60 дипломати; Великобритания - 23 дипломати; Украйна - 13 дипломати; НАТО - 7 дипломати; Канада - 4 дипломати; Германия, Франция и Полша също по 4 дипломати; Молдова, Чехия и Литва - по 3 дипломати; Испания, Холандия, Дания, Италия, Албания и Австралия - по 2 дипломати; Унгария, Швеция, Хърватия, Румъния, Финландия, Естония, Ирландия, Норвегия, Македония, Латвия и Черна гора - по 1 дипломат.", "date": "2018.03.28", "title": "Русия може да замени четиримата експулсирани дипломати, обяви Берлин"}
{"url": "https://news.bg/comments/opasnoto-govorene-protiv-vaksinite.html", "text": "В последните дни главният държавен здравен инспектор д-р Ангел Кунчев настойчиво обяснява, че има условия за епидемия от морбили у нас. Антиваксърите, разбира се, съзряха в неговата активност подновяване на проваксиналната кампания, въпреки \"доказаните вреди\", които ваксините нанасят. На д-р Кунчев това му е работата - да следи епидемичния фон и да предупреждава навреме, ако се зададе опасност. В това си начинание обаче той е неоправдано самотен.Обикновено след негово изявление се обаждат двама-трима имунолози или вирусолози за подкрепа, докато общопрактикуващите лекари срамежливо мълчат. Може би ги притесняват слуховете, че някои техни колеги попълват здравни картони с неосъществени ваксинации. Друг, също толкова тревожен слух е, че в някои частни детски забавачници хората са прогресивни и едва ли не набират предимно неваксинирани деца. Това е недоказуемо, никой все още не се е издал, а и информацията се коментира предимно в социалните мрежи и на \"лични\".Но презумпцията, че можеш да си позволиш да пуснеш неваксинираното си дете сред ваксинираните му връстници би трябвало сериозно да ядоса онези \"заблудени\" родители, които все още си въобразяват, че ваксините предпазват децата им от вече уж несъществуващи болести. А ако, не дай Боже, решат да надигнат глас, биват нападани с всякакви шокиращи теории, които варират от \"поредния заговор на бялата мафия срещу народа\", през аутизма, та дори и до наличието на \"агенти за безплодие\" във ваксините.Какво се случва в Европа, а и у нас, откакто \"прогресивните\" набират скорост? Само за две години (2015-2017) броят на заболелите от иначе \"мъртвите болести\" е нараснал четири пъти. Това принуди Европейската комисия и Световната здравна организация да напомнят, че единственият начин да предотвратим смъртоносна епидемия е ваксинирането. И че всяка държава трябва да направи необходимото, за да гарантира сигурността на гражданите си.Миналата година във Франция например се взе решение от 2018-а всички деца да бъдат ваксинирани задължително срещу 11 болести. Дотогава задължителни бяха само имунизациите срещу дифтерия, тетанус и полиомиелит. Премиерът Едуар Филип обобщи ситуацията в страната с изречението: \"Неприемливо е в родината на Пастьор деца да умират от морбили.\" Така от тази година френските деца се ваксинират задължително и срещу коклюш, морбили, заушка, рубеола, хепатит В, хемофилус инфлуенце, пневмококи и менингококи. Мярката беше взета след като в страната се увеличиха случаите на морбили, а имунизационното покритие падна под оптималните 95 %. Анкета, проведена година по-рано в страната обаче показа, че 41 % от родителите са против ваксините.Гореща за антиваксърите беше миналата година и в Италия. През пролетта споровете \"за\" и \"против\" ваксините се превърнаха дори в политическа тема, защото бяха основна дъвка между демократите и крайно десните сили. И това се случи на фона на епидемия от морбили с над 5000 заразени. Това е шесткратно увеличение на заболеваемостта, близо една четвърт от всички случаи в Европа. В тази обстановка бе приет закон за задължително ваксиниране срещу 10 болести. Децата, които не са ваксинирани, не могат да започнат образованието си в държавно училище. Неспазването на закона се наказва с глоба от 500 евро.Всъщност точно от Италия е внесен поредният случай на морбили у нас. Майката и детето пристигат вече заразени, жената в момента е в тежко състояние в Инфекциозна болница. Миналата година, когато в Столипиново избухна епидемия от морбили, заразата беше внесена от Германия. Там ваксинирането все още е препоръчително, но заради огромната емигрантска вълна дебатите за задължителни имунизации стават все по-настойчиви. Ние сме заклещени между страни, които са в предни позиции по заболеваемост в Европа. Миналата година имаше бум на морбили в Румъния с 5000 случая и в Гърция и Сърбия с по хиляда.При последната регистрирана епидемия от дребна шарка у нас през 2009-2010 година заболелите бяха 24 хиляди, а смъртните случаи - 24. Сега си имаме морбили от внос, а ваксиналното покритие в страната се колебае между 93-95 %. Разполагаме и с все по-нарастваща група инициативни родители, които използват всякакви маневри, за да заобиколят задължителното със закон имунизиране. Имаме и маргинален етнос, който непрекъснато мигрира и трудно може да бъде обхванат дори с целенасочена акция. Но не този етнос е основният проблем в случая. Опасни са ония, които вдъхновено говорят срещу необходимостта от имунизации. Те четат \"последните научни изследвания\" по темата, могат да цитират от раз поне три \"действителни\" случая на деца увредени точно от ваксини и да ви дадат методика, по която да заобиколите закона и да не \"застрашавате\" живота на детето си с имунизиране. Толкова са компетентни, че дори един главен държавен здравен инспектор не може да им се опре. Обединяват се в групи в социалните мрежи, следват ги десетки хиляди родители и ревностно ги четат. Организират и протести, на които се събират средно по 20-30 родители и стават все по-настойчиви в искането си имунизациите да бъдат обявени за препоръчителни (което в техния вариант означава - вредни).А по това време, в повечето африкански държави, имунизирането на децата се е превърнало в религия. Ваксините се поставят в по-ранен срок, интервалите при реимунизация се по-къси. Безпросветните местни родители дори не помислят да поставят под съмнение необходимостта от имунизиране. Вероятно защото са виждали епидемия с очите си, губили са деца, заради невъзможността заразата да бъде овладяна. Научили са го по трудния начин. И ние натам сме тръгнали.", "date": "2018.03.28", "title": "Опасното говорене против ваксините"}
{"url": "https://news.bg/world/nasa-otlozhi-izstrelvaneto-na-gigantski-teleskop-za-2020-g.html", "text": "НАСА отложи стартирането на следващия гигантски космически телескоп най-малко до май 2020 г., обявиха от американската агенция, информира АФП.Осведомителната агенция коментира, че това е поредната пречка пред осъществяването на така очаквания проект.Космическият телескоп \"Джеймс Уеб\", с който НАСА очаква да замени остарелия \"Хъбъл\", трябваше да влезе в експлоатация още тази година, но агенцията е изправена пред редица спънки.\"Джеймс Уеб\" се очаква да бъде най-мощният до момента. Той ще е около 100 пъти по-светлочувствителен от \"Хъбъл\". Двете основни задачи на телескопа са търсенето на светлина от първите формирали се звезди и галактики след Големия взрив и изучаване на формирането и еволюцията на галактиките.В съобщение на НАСА се казва, че в момента се провежда финално сглобяване и изпитания, които ще изискват повече време, за да се гарантира успешна мисия.Преди промяната \"Джеймс Уеб\" трябваше да бъде изстрелян през 2019 г.Проектът може да надхвърли над 8 милиарда долара.Космическата обсерватория ще е с маса 6 100 килограма. Тя ще разполага с 6 пъти по-голямо огледало (6,5 метра в диаметър) за събиране на светлина в сравнение с \"Хъбъл\".Телескопът носи името на Джеймс Уеб - ръководител на НАСА в периода 1961 - 1968 г., под чието управление САЩ изготвят програмата си за изпращане на човек на Луната.Телескопът ще бъде изстрелян с ракета Ariane-5 от Френска Гвиана.", "date": "2018.03.28", "title": "НАСА отложи изстрелването на гигантски телескоп за 2020 г. "}
{"url": "https://news.bg/society/14-ot-balgarskite-mayki-sa-tiyneydzhari.html", "text": "България е първенец в ЕС по млади майки. Средната възраст, на която жените стават майки за първи път в България, е 26 години, а 14% от всички българки раждат за първи път, докато са тийнейджъри. Това сочат данни от статистиката на Евростат за ражданията и плодовитостта на населението на ЕС за 2016 година.След България най-младите майки в ЕС са в Румъния, Латвия, Словакия, Полша и Литва. В Румъния средната възраст, на която жените стават майки, е 26.4 години. В Латвия тази възраст е 26.8 години, в Словакия - 27 години, в Полша - 27.2 години, а в Литва - 27.3 години.Статистиката на Евростат отчита и страните, в които жените най-късно стават майки. По този показател \"първенец\" е Италия, където средната възраст, на която жените стават майки, е 31 години. След това са Испания - 30.8 години, Люксембург - 30.5 години, Гърция - 30.3 години и Ирландия - 30.1 години.На ниво ЕС средната възраст, на която жените раждат за първи път, е 29 години.13.6% от жените в България, които раждат за първи път, са в тийнейджърска възраст или под 20-годишна възраст към датата на раждане. В това отношение обаче Румъния изпреварва България. В северната ни съседка е регистриран най-висок процент майки тийнейджърки, а именно 14.2%. На трето място по този показател е Унгария, където 10.8% от майките раждат, преди да навършат 20 години. След това в класацията са Словакия - с 9.9% майки тийнейджърки, Литва - 6.3%, Великобритания - 6.2% и Латвия - 6.1%.Най-малко млади майки има в Словения. Там едва 1.6% от майките раждат, преди да са на 20 години. В Италия майките тийнейджърки са 1.7%, в Холандия - 1.8%, а в Дания и Швеция - 1.9%.Най-големият дял на жени, които са станали майки след навършването на 40 години или повече е регистриран в Италия. Там 7.2% от жените стават майки за първи път след 40-годишна възраст. В Испания този процент е 6.6%, в Гърция - 5.3%, в Люксембург - 4.8%, в Ирландия - 4.3%.Данни на Евростат показват и че около 5% от всичките бебета, родени в ЕС през 2016 година, са родени от майки тийнейджърки. Около 3% от бебетата набор 2016 в ЕС са родени от майки на 40 или повече години.От статистиката става ясно още, че всяко десето раждане във Финландия е от жена, която вече има поне три деца. Общо за ЕС 81.9% от всички раждания са на първо или второ дете, докато ражданията на трето дете са едва 12.2% от всички. При 5.9% от всички раждания става въпрос за четвърто, пето, шесто и т.н. дете.Най-голям дял на майките в ЕС, които имат четири или повече деца, се наблюдава именно във Финландия - 10.1%. След това се нареждат Ирландия - 9.9%, Великобритания - 8.5% и Белгия - 7.6%.През 2016 година в рамките на ЕС са се родили общо 5 милиона и 148 хиляди бебета. В сравнение с 2015 година се отчита ръст с близо 45 хиляди раждания.", "date": "2018.03.28", "title": "14% от българските майки са тийнейджъри"}
{"url": "https://news.bg/int-politics/es-pomaga-na-yuzhnite-afrikanski-darzhavi-s-15-mln-evro-obyavi-zaharieva.html", "text": "\"Европейският съюз подготвя две големи програми за южната част на Африка в рамките на Европейския фонд за развитие.\" Това заяви министърът на външните работи Екатерина Захариева, която е в столицата на Република Южна Африка Претория за министерска среща между ЕС и Южноафриканската общност за развитие (САДК).\"Бих искала да съобщя, че тази седмица ЕС одобри пакет на стойност 15 милиона евро за програмата за мир и сигурност, която се надявам да стартираме съвсем скоро\", заяви Захариева. По думите ѝ едната европрограма за подпомагането на южната част на Африка е посветена на мира и сигурността, за която са и отпуснати 15 млн. евро, а другата - на миграцията. Програмата за мир и сигурност ще подкрепя дългосрочното наблюдаване на изборните процеси в държавите от региона. Със средствата ще се насърчава и медиацията като начин за предотвратяване на конфликти, ще се стимулира международното полицейско сътрудничество за борба с организираната престъпност, особено трафика на дрога.Според Захариева е необходим иновативен и смел подход, така че да посрещнем предизвикателствата на съвремеността. \"Радвам се, че съм в Република Южна Африка в тази историческа година, в която почитаме 100 години от рождението на Нелсън Мандела и наследството, което той ни остави\", заяви дипломат номер 1.Българският външен министър изтъкна ролята на Южноафриканската общност за развитие за стабилизирането на тази част от континента. Според нея трябва внимателно да се обсъди какво може да се направи за укрепване на демокрацията и мира, така че да се гарантира провеждането на прозрачни избори в региона в годините напред. \"Те са единственият начин да бъдем сигурни, че ще сме свидетели на реформи, подкрепяни от обществото\", категорична бе Захариева и допълни, че е много важно и да се даде перспектива пред младите хора в региона и да се отдели ресурс за тяхното образование, което е пряко свързано и с друг важен въпрос - миграцията.Захариева е съпредседател на министерската среща в рамките на политическия диалог между Европейския съюз и Южноафриканската общност за развитие (САДК). Тя води европейската делегация в качеството си на външен министър на ротационния председател на Съвета на ЕС. Заедно със Захариева в Претория са старши дипломати от Европейската служба за външна дейност, от Европейската комисия, както и от делегациите на ЕК в няколко страни от региона.САДК е учредена през 1992 г. В нея участват 16 страни - Ангола, Ботсуана, Демократическа република Конго, Замбия, Зимбабве, Коморските острови, Лесото, Малави, Мавриций, Мозамбик, Намибия, Република Южна Африка, Свазиленд, Сейшелите и Танзания.", "date": "2018.03.28", "title": "ЕС помага на южните африкански държави с 15 млн. евро, обяви Захариева"}
{"url": "https://news.bg/bulgaria/reshenieto-ni-po-sluchaya-skripal-tryabva-da-e-motivirano-prizova-radev.html", "text": "Ако българското правителство реши да гони руски дипломати от страната, решението трябва да е мотивирано. Европейската солидарност не може да бъде сляпа и едностранна.Така коментира случая \"Скрипал\" президентът на България Румен Радев, съобщиха от прессекретарията на държавния глава и БНР.Припомняме, Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.България до момента не е взела решение за експулсиране на руски дипломати. Вчера премиерът Бойко Борисов разпореди на посланика ни в Русия да се прибере в София за консултации с правителството.По-рано премиерът Бойко Борисов обясни, че решение за санкции по случая спрямо Русия може да се вземе само при представяне на убедителни доказателства, каквито той обаче не е видял. Коментарът си Борисов направи по време на неформалната среща в Брюксел миналата седмица, където Великобритания представи случая.По-късно от МВнР излязоха също с изрично пояснение, че няма взето решение за изгонване на руски дипломати от България. Тогава се опровергаха информации на британски медии.Решението за извикване за консултации на българския посланик в Москва е в правомощията на правителството и то трябва да мотивира своите действия, заяви Радев в отговор на журналистически въпрос.Държавният глава посочи, че това е стъпка, която не е била съгласувана с него.\"\", подчерта още президентът.Попитан дали върху България не е упражнен прекомерен натиск, тъй като българската позиция се е сменяла не с дни, а с часове, и дали подобни действия ще повлияят на очакваното посещение на руския президент Владимир Путин у нас, държавният глава заяви, че тези въпроси трябва да бъдат отправени към българското правителство.Помолен да коментира българската позиция по случая \"Скрипал\", която според коалиционните партньори в управлението е балансирана, президентът отбеляза, че също смята така.Държавният глава посочи, че солидарността не може да бъде едностранна и припомни, че на заседанията на Европейския съвет преди година е поискал от всички лидери на ЕС да бъдат солидарни с България по повод намесата на Турция в изборния процес у нас.\"\", подчерта президентът.В отговор на въпрос за проведената среща на лидерите на ЕС и Турция във Варна президентът посочи, че \"\".Държавният глава отново подчерта, че това не е неговото разбиране за европейска солидарност.", "date": "2018.03.28", "title": "Решението ни по случая „Скрипал” трябва да е мотивирано, призова Радев"}
{"url": "https://news.bg/bulgaria/poslanikat-na-sasht-u-nas-otgovorat-na-sofiya-po-sluchaya-skripal-izrazyava-podkrepa-za-zapada.html", "text": "Отговорът на България по случая \"Скрипал\" е подкрепящ британската и европейската позиция, ние сме заедно в тази обединена позиция.Това обяви посланикът на САЩ у нас Ерик Рубин, цитиран от БГНЕС.Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.\"\", подчерта американският посланик.По отношение на българския отговор, Рубин заяви: \"\".Днес посланикът посети \"Марица Изток 3\".", "date": "2018.03.28", "title": "Посланикът на САЩ у нас: Отговорът на София по случая \"Скрипал\" изразява подкрепа за Запада"}
{"url": "https://news.bg/world/irlandiya-glasuva-na-25-may-na-referendum-dali-da-liberalizira-abortite.html", "text": "Ирландия ще гласува на 25 май на референдум дали да либерализира абортите, обяви правителството, цитирано от \"Ройтерс\".Така властите за първи път дават възможност на ирландците за последните 35 г. да променят един от най-стриктните режими в света по въпроса за абортите.Казусът отдавна разделя обществото на католическа Ирландия, където пълната забрана е отменена през 2013 г. при случаи, когато животът на майката е в опасност.Ирландците ще бъдат попитани дали искат отмяна на Осма поправка на Конституцията, която е въведена през 1983 г. за осигуряване на равно право на живот на майката и нероденото бебе.", "date": "2018.03.28", "title": "Ирландия гласува на 25 май на референдум дали да либерализира абортите"}
{"url": "https://news.bg/politics/novata-uredba-za-zashtita-na-lichnite-danni-e-za-digitalnite-pokoleniya.html", "text": "\"Защитата на данните, не само на личните данни, а и на другите видове защита на информация, никога не е самоцелно. Защитата на данните винаги има някакъв фокус, и то този фокус не са непременно данните. Този фокус е физическото лице, личността, загрижеността за именно този субект, който предвид определени негови обстоятелства става уязвим тогава, когато бива поставен в общественото внимание с всички свои данни - \"разголен\" и беззащитен.\"Това заяви академичният преподавател и понастоящем съветник на президента Румен Радев д-р Невин Фети по време на  - гражданска инициатива за периодично наблюдение и оценка на състоянието и развитието на правния ред в България. Темата на настоящето издание на Юридически барометър беше специално посветена на защитата на личните данни в контекста на  на Европейския съюз, който влиза в сила на 25 май 2018 година.\"Гледам с оптимизъм на възможността да бъдат съчетани подхода на ЕС, с тази отстояна и вдигната високо летва, и подхода на международното право за защита на личните данни. В съчетание двете уредби могат да зададат световен стандарт, по който да се осъществява тази защита. Особено разчитам, че с новите принципи и с увеличените права на физическите лица, администраторите да излязат от анонимността си и да оставят този сектор на физическите лица, които, за да защитят правото си на неприкосновеност и всички други свои права, които много често са поставяни в зависимости именно от опазване на личната им сфера, да могат наистина да останат анонимни, те да останат за малко забравени или поне оставени намира,\" обясни още Фети.Д-р Невин Фети цитира и констатация на надзорния орган за защита на личните данни на ниво ЕС, а именно че \"предизвикателството пред новата уредба за защита на личните данни ще бъде да уреди един механизъм за защита на данните пред поколенията, които вече не познават живота без интернет\".Темата за защитата на личните данни коментира и ръководителят на проекта Юридически барометър и бивш министър на образованието в кабинета \"Станишев\" Даниел Вълчев. По думите му темата е поставена като акцент в 16-я брой на Юридически барометър, защото в обществото се наблюдава напрежение по повод имплементирането на европейския регламент в родното ни законодателство.\"Искахме с тази тема не толкова да се присъединим към общия устрем да се вайкаме, че нещо ново ще ни застигне. Тъкмо обратното - да покажем от една страната, че въпросът за защита на личните данни не е някакъв нов въпрос, напротив, той има своя история, има своя уредба - международна, европейска и вътрешна. Има органи, които следят за това\", обясни Вълчев.\"Това, което е новото сега е, че ще се наложат промени в българското законодателство. Допускам, че такива се готвят вече. Несигурността на повече хора идва от гледна точка на много високия размер на санкциите. Ние бихме искали да успокоим този дебат и много внимателно и наистина професионално и задълбочено да огледаме това, което предстои да се случи, и да свалим този вид напрежение\", посочи още Вълчев и акцентира на това, че с новия регламент за защита на личните данни се разширява самото понятие \"лични данни\". По думите му се разширява и понятието за категорията \"специални лични данни\" или \"чувствителни лични данни\". Тези теми коментира по-подробно д-р Невин Фети.\"Изцяло новите моменти са малко, но са засилени много от съществуващите правила. Понятието за лични данни е разширено, но то остава непроменено в своите основни характеристики\", коментира Фети. По думите ѝ наред с обикновените личните данни като ЕГН-то, към личните данни вече спадат и други данни - например за нашето местонахождение, което със съвременните телефони мобилни устройства не е трудно да бъде установено. Другите такива данни са онлайн идентификатори, IP адресите на устройствата, с които работим, както и биометричните данни (например тези, с които днешните устройства работят като пръстови отпечатъци, сканиране на ретината, на лицето и други). Тези данни се определят в категорията на специалните или \"чувствителни\" лични данни. Други такива данни са тези, разкриващи расов или етнически произход, политически възгледи, религиозни или философски убеждения или членство в синдикални организации, генетични данни, биометрични данни, както вече стана ясно, данни за здравословното състояние или данни за сексуалния живот или сексуалната ориентация.", "date": "2018.03.28", "title": "Новата уредба за защита на личните данни е за дигиталните поколения"}
{"url": "https://news.bg/curious/otkriha-nay-golemiya-organ-v-choveshkoto-tyalo.html", "text": "Изследователи от Нюйоркския университет са открили нов орган, наречен интерстициум, за който се предполага, че е най-големият орган в човешкото тяло, съобщи \"Дейли Сабат\".Учените вярват, че това откритие може да помогне на изследванията за лечение на рак. Новооткритият орган представлява взаимосвързана система от пространства, пълни с течности в цялото тяло, задържани от нишки от колаген и еластин.Съавторът на изследването д-р Нийл Тейс заяви, че интерстициум действа като \"магистрала\" за вътрешното водоснабдяване на тялото. Учените отбелязват, че новооткритият орган може да се разглежда като най-големият орган на човешкото тяло, тъй като той съществува в съединителната тъкан, под кожата и обгражда други органи.По думите му става ясно, че органът действа като вид \"амортисьор\", който предпазва тъканите на тялото от разкъсване.Проучването също така отбелязва, че откриването на интерстициум може да позволи на учените да обяснят процеса, при който раковите клетки могат да се разпространяват в организма.", "date": "2018.03.28", "title": "Откриха най-големия орган в човешкото тяло"}
{"url": "https://news.bg/crime/prokuraturata-se-samosezirala-za-deputata-dimitar-gamishev.html", "text": "Прокуратурата ще изиска резултатите от данъчната проверка на НАП за депутата от ГЕРБ Димитър Гамишев. Това каза в отговор на журналистически въпрос говорителят на главния прокурор Румяна Арнаудова.Тя посочи, че главния прокурор Сотир Цацаров се е самосезирал въз основа на публикация на Бивол.Припомняме, тази сутрин депутатът от ГЕРБ , след като от .\"Главният прокурор се самосезира за публикация в Бивол за данъчно престъпление по чл. 255 А ал. 2 от НК\", посочи Арнаудова и уточни, че става въпрос за сключване на сделка с търговско предприятие с цел избягване на плащане на данъчно задължение в особено големи размери.Арнаудова обясни и че по електронната поща е постъпил анонимен сигнал, в който се споменавало и пътнотранспортното произшествие, за което депутатът Гамишев е получил две години лишаване от свобода. В сигнала са изложени различни факти за семейството на народния представител, за неговите близки, за снаха му. Засегната била и темата, как преди да стане депутат от ГЕРБ, Гамишев продал търговското си дружество на трето лице, а то имало от своя страна данъчни задължения в размер на 200 хиляди лева.И главният прокурор Сотир Цацаров потвърди, че прокуратурата се е заела с депутата Димитър Гамишев, като след като НАП го провери, държавното обвинение отново ще анализира случая. Ако твърденията за гербера се потвърдят, ще се стигне до наказателно преследване, се закани Цацаров след заседанието на вътрешната комисия и комисията за контрол върху службите.Ние ще търсим фактите, увери той.", "date": "2018.03.28", "title": "Прокуратурата се самосезирала за депутата Димитър Гамишев"}
{"url": "https://news.bg/world/mafiotite-ne-sa-hristiyani-te-nosyat-smart-zakleymi-papa-frantsisk.html", "text": "Папа Франциск заяви, че членовете на мафията в Италия, където много от тях ходят на църква и открито се молят, не могат да се наричат християни, защото \"носят смърт в душите си\", информира \"Ройтерс\".Франциск говори пред десетки хиляди хора на площад \"Свети Петър\". Според агенцията това е най-яростната атака под адрес на организираната престъпност през последните близо 4 г.\"Не е нужно да ходим далеч, нека помислим какво се случва точно тук, у дома (Италия)\", каза папата, говорейки като цяло за \"измислените християни\", които са покварени, но се преструват, че са правоверни.\"\", продължи римокатолическият духовен водач.Много членове на мафията в Италия се разглеждат като част от религиозна група.През 2014 г. папата посети Калабрия, където обвини мафията, че се \"прекланя на злото\" и че е отлъчена от Църквата с действията си.Днес Франциск призова хората да се помолят за мафиотите, \"така че Бог да докосне душите им\".", "date": "2018.03.28", "title": "Мафиотите не са християни, те носят смърт, заклейми папа Франциск "}
{"url": "https://news.bg/crime/prokurorska-ostavka-zaradi-dokumentite-v-shkafcheto-na-kmeta-na-septemvri.html", "text": "Намерените документи от ДАНС в кмета на Септември не били класифицирани. Това стана ясно от коментара на главния прокурор Сотир Цацаров след съвместното заседание на вътрешната комисия в НС и комисията за контрол върху службите, където бе привикан заедно с шефа на ДАНС Димитър Георгиев и вътрешния министър Валентин Радев.Това били публични документи за нарушения на отминалите местни избори.Със заповед на обвинител номер едно е създадена комисия, която да провери случая, оглавена от апелативния прокурор на Пловдив. Всички справки от териториалното звено на ДАНС са проверени.Изводът на прокурорската комисия, че четирите документа в кмета на Септември имат обща пресечна точка и тази пресечна точка е Районна прокуратура-Пазарджик. Все още не може да се установи кой е копирал документите. Препечатването им обаче е станало именно в Районната прокуратура, според Сотир Цацаров.Районният прокурор на Пазарджик е поел отговорност и е подал оставка заради скандала. Оставката му е приета незабавно от ВСС.Припомняме, , на 20 февруари, като тогава не бе оповестена официално причината за нея. Една от хипотезите тогава беше, че оставката е именно заради разследването срещу кмета на Септември Марин Рачев за източване на община Септември с 13 млн.лв. Акцията бе заради повдигнато обвинение за данъчно престъпление срещу кмета на общината Марин Рачев за нарушения на закона за обществени поръчки.  откриха документи, свързани с изборите, в нощното му шкафче в дома му.Когато това става известно  по случая, но и тогава главният прокурор  .Името на пазарджишкия прокурор Кацаров обаче стана по-популярно покрай случая във Виноградец, където шестгодишно дете стреля с пистолет и уби собственик на заведение. Детето стреля с пистолета на тогавашния председател на Общинския съвет в Септември Лазар Влайков.Близките на убития обвиниха прокурор Кацаров, че е разпънал чадър над Лазар Влайков и че е поддържал нерегламентирани контакти с престъпници.", "date": "2018.03.28", "title": "Прокурорска оставка заради документите в шкафчето на кмета на Септември"}
{"url": "https://news.bg/society/lavat-asen-pristigna-v-noviya-si-dom-v-holandiya.html", "text": "Четиригодишният лъв Асен пристигна в новия си дом в спасителния център Фелида в Холандия, съобщиха от международната фондация \"Четири лапи\". Царят на животните бе спасен от екипа на фондацията от сигурна смърт в незаконния зоопарк в Разград.Пътуването му по суша продължи два дни със специализиран транспорт за диви животни на организацията. В Холандия за Асен ще бъдат полагани специализирани грижи поради нестабилното му здравословно състояние.Лъвът Асен е роден през 2014 г. в зоопарка в Разград. След неуспешен опит да бъде продаден на търг заедно с двете му братчета, през 2016 г. е разменен за лама с хасковския зоопарк. Само половин година по-късно обаче от там го връщат заради влошеното му здравословно състояние.Поради липса на място за Асен в разградския зоопарк, след връщането му той е отглеждан в тясно вътрешно помещение до 2017 г. Тогава е преместен в Зоологическа градина - София за пълни изследвания и последващо лечение.Прегледът на Асен със скенер тогава показа прорастване между вратните прешлени, което е причина за нестабилната му походка. Заради липса на движение той страдаше и от атрофия на мускулите.Като причина за критичното състояние на Асен бяха посочени както лошите условия на отглеждане и липсата на ветеринарномедицинска грижа, така и фактът, че той е плод на близкородствена връзка между родителите си, които са брат и сестра. След четиримесечно медикаментозно лечение и подходяща диета, състоянието на Асен вече е стабилно. Качеството му на живот е значително подобрено.Във \"Фелида\" Асен ще се присъедини към другите две лъвчета - Масуд и Терез. Те бяха спасени от доброволци и организациите \"Дивите животни\" и \"Четири лапи\" също от зоопарка в Разград.Терез и Максуд бяха приютени в спасителния център след множество перипетии, породени от желанието на кмета на Разград и управляващото мнозинство в общинския съвет да ги дарят на зоопарка в Пазарджик.След намесата на премиера Борисов, лъвчетата все пак заминаха за Холандия, тъй като беше преценено, че здравословното им състояние е настабилно и липсата на опит и подходящи условия в зоопарковете у нас не позволяват те да бъдат отгледани правилно.Припомняме, \"Фелида\" е специализиран спасителен център за отглеждане на големи котки със здравословни или поведенчески проблеми. В момента там са настанени 5 тигъра и 3 лъва.Броят на животните е малък, за да може да им се оказва максимално добра помощ. Идеята е \"Фелида\" да бъде само транзитен център за стабилизиране на здравословното състояние на големите котки преди те да поемат пътя към своя постоянен дом в среда максимално близка до естествената им в Африка.За всяко животно във Фелида са изготвени индивидуална програма - специфичина диета, оценка на психическото и физическото им състояние и изготвяне на насоки за подобряването им. В случай, че здравословното състояние на животните не позволява те да бъдат транспортирани заради риск за живота им, те остават за постоянно отглеждане в центъра. За да се гарантира максимално спокойствието на животните, \"Фелида\" не е отворен за свободни посещения.Постоянно за големите котки се грижат 4-ма професионални гледачи с необходимото образование и опит.", "date": "2018.03.28", "title": "Лъвът Асен пристигна в новия си дом в Холандия"}
{"url": "https://news.bg/int-politics/bum-na-investitsiite-v-nay-mrasnite-izkopaemi-goriva-zaradi-tramp.html", "text": "Банковите вложения в \"екстремни\" изкопаеми горива са се увеличили неимоверно в световен мащаб, стигайки до 115 млрд. долара по време на първата година на Доналд Тръмп като американски президент, като вложенията в катранени пясъци са се увеличили повече от два пъти. Това е установил нов доклад, съобщава \"Гардиън\".Масовото бягство от инвестиции в изкопаеми горива след Парижкото споразумение за климата приключи през миналата година с връщането към енергийни източници, наречени \"екстремни\" заради приноса им към глобалните емисии в атмосферата, които водят до глобално затопляне на климата. Това включва 11% ръст във финансирането на извличането на петрол от катранени пясъци, което е най-мръсният възможен добив на суров петрол, както и добив на нефт и въглища в Арктика и в много дълбоки води.Американските и канадските банки възобновиха надпреварата в неконвенционалния енергиен сектор след обещанието на Тръмп да изтегли САЩ от Парижкото споразумение, като една от най-големите американски банки JPMorgan Chase увеличи финансирането си за въглища с 21 процента и четирикратно увеличи активите си в катранени пясъци.Ръстът от 5,6 млрд. долара на JPMorgan Chase във вложения в катранени пясъци добави към близо 47 млрд. долара приходи за индустрията през миналата година, се разкрива в доклада на неправителствени организации, включително BankTrack, Sierra Club и Rainforest Action Network (RAN).Говорителката на RAN Алисън Кърш обвини банки като JPMorgan Chase във \"връщане назад в сляпо следване на техните неправилни политически лидери\".\"Ако имаме някакъв шанс за спиране на катастрофалните климатични промени, трябва да се сложи край на експанзията и да се спрат напълно тези опасни източници на енергия\", коментира Алисън Кърш и добави: \"Банките трябва да бъдат отговорни и да прилагат политики, които предпазват от екстремно финансиране на изкопаеми горива.\"JPMorgan Chase e помолила Комисията за ценни книжа и фондови борси на САЩ за подкрепа в опита ѝ да блокира решение на акционерите, в което се призовава за доклад на банката за финансовите и климатични рискове, свързани с проектите за извличане на петрол от катранени пясъци.Канадските банки Royal Bank of Canada и Toronto Dominion остават най-големите поддръжници на катранените пясъци, като имат вложения в тях в размер на 38 млрд. долара.Кели Мартин, която е организационен директор в Sierra Club, коментира: \"Катранените пясъци и другите проекти за изкопаеми горива застрашават климата ни, общественото здраве и общностите и докато не спрат да ги подкрепят финансово, големите банки... са съучастници в това разрушение.\"По-голямата част от новите \"екстремни\" инвестиции са станали при удвояване на кредитите и облигациите за подкрепяната от правителството на Канада индустрия за разработване на катранените пясъци, въпреки че нейният успех би бил катастрофален за опитите за смекчаване на последиците от климатичните промени, подчертава бившият директор на НАСА Джеймс Хансен.Банковото финансиране за добив на петрол от катранени пясъци и тръбопроводи се е увеличило повече от два пъти през миналата година - в сравнение с периода 2015-2016 г., когато тогавашният американски президент Барак Обама не разреши изграждането на нефтопровода \"Кийстоун\", който впоследствие беше отново одобрен от Тръмп.Подкрепата за въглищата сред 36-те наблюдавани банки също е нараснала с 6% през 2017 г. след 38% спад през 2016 г. Големи китайски банки всъщност са ограничили тези инвестиции през миналата година, а в Европа BNP Paribas и ING са намалили позициите си в активи в изкопаеми горива.14 европейски банки обаче колективно са увеличили финансирането си на въглища с повече от 2 млрд. долара през миналата година.", "date": "2018.03.28", "title": "Бум на инвестициите в най-мръсните изкопаеми горива заради Тръмп"}
{"url": "https://news.bg/crime/tsatsarov-nahoka-mvr-za-bedstvashtite-koncheta.html", "text": "Главният прокурор Сотир Цацаров остро критикува МВР за .\"Бе представена в МВР с доста шум зоополиция, в случая тя трябваше да реагира\", категоричен бе обвинител номер 1.\"Реагираха будни граждани, реагираха хора със съвест, които са направили необходимото, за да спасят животните\", коментира още Цацров.Кюстендилската районна прокуратура  , от която е последвала смърт, както и как собственикът разходва евросредствата.", "date": "2018.03.28", "title": "Цацаров нахока МВР за бедстващите кончета"}
{"url": "https://news.bg/world/katalunskiyat-parlament-otnovo-podkrepi-puchdemon-za-lider.html", "text": "Парламентът на Каталуния обяви, че подкрепя правото на бившия лидер Карлес Пучдемон отново да води региона, информира \"Ройтерс\".Припомняме, Пучдемон беше задържан от германската полиция в неделя. Той чака решение на съда по искане на Испания да бъде екстрадиран.Каталунският парламент прие чисто символична декларация в подкрепа на Пучдемон, която според световната осведомителна агенция показва колко безсилни са партиите, които подкрепят независимост, тъй като съдебната примка около лидерите им се затяга. Почти всички лидери на сепаратисткото движение са зад решетките или в изгнание.Върховният съд на Испания взе решение в петък Пучдемон и други 24-ма каталунски лидери да бъдат съдени за бунт, злоупотреби и неподчинение във връзка с организирания през октомври 2017 г. референдум за независимост на Каталуния.Съдът поднови заповеди за арест на Пучдемон и други четирима политици, които живеят в чужбина.Днес бившият каталунски министър на образованието Клара Понсати се предаде на шотландската полиция.През миналата седмица каталунският парламент не успя да избере нов лидер. Законодателният орган има два месеца да опита отново преди да бъдат свикани нови предсрочни избори.Днес сепаратистките партии защитиха правото на Пучдемон да бъде кандидат за лидер на правителството, но това едва ли ще се осъществи с оглед на това, че е в ареста в Германия.Според Конституционния съд на Испания Пучдемон и другите кандидати могат да оглавят правителството, ако лично присъстват в парламента и съдът даде разрешението си.", "date": "2018.03.28", "title": "Каталунският парламент отново подкрепи Пучдемон за лидер"}
{"url": "https://news.bg/crime/tsatsarov-ostavi-na-ns-da-pretseni-nakazaniyata-za-zalivane-s-kiselina.html", "text": "Оперативният напредък е немалко. Това заяви главният прокурор Сотир Цацаров за случая със залятата с киселина жена в София. Има съвсем конкретни данни по отношение на евентуалния извършител, изтъкна той.Депутатите трябва да преценят дали да се завишат наказанията за посегателства с киселина, според думите на обвинител номер едно.Той очаква годни данни от разследващите. Нека им дадем време, посочи Цацаров.Мотивът , обясни Сотир Цацаров.Припомняме, в понеделник вечерта неизвестен заля с киселина 36-годишна жена на столичния булевард \"Александър Стамболийски\" близо до бул. \"Константин Величков\".", "date": "2018.03.28", "title": "Цацаров остави на НС да прецени наказанията за заливане с киселина"}
{"url": "https://news.bg/crime/kmetat-na-mladost-sezira-prokuraturata-za-falshivi-dokumenti-za-stroezh.html", "text": "Кметът на Район \"Младост\" Десислава Иванчева сезира Софийска районна прокуратура и столичната полиция по случай за сериозни съмнения за фалшификация на документи от страна на инвеститор.Съмненията на кмета на \"Младост\" възникват около преписка за одобряване на инвестиционни проекти и издаване на разрешение за строеж на 7-етажна сграда със смесена общественообслужваща функция. Мястото на сградата - на ъгъла между улиците \"Свето Преображение\" и. \"Д-р Атанас Москов\".След получаването на преписката в Район \"Младост\", администрацията дава указания за внасяне на допълнителни документи, които са внесени от инвеститора на 16 март тази година. При прегледа на документите обаче екипът на Район \"Младост\" забелязва явни белези за манипулация.Според районната администрация е налице явно несъответствие и липса на прилика в подписите в допълнително представените документи. Те били положени в един документ по един начин и по съвсем различен начин в друг документ. Подписите изглеждали, че са поставени от един и същ човек, без разлика в цвета на мастилото на химикалката. Въпреки това обаче кметството в \"Младост\" има сериозни съмнения, че представените документи са неистински и положените в тях подписи не са на посочените за автори лица.Освен различните подписи, в графичната част от проектната документация имало и множество подлепвания по страниците и скриване на част от текста. Такова подлепване се виждало в документ, озаглавен \"ПРОЕКТ\". Подлепването било върху наименованието на обекта и имената на съгласувалите проектанти.В сигнала до прокуратурата кметът на столичния район е категорична, че установяването на авторството на подписите без съмнение е от решаващо значение за законността на производството и за одобряването на инвестиционни проекти и издаване на разрешение за строеж.От кметството в \"Младост\" посочват също, че един от главните приоритети на администрацията е да не се допускат строежи, които не удовлетворяват законовите изисквания и гарантирането живота и здравето на гражданите.", "date": "2018.03.28", "title": "Кметът на „Младост“ сезира прокуратурата за фалшиви документи за строеж"}
{"url": "https://news.bg/world/izrael-razpolozhi-snayperisti-po-granitsata-s-gaza.html", "text": "Израелската армия разположи повече от 100 снайперисти по границата с Газа преди запланувана масова демонстрация на палестинците до границата.Това разкри генерал-лейтенант Гади Айзенкот, Началник на генералния щаб на Израел, цитиран от \"Ройтерс\".Организаторите се надяват хиляди палестинци в Газа да откликнат на призива им за демонстрации, които ще започнат в петък. Демонстрациите са в подкрепа правото на палестинските бежанци да влизат на територия, конфискувана от Израел. Протестите са подкрепяни и от Хамас. Протестните действия ще продължат 6 седмици. На 15 май е кулминацията, когато палестинците отбелязват Деня на катастрофата, Накба.Мерките за сигурност на израелската армия включват също забрана на палестинците да се доближават до границата с Израел.Айзенкот заяви пред всекидневника Yedioth Ahronoth, че военните няма да позволят \"масово проникване\" или да толерират щети по оградата по време на протестите.\"Разполагаме повече от 100 снайперисти..., които предимно са от специалните сили\", каза генералът в интервю за вестника и добави: \"Ако животът им е в опасност, имат разрешение да открият огън\".", "date": "2018.03.28", "title": "Израел разположи снайперисти по границата с Газа"}
{"url": "https://news.bg/politics/zakon-pozvolyava-zastroyavane-na-gradinkite-v-sofiya-preduprezhdavat-obshtinari.html", "text": "Опасност да се застроят 90% от междублоковите пространства в София се съдържат във финалните текстове на Закона за устройство и застрояване на Столична община, гласувани по-рано през деня в парламента. За това предупредиха общинските съветници Войслав Тодоров и Георги Кадиев.Целта на закона, предложен от Столична община, бе да се спре безконтролното изникване на небостъргачи в столицата. Окончателните текстове, обаче, дадоха възможност да се преотреждат (променя предназначението - б.р.) на терени за озеленяване в кварталите на София. Условието е да не са заложени за зелени площи в Общия устройствен план.Това касае 90% от междублоковите пространства в София. Досега законът забраняваше подобно преотреждане, пише Тодоров в своя фейсбук профил.Изобщо терминът \"междублоково пространство\" отпада от закона и се заменя с \"площите между сградите при комплексно застрояване\". Такава формулировка позволява плътно застрояване с все по-малко \"площи между сградите\".\"В допълнение се позволява 10% от всички терени за зелени площи да се застроят като \"временни постройки\". Досега строителство на тези терени можеше да има само за съоръжения на техническата инфраструктура, поддържане на зелената система, спортно-атракционни дейности и детски площадки и за обслужване на посетителите. С приетите изменения 10% от парковете и зелените площи могат да се застроят почти без ограничение, стига да са с \"временни постройки\", пише Тодоров.Той дава пример, че в ситуация, в която огромни площи от софийските паркове са частна собственост, включително 20% от Южния парк, може да се стигне до непредсказуеми варианти.Приетите изменения в закона няма да постигат и широко прокламираната си цел за спиране на много високото строителство в София, категорични са общинските съветници.Те обясняват твърдението си, че след промените се позволява изкуствено разделяне на парцели с цел надвишаване на максималното застрояване до два пъти. Сложените тавани на височините са нехарактерно високи за град като София. В идеалния център се позволяват сгради до 17 етажа (50м), в останалата част на града - до 25 етажа (75м).В документа се позволява около метростанциите в Дружба, Лагера, Хиподрума, Бели Брези, Възраждане и всички северни квартали в метро - до 34 етажа (100м).Започнатите процедури за подробни устройствени планове ще се довършват по досегашния закон - почти без ограничения. В София има над 20 високи сгради, в процес на строителство или със започнали процедури за това.\"Общото между започнатите процедури за небостъргачи е, че всички са в или южно от центъра на града. Никоя от тях няма да бъде засегната от предложените промени в закона за София, защото той не важи за проекти със стартирали процедури. И ако на това му казваме събиране на високите сгради в 2 зони в края на града\", възклицава Тодоров.Той е внесъл питане до кмета, в което иска пълна информация за всички сгради над 50 метра в града и оценка как това се вписва във \"Визията за София\", която се разработва.В доклада на датските архитекти за София пише: \"Гледката към планините е едно най-големите преимущества на града и не бива да бъде привилегия само за малцина\". Ако се реализират тези проекти, се опасявам, че само за хората в тях ще има пълна гледка към Витоша.Припомняме, архитект Хенриет Вамбер заяви, че софиянци имат най-прекрасното място в света за скейтборд и страхотна гледка към Витоша. Тя е част от екипа на големия датския архитект Ян Геел, който консултира изработването на концепцията за развитие на София в следващите 30-40 г.Камерите на датските архитекти са заснели и остарялата настилка, и високите сгради, които скриват изгледа към Витоша, информират от сайта на столична община.Според общинските съветници Кадиев и Тодоров промените в закона за застрояване на София създават повече проблеми, отколкото решават. Особено в ситуация на ежемесечни протести срещу застрояване на междублокови пространства в различни квартали на София, пътят трябва да е на ограничаване на възможностите за такова строителство, а не позволяване субективно, парче по парче общинският съвет да преотрежда терени и да разрешава допълнително загравбане на зелени площи в столицата, смятат общинските съветници.", "date": "2018.03.28", "title": "Закон позволява застрояване на градинките в София, предупреждават общинари"}
{"url": "https://news.bg/crime/balgariya-izplashta-60-hil-lv-obezshteteniya-za-izgubeni-dela-pred-espch.html", "text": "Правителството при решение, с което да бъдат изплатени близо 60 хиляди лева обезщетения по волята на 5 решения на Европейския съд по правата на човека (ЕСПЧ) за дела, водени срещу България.Точната сума е 57 310 лева, които ще отидат за обезщетения за претърпени имуществени и неимуществени вреди, както и разходи и разноски на жалбоподателите.Първото дело:Делото \"Варадинов срещу България\" е заради невъзможността Вардинов да обжалва пред съд наложена му глоба по Закона за движение по пътищата от 2008 г. Глобата, която катаджиите наложили на мъжа била в размер на 50 лв. ЕСПЧ приема, че самото установяване на нарушението представлява достатъчно обезщетение и присъжда само разноски по делото в размер на 300 евро.Второто дело:По делото \"Кормев срещу България\" жалбоподателят повдига оплаквания, че осъждането му се дължи единствено на показания, изтръгнати с изтезание на друг обвиняем по същото дело, както и че условията в следствения арест и в затвора в Стара Загора са лоши. ЕСПЧ намира нарушение на правото на справедлив процес поради отказа на националните съдилища да разгледат аргумента за приложено полицейско насилие при получаването на самопризнания, само защото те са били подкрепени от други доказателства по делото. Според ЕСПЧ това означава на разследващите да се даде зелена светлина да подлагат обвиняеми и свидетели на изтезание, за да получат показания. Съдът признава и оплакванията по отношение на лошите материални условия. Присъденото обезщетение е 10 477 евро за неимуществени вреди, разходи и разноски по делото.Третото дело:По делото \"Лебоа срещу България\" има оплаквания от жалбоподателя за лошите материални условия в местата за лишаване от свобода. Мъжът се оплакал и от невъзможност да осъществява лични контакти с посетители и да провежда телефонни разговори в началото на задържането си. Съдът не приема оплакванията от битовите условия, но констатира нарушение на правото на личен живот на г-н Лебоа, тъй като не са му били предоставени правилата, уреждащи реда за достъп до телефон и правото на посещения в следствения арест. Присъдено му е обезщетение и разноски по делото в размер на 1 400 евро.Четвъртото дело:По делото \"Ванчев срещу България\" оплакванията на жалбоподателя се отнасят до изтърпяно вповече наказание, присъдено в тази връзка обезщетение в производство по Закона за отговорността на държавата и общините за вреди и задължението за заплащане на съдебни разноски по воденото дело. Санкцията се отнася до размера на съдебните такси в производството по ЗОДОВ преди промените от 2008 г. - казус, по който ЕСПЧ се е произнасял многократно. Присъденото обезщетение и разходи по делото са в размер 11 500 евро.Петото дело:По делото \"Крушев срещу България\" жалбоподателят се оплаква от наложените му три административни наказания - имуществени санкции в размер на 5 000 лв. всяка, извършени за административни нарушения по ЗУТ, които съгласно тогава действащото законодателство не са подлежали на съдебен контрол. Поради установеното от ЕСПЧ право на достъп до съд е определено обезщетение и присъдени разноски в размер на 5 355 евро.", "date": "2018.03.28", "title": "България изплаща 60 хил. лв. обезщетения за изгубени дела пред ЕСПЧ"}
{"url": "https://news.bg/world/nyama-da-gonim-ruski-diplomati-zaradi-tvardenie-kategorichen-erdogan.html", "text": "Президентът на Турция Реджеп Ердоган заяви, че страната му няма да експулсира руски дипломати на базата на \"твърдение\", информира АП.Анкара осъди отравянето на Сергей Скрипал и дъщеря му във Великобритания, също така призова виновниците да бъдат изправени пред правосъдието.Но правителството обяви, че не планират да последват действията на НАТО и ЕС, които изгониха руски дипломати.\"\", казал Ердоган пред журналисти, цитиран от \"Хюриет\" и други местни медии.", "date": "2018.03.28", "title": "Няма да гоним руски дипломати заради твърдение, категоричен Ердоган"}
{"url": "https://news.bg/int-politics/slovakiya-portugaliya-i-malta-sashto-otzovavat-poslanitsite-si-ot-rusiya.html", "text": "Още три страни от Европейския съюз - Словакия, Малта и Португалия - отзовават посланиците си в Москва за консултации, съобщават руските медии, като по-рано днес Люксембург също обяви, че отзовава посланика си от Русия.Министърът на външните работи на Словакия Мирослав Лайчак уточни, че посланикът на страната в Русия се отзовава за първи път от 20 години. Това е свързано с обвиненията от страна на Великобритания по адрес на Москва, че е отговорна за нападението с нервнопаралитично вещество срещу бившия руски шпионин Сергей Скрипал и дъщеря му Юлия на 4 март в английския град Солсбъри.\"Що се отнася до призива на Великобритания, съгласно който нейните съюзници експулсираха от страните си дипломати, работещи в качеството на служители под прикритие на руските специални служби, ние го приемаме много сериозно, обмисляме го. В контакт съм с ръководителите на нашата страна и с чуждестранните ни партньори\", посочи Лайчак.Той добави, че планира да обсъди този въпрос с шефа на словашкото контраразузнаване SIS. По думите му, окончателното решение за евентуално експулсиране трябва да бъде взето от ръководството на страната.Междувременно Малта също отзовава посланика си от Москва.\"Правителството на Малта изразява пълната си солидарност с правителството на Великобритания на фона на това сериозно предизвикателство за нашата обща сигурност\", изтъкнаха малтийските власти в \"Туитър\".Миналата седмица Европейският съюз отзова посланика си от Русия.В понеделник 16 страни от Европейския съюз, а също така САЩ, Канада, Австралия, Норвегия, Украйна и няколко други държави взеха решение да експулсират руски дипломати заради покушението срещу Скрипал. Решението за експулсиране беше взето в подкрепа на Великобритания, която обвинява Русия за химическата атака, която е първата на територията на Европа от Втората световна война насам.Руските власти обявиха експулсирането на техни дипломати като \"неприятелска и провокативна стъпка\" и обещаха да подготвят ответни мерки.", "date": "2018.03.28", "title": "Словакия, Португалия и Малта също отзовават посланиците си от Русия"}
{"url": "https://news.bg/int-politics/vozhdovete-kim-i-si-demonstriraha-blizki-otnosheniya.html", "text": "С усмивки и енергични ръкостискания, Северна Корея и Китай използваха изненадващата визита на севернокорейския комунистически вожд Ким Чен-ун, за да покажат, че въпреки неотдавнашното напрежение, Пхенян все още има мощен защитник и Пекин няма да бъде заобиколен в дискусиите за съдбата на непредвидимия му съсед, отбелязва \"Асошиейтед прес\".Секретните разговори на севернокорейския вожд Ким Чен-ун с китайския президент Си Цзинпин (превърнал се междувременно в пълен господар на Китай по подобие на китайския вожд Мао Цзедун) в Пекин имаха за цел подобряване на позициите на двете страни преди очакваните срещи на Ким с южнокорейския президент Мун Дже-ин и американския президент Доналд Тръмп през следващите седмици.Основната цел на Пекин е да потвърди отново значението си за тези разговори, от които той е изключен. Китай изглеждаше все по-изолиран, след като отношенията му със Северна Корея се влошиха, а Пхенян протегна ръка на Сеул и Вашингтон.\"Посещението на Ким Чен-ун показва, че Китай не е маргинализиран, а играе водеща роля. Това съхранява голяма част от репутацията на Китай\", изтъква Пан Жонгинг, който е експерт по Северна Корея в Университета Ренмин в Пекин.Официалните информации от двете страни днес обрисуват с приповдигнат тон топлите отношения между двамата лидери в опит да омаловажат напрежението заради разработването на ядрени оръжия и междуконтинентални балистични ракети от страна на Северна Корея.В тези информации, \"Ким отново потвърди традиционното приятелство между двете страни, сякаш нищо не се е случило, след като отношенията се влошиха до безпрецедентно ниски нива\", посочва Бони Глейзър, който е експерт по Азия в Центъра за стратегически и международни изследвания.Отношенията между двете комунистически държави се обтегнаха, след като Китай подкрепи по-тежки санкции на ООН срещу Северна Корея и спря вноса на въглища и желязна руда. През миналата година Пхенян сякаш се опитваше да унижи Пекин, насрочвайки част от ракетните си изпитания по време на провеждането на големи световни срещи на високо равнище в Китай.Ким посети неофициално Китай по покана на Си Цзинпин, уточни официалната китайска новинарска агенция \"Синхуа\", в първото си посещение в чужбина, откакто пое властта през 2011 г. \"Синхуа\" уточни, че посещението е продължило от неделя до сряда, но това очевидно е включвало времето за пътуване от Пхенян със специалния брониран влак, с който Ким е пътувал и който тайно е пристигнал в Пекин в понеделник и е тръгнал в обратна посока във вторник следобед.Въпреки че Китай се опита да запази в тайна посещението на Ким Чен-ун, а в сряда го определи като \"неофициално\", китайските власти са му отдали подобаващите почести като държавен глава, включително церемония по посрещане и военни почести в центъра на китайската столица.Си и съпругата му също така са дали банкет за Ким и съпругата му. Освен това те са наблюдавали заедно художествено представление.За Китай посещението също така представя пред китайската общественост, че Си Цзинпин е твърдо решен да направлява отношенията на Пекин със Северна Корея по начин, който е в услуга на интересите на Китай.Анализатори посочват, че Ким може да е почувствал необходимост да се консултира с традиционния съюзник на страната си преди срещите на върха с Мун Дже-ин и Тръмп. Неговият изолиран баща - Ким Чен-ир, за първи път посети Китай като вожд на Северна Корея през май 2000 г., за да се консултира с китайското държавно ръководство преди срещата си с бившия южнокорейски лидер Ким Де-чун.Китай също не би искал първата среща в чужбина на Ким да бъде с някой друг освен със Си Цзинпин.\"Това е Китай, затвърждаващ регионалната си хегемония и влияние, подчертавайки: \"Хей, първо с мен ще говориш\", коментира Майкъл Ковриг, който е старши съветник за Североизточна Азия в Международната кризисна група.", "date": "2018.03.28", "title": "Вождовете Ким и Си демонстрираха близки отношения"}
{"url": "https://news.bg/crime/ima-video-ot-ubiystvoto-v-narechenski-bani.html", "text": "Извършителите на убийството на софийския бизнесмен край Нареченски бани са заловени. Това коментира вътрешният министър Валентин Радев пред журналисти след представянето на новите специализирани автомобили, които ще получат граничните полицаи.Това са баща и син, като бащата е бил бизнес партньор на жертвата. Счита се, че в основата на конфликта стоят неуредени финансови отношения.Припомняме, вчера вечерта полицията откри тялото на софийски бизнесмен в микроязовир край Нареченски бани, след като близки на жертвата са подали сигнал за изчезването му на 25 март.Убийството, според прокуратурата, е извършено на 21 март към 17,00 часа в заведение в Нареченски бани, стопанисвано от убития Венцислав Младенов и от Севдалин и Марин Боюклиеви. След скандал, между Севдалин и Венцислав възникнал ръкопашен бой, в който се намесил и Марин. Бащата и синът са изтеглили Венцислав Младенов в друго помещение, където единият го държал за краката, а другият му нанасял удари с тъп предмет в тила, докато спрял да диша.Окръжният прокурор на Пловдив Румен Попов уточни, цитиран от БТА, че скандалът и сбиването са били заснети от охранителна камера, която близките на убития намерили в захвърлена в близък стопански двор.Тялото е било \"опаковано\" в различни материали, напъхано в бидон и захвърлено в река Чепеларска в района на село Косово, където разследващите са го открили едва вчера.На задържаните баща и син Боюклиеви е повдигнато обвинение за умишлено убийство. Двамата са задържани за срок от 72 часа с прокурорско постановление, като след внасянето на обвинителния акт предстои да бъде поискана мярка \"задържане под стража\".Вътрешният министър коментира беше лаконичен за инцидента със . Валентин Радев информира, че състоянието на жената остава тежко, с изгаряния от 25%. Затова е не може да бъде разпитана. ", "date": "2018.03.28", "title": "Има видео от убийството в Нареченски бани"}
{"url": "https://news.bg/politics/stopyavame-se-s-okolo-20-do-2040-g.html", "text": "Населението на България ще намалее с около 20% до 2040 година. Тази прогноза за демографско развитие бе разгледана по време на днешното заседание на министрите от кабинета \"Борисов-3\", съобщиха от МС.Данните са записани в правителствената Прогноза за демографското развитие на България за периода 2015-2040 г. Тя ще бъде преставена на парламента.Документът е изготвен от Института за изследване на населението и човека при БАН на базата на сравнителна съпоставка на официални прогнозни данни на Евростат, НСИ, ООН и Световната банка.Основният извод в проучването е, че се очертават сходни на сегашните тенденции в демографското развитие на страната през следващите няколко десетилетия.Прогнозираното намаление на населението в периода до 2040 г. е значително - около 20-25% според различните проекции. Съотношението между половете ще остане стабилно, независимо от предвижданото намаление на смъртността, което засяга в различна степен мъжете и жените. Делът на младите хора до 20 г. ще се запази, докато на възрастните над 65 г. ще нарасне значително. Това определя и прогнозирано намаление на броя и дела на населението в активна възраст. Намалението на населението на териториален принцип обхваща почти всички области, без столицата. Очаква се този процес да продължи в течение на целия период.В общоевропейски план България не е единствената страна с прогнозирано намаляващо население, се посочва в проучването. Според целевия вариант на проекцията на Евростат се очаква това да се случи в още 11 страни - Литва, Латвия, Румъния, Гърция, Хърватска, Португалия, Полша, Унгария, Естония, Италия и Словакия. Към тях условно биха могли да се присъединят Словения и Чехия, в които броят на населението се очаква да остане без промени до 2040 г. Това води до извода, че в почти половината страни от ЕС се очаква намаление на населението.Населението на страната вероятно е достигнало до етапа на т. нар. \"инерция на обратния растеж\". Това показват прогнозните резултати от различните проекции, въпреки очакваното подобрение в показателите за смъртност и раждаемост.Заради тази \"инерция на обратния растеж\", дори да има повече жени във фертилна възраст - до ниво за просто демографско възпроизводство - процес, който не се очаква в близко бъдеще, прогнозите са абсолютният брой на населението да продължи да намалява.Тези трайни демографски тенденции и предизвикателства са отчетени и адресирани в стратегическите и оперативни документи за провеждане на демографската политика в България, допълват от МС.", "date": "2018.03.28", "title": "Стопяваме се с около 20% до 2040 г."}
{"url": "https://news.bg/world/polsha-broi-blizo-usd5-mlrd-za-amerikanskoto-pro.html", "text": "Полша подписа най-големия оръжеен договор в историята си. Варшава ще закупи от САЩ система за противоракетна отбрана \"Пейтриът\" на стойност 4,75 милиарда долара, информира \"Ройтерс\".Вчера полският премиер Матеуш Моравецки разкри, че страната му ще получи първите системи \"Пейтриът\" през 2022 г.\"\", каза полският военен министър Мариуш Блащак.Първите доставки се очакват през 2022 г.Сделката е за четири батареи \"Пейтриът\", като Варшава преговаря с Вашингтон да закупи още системи, нови радари и ракети прехващачи като част от втора фаза на развитие.", "date": "2018.03.28", "title": "Полша брои близо $5 млрд. за американското ПРО"}
{"url": "https://news.bg/politics/gamishev-ne-iska-nikoy-da-zloupotrebyava-s-gerb.html", "text": "Сам всех решение да подам оставка. Това коментира пред медиите Димитър Гамишев. Иначе оставал лидер на общинската структура на ГЕРБ в Гоце Делчев. Малко по-рано обаче председателят на ПГ на ГЕРБ  - че Гамишев няма да бъде ръководител на общинската структура в Гоце Делчев.Премиерът Бойко Борисов не му е звънял, стана ясно от думите на подалия оставка депутат.Димитър Гамишев посочи, че не си тръгва огорчен от политиката. В момента на прехвърлянето фирмата ми нямаше задължения, заяви още герберът. Когато прехвърлих фирмата си имаше купувач, разказа Гамишев. Този човек нито е циганин, нито е малоимотен, каза още той.Подал съм си оставката и не искам никой да злоупотребява с ГЕРБ, допълни Гамишев. Случката била от преди две години. Нека всичко по проверката на НАП да мине, да излезе наяве какво се е случило, призова още той.", "date": "2018.03.28", "title": "Гамишев не иска никой да злоупотребява с ГЕРБ"}
{"url": "https://news.bg/politics/otdavat-letishte-plovdiv-na-kontsesiya-za-35-godini.html", "text": "Отдават летище Пловдив за 35 години на концесия. Консорциумът между \"Хайнан\" и \"Пловдив Еърпорт Инвест\" е определен за концесионер на летище Пловдив след проведена процедура, съобщиха от Министерския съвет.Кабинетът \"Борисов-3\" упълномощи министъра на транспорта, информационните технологии и съобщенията Ивайло Московски да сключи концесионния договор в двумесечен срок от влизането в сила на Решението.За 35-годишния срок концесионерът се задължава да инвестира в обекта 79 083 000 евро. Средствата са за ремонт, поддържане и рехабилитация на съществуващата инфраструктура, както и изграждане на нови съоръжения.След изтичането на гратисния период от 48 месеца, за всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията, поясниха от МС.Процедурата за отдаване на концесия на летище Пловдив е открита на 16 януари 2017 г. На 18 май 2017 г. са отворени получените оферти от трима участници: ДЗЗД \"Силк роуд Пловдив Еърпорт\"; \"Консорциум Летище Пловдив\"; Обединение (Консорциум) между \"Хайнан\" и \"Пловдив Еърпорт Инвест\".След разглеждане на документите е установено, че ДЗЗД \"Силк Роуд Пловдив Еърпорт\" не отговаря на критериите за подбор и дружеството е отстранено от процедурата.На 27 юли 2017 г. са отворени публично предложенията и обвързващите предложения на \"Консорциум Летище Пловдив\" и на Обединение (Консорциум) между Хайнан и Пловдив Еърпорт Инвест.Отстраненият участник ДЗЗД \"Силк Роуд Пловдив Еърпорт\" обжалва решението и процедурата е временно спряна до 1 март 2018 г. Тогава Върховният административен съд отхвърля жалбата като неоснователна, след което процедурата отново е стартирана. Комисията пристъпва към оценяване на участниците и класира на първо място Обединение (Консорциум) между \"Хайнан\" и \"Пловдив Еърпорт Инвест\".Единият от участниците в Обединението, определено за концесионер, HNA Group (Хайнан Груп) към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града, поясняват от МС.", "date": "2018.03.28", "title": "Отдават летище Пловдив на концесия за 35 години"}
{"url": "https://news.bg/world/frantsiya-namalyava-zadalzhitelnata-uchilishtna-vazrast-ot-6-na-3-g.html", "text": "Франция ще намали задължителната училищна възраст от 6 на 3 г. като част от нови реформи в образованието, въведени от президента Еманюел Макрон, съобщават медии.Реформите се очаква да засегнат само 2,4% от децата, тъй като повечето родители в държавата вече изпращат децата си на училище на 3-годишна възраст, според правителствена статистика.С промяната Франция ще е начело в Европа по този показател, следвана от Северна Ирландия, където задължителната училищна възраст е 4 г.Макрон твърди, че реформата им за цел да намали неравенството, тъй като родителите в по-бедните региони на страната е по-малко вероятно да изпратят децата си от ранна възраст.Въпреки че само в пет европейски държави децата започват училище на 5 г., задължителната училищна възраст за почти цяла Европа, включително Австрия, Белгия, Хърватия, Дания, Германия, Унгария, Исландия, Испания, Швейцария и Турция е 6 г.", "date": "2018.03.28", "title": "Франция намалява задължителната училищна възраст от 6 на 3 г."}
{"url": "https://news.bg/politics/deputatite-promenyat-vednaga-70-ot-zakonite-koito-priemat.html", "text": "Близо 70% от законите на 44-то Народно събрание в периода юли-декември 2017 г. са променяни повече от веднъж. Това показва количественият анализ на законодателната дейност на 44-то Народно събрание на Р. България за второто полугодие на 2017 г. Данните са обобщени в брой 16 на Юридически барометър - гражданска инициатива за периодично изследване на състоянието и развитието на правния ред в България.В рамките на изследването на Юридически барометър се отчита, че за посочения период депутатите са обнародвали общо 64 закона. Това прави средно по 10-11 закона на месец. От тези актове само 5 са нови закони, 46 са закони за изменение и допълнение (ЗИД), а останалите 13 са ратификации на други правни актове.Близо 70% от тези 64 новоприети закони са променяни повече от веднъж за 6-месечния период. Най-променян е Данъчно-осигурителният процесуален кодекс. Законът има 6 изменения и допълнения, тоест се променя по един път на месец. На второ място в класацията са Законите за съдебната власт, за местните данъци и такси и Законът за Комисията по финансов надзор. Тези правни актове са изменяни и допълвани по 5 пъти.Ръководителят на проекта Юридически барометър и бивш министър на образованието в кабинета \"Станишев\" Даниел Вълчев коментира, че в сравнение с предишния 6-месечен период (от януари до юни 2017 г.) Народното събрание е приело 3 пъти повече закони. Това обаче се дължи на факта, че тогава се прекрати мандата на 43-то НС. Спрямо същия период на миналата 2016 година обаче приетите закони в НС са с 20 по-малко от приетите през .Вълчев обясни, че и през 16-я брой на изследването на Юридически барометър се наблюдават примери за закони, които са били изменени още преди влязат в сила. Като пример той посочи новият Закон за концесиите, който е допълван веднъж, преди да влезе в сила. Законът също така е променян 2 пъти за първите 2 месеца от влизането си в действие, допълни Вълчев.\"Прави ми впечатление, че е се затвърждава една практика, която по наше мнение никак не е добра практика. Тези, които следят дейността на НС може би им прави впечатлени, че това вече няколко години се превръща в устойчива практика и в този период също има такива контрастни случаи. Това е случаят, когато по време - между първо и второ четене на един законопроект, се вкарват още в комисия промени, които нямат нищо общо с този законопроект и като смисъл и са от друг законопроект\", обясни Вълчев и като пример посочи Закона за изменение и допълнение на Закона за ограничаване на административното регулиране и административния контрол върху стопанската дейност. По думите на прависта в самата правна комисия е направено предложение, което засяга централизираните конкурси в администрацията, т.е. за изменение на закона за държавния служител. \"То си мина само на едно четене. Аз въобще се чудя дали това е законосъобразно, защото има такава практика на Конституционния съд. Колеги откриха, че това не е много законосъобразно\", допълни Вълчев.Изследването на Юридически барометър посочва и друг такъв пример, при който със заключителните разпоредби на законите за изменение и допълнение да се правят изменения и допълнения в други закони, които нямат нищо общо с предмета на основната промяна. Това е и Законът за изменение и допълнение на Закона за безопасно използване на ядрената енергия, с чиито преходни и заключителни разпоредби се въвеждат съществени, при това несвързани с основния закон за изменение и допълнение промени в Закона за енергетиката.Проучването установява и че средният престой на законопроектите в парламента е около 2 месеца. Най-бързо приетият законопроект през за периода на изследването на 16-я брой на Юридически барометър е Законът за изменение на Закона за бюджета на Националната здравноосигурителна каса за 2018 г. (ДВ, бр. 103/2017 г.). Законът е приет само за 1 ден след постъпването му в Народното събрание.Вълчев коментира, че има 4 указа за периода за връщане на закони. \"Това потвърждава, че от гледна точка на разделението на властите не е лошо. Правителството и президента са от различни политически тенденции. Това по-скоро е добре за системата\", обясни той и коментира именно , върху който .\"По повод Закона за бюджета на Националната здравноосигурителна каса за 2018 г. - тогава  и само няколко седмици след това със същите аргументи, с които президента го върна за ново разглеждане, беше изменено в смисъла, в който той предложи\", отсече Вълчев.", "date": "2018.03.28", "title": "Депутатите променят веднага 70% от законите, които приемат"}
{"url": "https://news.bg/world/feysbuk-dade-na-potrebitelite-po-golyam-kontrol-nad-lichnata-informatsiya.html", "text": "\"Фейсбук\" разкри нови инструменти, които ще позволят на потребителите да имат по-добър контрол над лична информация, съобщават \"Блумбърг\" и други медии.Потребителите по-лесно ще виждат и ще имат достъп до информацията си, а също така по-лесно ще я изтриват.В съобщение социалната платформа разкрива, че е направила модернизация на личните настройки. Компанията въведе нова основна страница, която ще помогне на потребителите да нагласят предпочитаните настройки за защита на личните данни и по-голяма сигурност. Промените включват ново лично съкратено меню, което ще позволи на потребителите да контролират рекламите, които виждат, както и каква лична информация да се показва на профилите им и да се споделя с други.\"Фейсбук\" също съобщи, че са въведени специални инструменти, които ще позволят на потребителите да изтриват от профила си всичко, което желаят.Можете да изтриете всичко от вашата стена или профил, което не желаете да остане във \"Фейсбук\", допълват от компанията.Социалната мрежа разкри промените на фона на разразилия се скандал с британската фирма Cambridge Analytica, която неправомерно се е сдобила с личните данни на милиони потребители.", "date": "2018.03.28", "title": "„Фейсбук” даде на потребителите по-голям контрол над личната информация"}
{"url": "https://news.bg/crime/otkriha-kontsesiite-za-tri-plazha.html", "text": "Стартират процедурите за предоставяне на концесия на три морски плажа. Това стана ясно на редовно заседание на Министерски съвет.Плажовете \"Албена\", \"Св. Св. Константин и Елена - голям плаж\" и \"Приморско - централен\" ще бъдат дадени на концесия чрез конкурс, организиран от министъра на туризма и проведен от комисия, назначена от министър-председателя.Целта е обезопасяване на плажове и предоставяне на услуги от обществен интерес за срока на концесията.Към момента предложението е срокът на концесията да трае 15 години, съобразно със срока за откупуване на инвестициите и визията за дългосрочно развитие на морския плаж.Минималното годишно концесионно заплащане на плаж \"Албена\" е 919 785 лева без ДДС, на плаж \"Св. Св. Константин и Елена - голям плаж\" - 83 428 лева без ДДС, а на плаж \"Приморско - централен\" - 41 824 лева без ДДС.Размерите на таксите са определени съгласно приетата от Министерския съвет Методика за определяне минималния размер на концесионното плащане за морски плажове.Концесионерът ще бъде задължен да обезпечи със задължителните дейности по ЗУЧК плажовете. Това включва водно спасяване, обезпечаване на прилежащата акватория, здравно и медицинско обслужване и санитарно-хигиенно поддържане на морския плаж, и услуги от обществен интерес.", "date": "2018.03.28", "title": "Откриха концесиите за три плажа"}
{"url": "https://news.bg/crime/po-sakratenata-protsedura-gledat-deloto-za-ubiystvoto-na-nyagol-vav-varnenski-mol.html", "text": "По съкратената процедура да се гледа делото за убийството на Нягол Петров във варненския мол. Това поиска защитата на подсъдимите охранители, обвинени за убийството, по време на днешното разпоредително заседание.Съдът допусна разглеждане на делото по съкратената процедура, като в този случай подсъдимите признават изцяло фактите, изложени в обстоятелствената част на обвинителния акт и са съгласни да не се събират доказателства за тези факти. Съдебната практика показва, че при разглеждане на дело по съкратената процедура наказанието може да бъде намалено с 1/3-та.Адвокатите на охранителите поискаха да бъдат променени мерките за неотклонение спрямо Ангел Н. (сега на 28 г. от Кърджали) и Красимир Д. (сега на 26 г. от Ямбол) и Цветан М. (сега на 23 г. от Варна). Варненският окръжен съд не уважи искането на защитата и остави в сила мерките \"задържане под стража\".Убийството на Нягол Петров беше извършено на 14 март 2015 г. във варненския Гранд мол. Според събраните по делото доказателства Нягол жи.веел в едно домакинство заедно с майка си, с брат си и съпругата му във Варна. Имал тежко нараняване на дясната ръка и психично заболяване, което лекувал с медикаменти. Независимо от това, той полагал грижи за болната си майка. Често през деня се разхождал около и в сградите на Автогара-Варна и Гранд мол.На 14 март преди 3 години подсъдимите Ангел Н. (сега на 28г. от Кърджали) и Красимир Д. (сега на 26г. от Ямбол) от охранителната фирма \"Джи Ем секюрити\" били уведомени по телефона от началника на смяната, че на тяхното ниво има лице с вид на клошар, което просело пари. Било им разпоредено да го изведат от сградата. Охранителите отвели Нягол на \"ниво -1\", пред залата за видеонаблюдение и му задали въпроси свързани с причината за посещението в сградата и състоянието в което се намирал повлияно ли е от употребата на алкохол. Постепенно двамата подсъдими започнали да стават агресивни, като започнали да бутат и да дърпат мъжа, с цел да го откажат от бъдещи посещения в мола.Имало негласно правило сред охранителите, лица с недобър външен вид или във видимо пияно състояние да бъдат \"респектирани\", след това да бъдат извеждани извън сградата, припомнят от съда. Респектирането целяло лицата, спрямо които се прилага да се въздържат от бъдещи посещения.Според обвинението именно пред залата за видеонаблюдение охранителите нанесли побой на жертвата. През това време охранителят Ангел снимал с мобилния си телефон някои от издевателствата. При всеки опит на жертвата да избяга от охранителите, побоят над него продължавал. Тройната съдебномедицинска експертиза, назначена по време на разследването е отчела над 57 удара по тялото на убития, довели до смъртта на Нягол.Припомняме, ден по-рано стана ясно, че днешното дело ще бъде гледано от нов съдебен състав на Варненския окръжен съд. Убийството на Нягол П. беше извършено в Гранд мол преди 3 години. Делото бе върнато за ново разглеждане от въззивната инстанция в края на януари тази година.На 19 юни 2017г. Варненският окръжен съд призна за виновни тримата охранители. Съдът им наложи следните наказания: 18 г. \"лишаване от свобода\" за Ангел Н., 16 г. \"лишаване от свобода\" за Красимир Д. и 15г. \"лишаване от свобода\" за Цветан М.В протеста си от прокуратурата настояваха за присъда, която да е в размер на 20 години \"лишаване от свобода\" - максималния размер, предвиден от закона. Подсъдимите поискаха също нов процес пред първата съдебна инстанция, където очакват по-ниски или оправдателни присъди.Определените мерки за неотклонение могат да бъдат обжалвани или протестирани пред Апелативен съд - Варна. Следващото съдебно заседание е насрочено за 17 април.", "date": "2018.03.28", "title": "По съкратената процедура гледат делото за убийството на Нягол във варненски мол"}
{"url": "https://news.bg/world/sasht-pri-tramp-s-parvi-golyam-mezhdunaroden-targovski-dogovor.html", "text": "Администрацията на президента на САЩ Доналд Тръмп съобщи, че е променила споразумение с Южна Корея, което ще даде на американските автомобилни производители по-голям достъп до азиатската държава и ще предостави защита от конкуренция, информира АП.Високопоставени представители от администрацията заявиха пред агенцията, че САЩ са постигнали споразумение за изменение на влязлото в сила преди 6 г. споразумение за свободна търговия между Сеул и Вашингтон.Тръмп нарече първоначалната сделка \"убиец на работни места\".Според новото споразумение всеки американски производител на автомобили ще удвои изнасяните за Южна Корея коли на година, ще бъдат намалени бюрократичните пречки при вноса на американски продукти и ще бъдат удължени до 2041 г. 25-процентовите мита върху южнокорейски камиони.Южна Корея няма да бъде засегната от новите 25-процентови мита на САЩ върху вноса на стомана, но трябва да приеме квоти.Американски медии отбелязват, че това е първото голямо търговско споразумение на Тръмп с друга държава.", "date": "2018.03.28", "title": "САЩ при Тръмп с първи голям международен търговски договор"}
{"url": "https://news.bg/int-politics/sasht-izbegnali-na-kosam-nov-sblasak-s-ruski-naemnitsi-v-siriya.html", "text": "Силите на САЩ в Сирия са избегнали на косъм нов сблъсък с руски наемници като този през миналия месец, при който загинаха повече от 100 руски бойци от частната армия \"Вагнер\". Това обяви американският военен министър Джим Матис, цитиран от \"Франс прес\".Матис заяви пред журналисти, че \"руски елементи\" са се прехвърлили през линия за деескалация в район, намиращ се на източния бряг на река Ефрат, където страните преди се бяха разбрали, че могат да действат.Но според него те са стигнали \"твърде близо\" до позиции на американски войници в района.Началникът на Съвместните началник щабове на въоръжените сили на САЩ Джоузеф Дънфорд се е свързал с руския си колега ген. Владимир Герасимов за недоговореното навлизане.\"И тези елементи се оттеглиха, така че ние също отстъпихме леко, за да запазим деескалацията между елементите там\", допълни Джеймс Матис, като уточни: \"Така че изглежда, че този път проблемът беше разрешен чрез комуникационната линия за деескалация.\"Матис не е посочил точна дата на инцидента, но в четвъртък миналата седмица Пентагонът излезе с кратко изявление, в което отбеляза, че Дънфорд и Герасимов са разговаряли за Сирия и други въпроси от взаимен интерес.Според шефа на Пентагона руските наемници са се преместили в район близо до Дейр ез Зор в Източна Сирия. Това е станало, след като са започнали да копаят огневи позиции, които са разтревожили разположените в района американски войници заедно със съюзниците им от Сирийските демократични сили.Инцидентът идва по-малко от два месеца след нападение в същия район срещу централата на Сирийските демократични сили, които са алианс на подкрепяни от САЩ кюрдски и арабски бойци.Американски войници са били в сградата и са предупредили оглавяваната от САЩ коалиция, която реагира с въздушен удар, при който загинаха между 100 и 200 бойци, включително множество руснаци.Напомняйки за тази атака, Матис отбелязал, че тя е била водена от \"руски наемници\". Това е първият път, в който той пряко обвини Русия в участие.", "date": "2018.03.28", "title": "САЩ избегнали на косъм нов сблъсък с руски наемници в Сирия"}
{"url": "https://news.bg/education/finansirat-uchilishta-i-detski-gradini-po-nov-model.html", "text": "Училищата и детски градини ще се финансират по нов модел. Новият начин за разпределяне на средствата от държавния бюджет беше утвърден от правителството на заседание на МС. Той беше утвърден с промени в Наредбата за финансирането на институциите в системата на предучилищното и училищното образование.Средствата ще се разпределят по бюджетите на първостепенните разпоредители, но основата няма да е само на база на броя на децата и учениците и стандартите за дете и ученик, а и на база брой групи/паралелки, брой институции и стандарти за група/паралелка и институция.Така според правителството се осигурява по-висок финансов ресурс на малките детски градини и училища, защото размерът на финансирането вече не е обвързан само с броя на децата и учениците.Отпуснатите суми по стандартите за брой институции, брой групи/паралелки и брой деца/ученици се коригират с регионален коефициент, чийто размер се определя според броя на населението в общинския център и отдалечеността му от град с население над 100 000 жители и от областен град. Така, когато коефициентът се прилага малките и отдалечени общини получават допълнителни средства.Допълнителни средства за работа с деца и уязвими групи се осигуряват от нововъведен механизъм. Предвижда се да бъдат формирани с по-малък брои деца паралелките за работа с деца и ученици от уязвими групи и в училищата с паралелки за придобиване на квалификация по защитените от държавата специалности, както и такива, за които се очаква недостиг на пазара на труда.Редът за допълнително финансиране на защитените детски градини и училища се променя заради промяната в общия механизъм на финансиране на институциите.Прилагането на този акт ще се осигури в рамките на разчетените със Закона за държавния бюджет за 2018 г. средства за функция \"Образование\".", "date": "2018.03.28", "title": "Финансират училища и детски градини по нов модел"}
{"url": "https://news.bg/politics/mvr-poema-otgovornostta-za-neproverenite-patnitsi-na-letishte-sofiya.html", "text": "Отговорността, за това което се случи на летището е изцяло наша, на МВР, на Гранична полиция. Това каза министърът на вътрешните работи Валентин Радев във връзка със . Радев посочи, че проверката продължава. Има дисциплинарно производство, от което се чакат резултатите.От думите на министър Радев стана ясно, че е проведен разговор с транспортния министър Ивайло Московски.\"Служителите, които са виновни или които имат отношение към конкретния случай са отстранени, на тяхно място са докарани други служители. Проведени са беседи с всички останали служители\", каза главен комисар Светлан Кичиков, директор на Главна дирекция \"Гранична полиция\". Кичиков бе категоричен, че други такива констатирани случаи няма.Припомняме, случаят е от 20 март, когато 42-ма пътници от полет от Франция са били пропуснати да влязат в страната през ГКПП на аерогара \"Софи\"я без да бъдат проверени.Вече е разпоредена вътрешна проверка, започнато е дисциплинарно производство спрямо общо 13 служители, включително и ръководителите на смяна, на ГКПП-Аерогара София и на РДГП-Аерогари.И днес по време на , министър Валентин Радев потвърди, че според него случаят от летище \"София\" е грубо нарушаване на служебната дисциплина, но увери че ще бъдат ли взети мерки, тъй като готовността за охрана на границите ни трябва да остане висока.", "date": "2018.03.28", "title": "МВР поема отговорността за непроверените пътници на летище \"София\""}
{"url": "https://news.bg/world/bivsh-katalunski-ministar-se-predade-na-vlastite-v-shotlandiya.html", "text": "Бившият каталунски министър на образованието Клара Понсати се е предала на полицията в Шотландия, информира АФП.Испания издаде Европейска заповед за арест, тъй като Понсати е участвала в опитите за отделяне на Каталуния от държавата.Адвокати на Понсати, професор в Университета на Сейнт Андрюс, заявиха, че \"енергично\" ще отхвърлят обвиненията в бунт и злоупотреба с държавни средства за подпомагане организирането на проведения през миналата година референдум за независимост в Каталуния.Понсати ще се яви пред съда за изслушване на искането на Испания за екстрадирането й. Тя ще поиска да бъде освободена под гаранция.Задържаният каталунец получи подкрепата на Шотландската национална партия.По-късно БиБиСи съобщи, че Понсати е пусната под гаранция.През миналата седмица испански съдия издаде международна и Европейска заповед за арест на Понсати и други сепаратистки лидери, включително и Карлес Пучдемон.Пучдемон беше арестуван от германската полиция в неделя.", "date": "2018.03.28", "title": "Бивш каталунски министър се предаде на властите в Шотландия"}
{"url": "https://news.bg/politics/bsp-izoblichi-deputat-ot-gerb-kato-edin-ot-pozorniya-spisak-na-nap.html", "text": "БСП захапаха ГЕРБ за случая с Димитър Гимишев, който прехвърлил фирмата си с дългове към хазната на социално слаби. Червените в Благоевград също излязоха с позиция по темата.Според публикациите в медиите, малко преди да бъде избран за общински координатор на ГЕРБ - Гоце Делчев, Гамишев прехвърлил фирмата си \"Гамишев - НКБ\" ЕООД на \"Файнест Асошиътс\" ЕООД. Към момента \"Гамишев - НКБ\" ЕООД фигурира в списъка на големите длъжници на НАП, които нямат имущество, върху което могат да се наложат обезпечителни мерки. Фирмата дължи на хазната 195 774 лв. и е добавена в позорния списък на НАП през август 2017. Големите дългове обаче са факт доста време преди това, още докато Димитър Гамишев е неин едноличен собственик.За нас е пълна загадка, как е осъществено вписването на продажбата на фирмата в Агенцията по вписванията, след като тя е сред големите длъжници в страната, посочиха в декларация от БСП.Нещо повече - твърди се, че \"Файнест Асошиътс\" ЕООД е фирма с 2 лева капитал, регистрирана в Ловеч, на ул. \"Шипка\" 5А. Неин собственик и управител е Георги Михайлов Георгиев, който е управител на 93 фирми и собственик на 53 дружества. Данните в Търговския регистър показват още, че на същия адрес в Ловеч са регистрирани общо 23 фирми. Освен това, поне 10, ако не и повече от фирмите на въпросното лице Георги Георгиев, са длъжници на НАП с големи суми. Всички тези факти категорично говорят, че Гамишев е продал фирмата си на човек, без никакви материални възможности, с единствената цел да избегне плащането на данъци.Народният представител Димитър Гамишев от ГЕРБ олицетворява лицемерната политика на ГЕРБ, заяви от трибуната социалистът Николай Бошкилов. Неприемливо е да има политически чадър върху народния представител, според него.Настояваме ръководството на ГЕРБ да вземе решение от случая с Димитър Гамишев, което да отговаря на интересите на българските граждани, подчерта Бошкилов.", "date": "2018.03.28", "title": "БСП изобличи депутат от ГЕРБ като един от позорния списък на НАП"}
{"url": "https://news.bg/politics/dimitar-gamishev-hvarli-ostavka.html", "text": "Димитър Гамишев е подал оставка, съобщи в народното събрание неговият колега Спас Гърневски. Депутатът е подал оставка с цел да не пречи на проверката и да не се спекулира с името на партията. Малко по-рано от БСП поискаха оставката на Гамишев, като в декларация от името на социалистите го обявиха като един от фрапиращите случаи на измами с ДДС. Случаят стана обществено достояние чрез медиите в Благоевград.  Народният представител Димитър Гамишев от ГЕРБ олицетворява лицемерната политика на ГЕРБ, заяви от трибуната социалистът Николай Бошкилов, който настоя, че е неприемливо да има политически чадър върху народния представител. Настояваме ръководството на ГЕРБ да вземе решение от случая с Димитър Гамишев, което да отговаря на интересите на българските граждани, подчерта Бошкилов.За пореден път ГЕРБ дава пред гражданите ясно и точно послание как трябва да функционира една истинска демократична и отговорна за делата си партия, защити Спас Гърневски партията от червените атаки. И при най-малкото съмнение в народни представители, те сами депозират оставката си, не чакат да приключат проверките и не се крият зад имунитети, изтъкна той.Питаме кога вие ще бъдете на нивото на ГЕРБ, попита Гърневски и припомни разследваните от прокуратурата социалисти.Подалият оставка депутат от ГЕРБ Димитър Гамишев няма да бъде ръководител на общинската структура в Гоце Делчев. Това коментира и председателят на ПГ ГЕРБ Цветан Цветанов, който още вчера е разговарял с провинилия се народен избраник.Днес той също искаше да разговаря с мен и каза, че иска да си подаде оставка, каза Цветанов. Гамишев показал достойна постъпка от гледна точка на морала, подавайки оставка. При влизането си в политиката се оттеглил от бизнеса си.Гамишев познавал човека, на когото е прехвърлил фирмата си, но не като малоимотен и не е предполагал, че по този начин ще се изтълкува и спекулира в публичното пространство. Когато е прехвърляна фирмата не е имала задължения.Димитър Гамишев не е първият депутат на ГЕРБ от 44-то народно събрание, който подава оставка. На 20 декември 2017 г. народният избраник от Дупница и собственик на транспортна фирма  парламента заради \"разликата между прагматизма и политиката\".Преди него бе депутатът Антон Тодоров. На 11 октомври 2017 г. депутатите гласуваха подадената на 9 октомври оставка от Тодоров, след като избухна скандал заради негови реплики в телевизионен ефир спрямо журналиста Виктор Николаев.Само месец по-късно - на 17 ноември и първият председател на 44-то народно събрание .Оставката на Главчев бе поискана от БСП и ДПС след като той изгони от пленарна зала лидера на БСП Корнелия Нинова и нейния съпартиец Антон Кутев. Повод за изгонването беше декларация, прочетена от Нинова от трибуната на парламента по повод думи на премиера Бойко Борисов. Първият опит на БСП да свали Димитър Главчев беше още в първите дни на 44-то Народно събрание, което започна своята работа на 19 април 2017 година.", "date": "2018.03.28", "title": "Димитър Гамишев хвърли оставка"}
{"url": "https://news.bg/politics/s-velikdenskite-40-lv-borisov-izpalnyava-ochakvaniyata-na-pensionerite.html", "text": "Правителството отпуска по 40 лева великденски добавки за пенсионерите, след като с финансовия и социалния министър са разгледани възможностите. Това обяви премиерът Бойко Борисов на днешното правителствено заседание, съобщава БТА.Предвидените добавки са за пенсионери, които получават доход до линията на бедност. \"То беше инцидентно преди няколко години, но така стана, че като дойде Коледа и Великден, над 1 милион пенсионери очакват по 40 лева допълни бонуси към пенсиите\", коментира Борисов.Той подчерта, че двата празника са през няколко месеца и се отделят около 100 млн. лева за изплащането на тези добавки. Добавки за Великден ще получат над 1,2 милиона пенсионери, като от бюджета ще бъдат отделени над 50 млн. лева за изплащането им, обясни премиерътСоциалният министър Бисер Петков благодари на Борисов и на министъра на финансите Владислав Горанов за осигурените средства на изплащане на допълни суми към априлските пенсии на 1 227 000 пенсионери, което са се равнявали на 56, 5 процента от пенсионерите в България.\"Това, което бих искал да допълня е, че НОИ има готовност, след като Министерски съвет вземе решението, да го изпълни. С пенсиите за април, изплащането, на които ще започне на 4 април, да се изпратят и тези еднократни допълни суми\", коментира Бисер Петков.Преди днешното правителствено заседание, премиерът Борисов получи и награда на фондация \"Искам бебе\" с отличието \"Ангел на благодарността\". Същото отличие получи на 23 март и финансист номер едно Владислав Горанов.", "date": "2018.03.28", "title": "С великденските 40 лв. Борисов изпълнява очакванията на пенсионерите"}
{"url": "https://news.bg/politics/valeri-simeonov-pohvali-borisov-za-sreshtata-vav-varna.html", "text": "Срещата ЕС - Турция във Варна е много добро постижение за българската външна политика и като цяло за страната ни. Това каза пред журналисти вицепремиерът по икономическата и демографска политика Валери Симеонов в отговор на въпрос за изводите от срещата ЕС-Турция във Варна.По думите на Валери Симеонов предстои той да се запознае с детайлите около срещата. \"Там имаше разговори, свързани с енергетиката, за които нямам информация, трябва да събера такава и тогава ще мога да кажа\", заяви вицепремиерът.\"Този форум беше едно много добро постижение за българската външна политика и като цяло за България като член на ЕС, като един посредник между Турция и ЕС. Това е повече от очевидно, никой не може да пренебрегне или омаловажи резултатите. Използвам случая, за да поздравя премиера за постижението, което успя да постигне\", заяви вицепремиерът Симеонов.Валери Симеонов отклони въпросите, свързани с привикването на посланика ни в Русия  с думите, че подобни действия не са в неговия ресор.Вицепремиерът Симеонов беше на откриването на българо-корейски бизнес форум в столичен хотел.", "date": "2018.03.28", "title": "Валери Симеонов похвали Борисов за срещата във Варна"}
{"url": "https://news.bg/int-politics/lyuksemburg-otzova-poslanika-si-v-rusiya.html", "text": "Люксембург отзовава посланика си в Русия за консултации, съобщава \"Блумбърг\", позовавайки се на изявление на външното министерство на малката, но много богата европейска държава.\"Правителството на Люксембург осъжда най-категорично извършеното (в английския град Солсбъри) нападение и се присъединява към изводите на Великобритания за това, че е много вероятно Русия да носи отговорност за случилото се и че няма друго правдоподобно обяснение\", изтъкват от външното ведомство на Люксембург.В същото време вчера външният министър на страната Жан Аселборн заяви, че Люксембург не възнамерява да експулсира руски дипломати.В понеделник 16 страни от Европейския съюз, а също САЩ, Канада, Австралия, Норвегия, Украйна и няколко други държави взеха решение да експулсират руски дипломати заради покушението срещу бившия руски шпионин Сергей Скрипал и дъщеря му Юлия на 4 март, когато двамата бяха намерени в безсъзнание на пейка пред търговски център в южния английски град. Решението за експулсиране беше взето в подкрепа на Великобритания, която обвинява Русия за химическата атака, която е първата на територията на Европа от Втората световна война насам.Руските власти обявиха експулсирането на техни дипломати като \"неприятелска и провокативна стъпка\" и обещаха да подготвят ответни мерки.", "date": "2018.03.28", "title": "Люксембург отзова посланика си в Русия"}
{"url": "https://news.bg/society/administratsiyata-e-gotova-za-vsichki-zhelaeshti-da-podmenyat-lichni-dokumenti.html", "text": "С оглед наближаващите празници и планирани пътувания, Дирекция \"Български документи за самоличност\" - ДБДС напомня на гражданите да проверят предварително датата на валидността на документите си. Към момента няма натовареност в звената на БДС в СДВР и ОДМВР.Заявление за подмяна на лична карта и паспорт може да подадете и преди изтичане срока на тяхната валидност, уточняват от ДБДС.В случаите, когато личната карта е с изтекъл срок, повредена, унищожена, изгубена или открадната, срока е до 30 дни да се подаде заявление за издаване на нова лична карта.В тримесечен срок след изтичане срока на валидност на паспорт, той следва да бъде върнат. Не е задължително подаване на заявление за издаване на нов паспорт.Всеки български гражданин, който живее на територията на страната, е длъжен в срок до 30 дни след навършване на 14-годишна възраст да поиска издаването на лична карта.Гражданите, притежатели на български лични документи, са длъжни да ги пазят от повреждане, унищожаване или загубване.Гражданите следва да имат предвид, че по време на официални празници, звената БДС не работят.", "date": "2018.03.28", "title": "Администрацията е готова за всички желаещи да подменят лични документи "}
{"url": "https://news.bg/crime/inspektoratat-kam-vss-iska-zakonovi-promeni-za-da-proveryava-magistratite.html", "text": "Главният инспектор на Инспектората към ВСС Теодора Точкова уведоми Министерство на правосъдието за проблемите на институцията при проверките за интегритет на магистрати. От Инспектората искат промени в Закона за съдебната власт, за да могат ефективно да проверяват работата на магистратите.Инспектор Точкова предложи законодателна промяна, за да бъдат изчистени несъвършенствата.Идеята е при проверките за интегритет главният инспектор да може да иска съдействие от главния прокурор за събиране на доказателства по реда на Наказателно-процесуалния кодекс, които след това да бъдат присъединени по преписките на Инспектората към ВСС.Към момента, ако има видеозапис на нарушението в дом или на обществено място, Инспекторатът няма процедура, с която да вземе видеозаписа и да го ползва като доказателство. Освен това няма право да изисква свидетелски показания и документи.Предложението от страна на Инспектората идва, защото той не разполага с разследващи функции - конституционната му функция е контролно-установителна, а не разследваща. Това е причината инспекторите към ВСС да намират за удачно разследващите органи, след възлагане от главния прокурор, да събират и предоставят на Инспектората доказателствата, мотивира се Точкова.Друга искана промяна в ЗСВ е да се регламентира процедурата, по която подателите на сигнали могат да отстраняват пропуските в тях, както и последиците при неотстраняване на нередовностите - сигнали, които не отговарят на изискванията да не бъдат разглеждани.Тези проблеми са регламентирани във Вътрешните правила за извършване на проверки от екипи на Инспектората към ВСС, но не и в Закона за съдебната власт.", "date": "2018.03.28", "title": "Инспекторатът към ВСС иска законови промени, за да проверява магистратите"}
{"url": "https://news.bg/politics/bsp-vika-premiera-da-obyasnyava-otnosheniyata-rusiya-es.html", "text": "БСП са притеснени от развиващата се дипломатическа криза. Кристиян Вигенин дори оприличи ситуацията с Русия на дипломатическата война, която му напомняла на студената война.Червените са неудовлетворени от непоследователната позиция на българската позиция. Към момента имало разнопосочни сигнали. Това най-малкото създава рискове за страната, смята социалистът.Вигенин иска премиерът Бойко Борисов да дойде в Народното събрание и да обясни за ситуацията Русия - ЕС. Няма по-голям ангажимент в момента от сугурността на страната, категоричен бе социалистът.Иначе левицата иска доказателства, че Руската федерация е замесена в случая \"Скрипал\".Повече от  заради случая \"Скрипал\". Сред тях са 17 държави членки на ЕС, след като и ., че стои зад  и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство вече експулсира 23-ма руски дипломати.Москва категорично отрича обвиненията и предприе реципрочни действия спрямо Великобритания.От страна на България мерки не са предприети до този момент. Вчера премиерът  да се прибере в София за консултации с правителството. Преди това  за участието на Русия в покушението.", "date": "2018.03.28", "title": "БСП вика премиера да обяснява отношенията Русия-ЕС"}
{"url": "https://news.bg/economics/vitsepremierat-hvali-korektniya-yuzhnokoreyski-biznes-u-nas.html", "text": "България гледа на Република Корея като един перспективен бизнес партньор и като държава, от която може да научи много. Това каза вицепремиерът Валери Симеонов, който откри Корейско-български бизнес форум. Форумът е част от усилията за засилване на икономическите връзки и сътрудничеството между двете държави.Той е резултат от договореностите, постигнати при посещението на министър-председателя на Корея Ли Нак-Йон през октомври миналата година. Страната ни може да бъде мост, свързващ Европа и Азия.Вицепремиерът Валери Симеонов поздрави Република Корея за перфектно организираните олимпийски игри и отбеляза, че освен отличния спортен дух е постигнато още едно нещо - намаляване на напрежението на Корейския полуостров.Според вицепремиера Валери Симеонов ценностите между нашите двата народа си приличат и именно това позволява да бъде правен общ бизнес. По думите му - и двата народа са трудолюбиви, дисциплинирани, патриоти, до голяма степен консервативни в социално отношение, но либерални във възгледите си за глобалния свят.\"Нашите народи остават твърди привърженици на свободната частна търговия\", заяви Симеонов. По думите му българо-корейските бизнес отношения ще останат стабилни с възходяща тенденция на развитие. Вицепремиерът изтъкна, че Република Корея е държавата с най-модерна икономика далеч пред Германия, Швеция, Швейцария.Република Корея е едно от икономическите чудеса на света, което превърна една земеделска държава във високотехнологична страна, отбеляза Симеонов.Той заяви, че нашата страна гледа на Южна Корея не просто като на източник за капитали и инвестиции, но и като на хора, от които можем да научим много. Вицепремиерът отбеляза, че корейските компании, опериращи у нас са коректни данъкоплатци, бизнес партньори и бизнес инвеститори, които винаги играят по правилата на закона, а постиженията им са резултат на сериозна конкурентоспобност и упорит труд, а не заобикаляне на правилата.Вицепремирът потвърди, че страната ни предлага икономическа и финансова стабилност, съотношение цена-качество, внос на работна ръка, висококвалифицирани специалисти, ниски данъци.\"Всички тези условия смятам, че вие няма да намерите в Европа\", коментира още той. По думите му София се превръща в едно от най-перспективните места за създаване на нов бизнес. \"Потвърждавам ангажиментите на българското правителство за развитие и задълбочаване на взаимните отношения във всички сфери от взаимен интерес\", заяви Симеонов.", "date": "2018.03.28", "title": "Вицепремиерът хвали коректния южнокорейски бизнес у нас"}
{"url": "https://news.bg/int-politics/v-sasht-opredelyat-rusiya-kato-chudovishte-ot-morskite-dalbini.html", "text": "Американски и руски дипломати във Вашингтон за пореден път си размениха задочно \"любезности\": в Държавния департамент на САЩ сравниха Русия с чудовище от морските дълбини, а от руското посолство в САЩ отговорили, че подобни сравнения са били използвани от нацистката пропаганда, съобщават руските медии.Всичко е започнало с думите на говорителя на Държавния департамент Хедър Науърт по адрес на Русия. По време редовна пресконференция журналист от агенция \"Асошиейтед прес\" я попитал дали предстоящите частични избори за Конгреса на САЩ през ноември ще бъдат по-сигурни след експулсирането на 60 руски дипромати.\"Не можем да кажем, че резултатите от изборите в САЩ няма да бъдат манипулирани. Русия има дълги ръце, Русия има много пипала. Ние вярваме, че те ще продължат да проявяват и занапред интерес към нашите избори, а също и към изборите в много други страни\", подчерта Науърт. Когато учуденият журналист попитал за \"ръцете и пипалата\", говорителят на Държавния департамент повторила тези думи и добавила, имайки предвид Русия: \"Това е чудовище от морските дълбини.\"Няколко часа по-късно в профила в \"Туитър\" на руското посолство в САЩ се появи колаж от думите на Науърт и антиболшевишки плакат от времето на нацистка Германия. На плаката червен паяк с каска на войник от червената армия е обкрачил земното кълбо, а под картинката има надписи на немски \"Болшевизъм\" и \"Голямо антиболшевишко шоу\".От руското посолство в САЩ пишат: \"Днес станахме свидетели на \"Голямо антиболшевишко шоу\" в изпълнение на говорителя на Държавния департамент.\"На 26 март САЩ обявиха експулсирането на 60 руски дипломати заради отравянето на бившия руски шпионин Сергей Скрипал и дъщеря му Юлия в английския град Солсбъри. Освен това американските власти затварят руското консулство в Сиатъл.Също така САЩ продължават да подозират Русия за намеса в американските президентски избори през 2016 г.", "date": "2018.03.28", "title": "В САЩ определят Русия като \"чудовище от морските дълбини\""}
{"url": "https://news.bg/world/erdogan-nepryako-obvarza-kazusite-sas-zadarzhanite-gratski-i-turski-voynitsi.html", "text": "Турският президент Реджеп Ердоган индиректно обвърза задържаните гръцки войници с осемте военнослужещи от Турция в Гърция, пише вестник \"То Вима\".Ердоган подчертал по време на срещата с председателя на Европейската комисия Жан-Клод Юнкер и председателя на Европейския съвет Доналд Туск, че случаят с двамата задържани гръцки войници е в ръцете на турското правосъдие.Той индиректно е свързал случая с осемте турски войници в Гърция, които Анкара иска да бъдат екстрадирани, но гръцкият Върховен съд блокира връщането им в Турция на базата, че няма да получат справедлив процес, според информация на Cyprus News Agency, която цитира коментар на Ердоган пред турски журналисти след срещата ЕС-Турция във Варна.\", обяснил турският лидер.Той пояснил, че тези, които обсъждат случая с двамата войници, не коментират въпроса за екстрадирането на турските военнослужещи, които избягаха в Гърция след участието си в опита за преврат в Турция.\"Казах им, че не е справедливо да отделят толкова много време на гръцките войници и изобщо да не споменават екстрадирането на осемте турски войници, които бяха замесени в опита за преврат и избягаха в Гърция\", изтъкна турският лидер.\"\", казал Ердоган.", "date": "2018.03.28", "title": "Ердоган непряко обвърза казусите със задържаните гръцки и турски войници"}
{"url": "https://news.bg/crime/hvanaha-lihvar-v-lom-darzhal-parite-v-burkan.html", "text": "Полицаи от Лом заловиха рецидивист, който се занимавал с незаконна лихварска дейност. Униформените спипали и две негови съучастнички.Разследването започнало в началото на годината, под наблюдението на Окръжна прокуратура-Монтана, след като полицията получила информация за незаконна лихварска дейност на територията на региона.Разследващите влезли в следите на 41-годишния А.Р. от Лом, криминално проявен и осъждан. Той бил арестуван вчера в дома му в кв. \"Момин брод\" в хода на реализирана специализирана полицейска операция.Когато претърсили жилището, полицаите намерили 60 850 лв. и 29 865 евро, които били укрити в 3-литров стъклен буркан, закопан в саксия с посадено отгоре растение.Униформените са иззели от дома множество документи, доказващи извършваната от мъжа незаконна дейност, преносим компютър, тестер за банкноти и 2 мобилни телефона със сим-карти.В двор на стопанска постройка бил открит и лек автомобил \"Фиат Стило\" с монтанска регистрация. Изяснено е, че колата е собственост на жител на с. Трайково и била оставена в залог на получена сума.Още два ареста са претърсени в селата Комощица и Василовци. Те били обитавани от две жени на 32 и 43 години. Оттам са иззети много документи - тетрадка с имена, адреси, дати, изписани отдадени и дължими суми пари, както и разплащателни документи, преносим компютър и мобилни телефони със сим-карти.", "date": "2018.03.28", "title": "Хванаха лихвар в Лом, държал парите в буркан"}
{"url": "https://news.bg/politics/ruskiyat-poslanik-v-balgariya-potvarzhdava-nadezhdno-partnyorstvo-s-balgariya-i-es.html", "text": "Анатолий Макаров, посланик на Русия в България коментира, че българската реакция по случая с отзования българския посланик в Москва е разбираема и правилна.Макаров счита, че националните интереси не трябва да бъдат забравяни заради солидарността, съобщава НоваТВ. Русия винаги е била и ще бъде надежден партньор на България и Европейския съюз, допълва руският посланик.Припомняме, вчера премиерът Бойко Борисов разпореди на посланика ни в Русия да се прибере в София за консултации с правителството.Припомняме, бившият руски шпионин  в обществен парк в британския град Солсбъри. Те бяха открити в безсъзнание в центъра на града на 4 март. Британският премиер , че стои зад отравянето на бившия руски шпионин. Според Лондон Русия е използвала химическия агент. Обединеното кралство , а Москва, която категорично отрича обвиненията, Последва дипломатическа криза. Повече от  заради случая \"Скрипал\". 16 държави членки на ЕС и САЩ са сред тях. Държавите показаха солидарност с Лондон и обявиха, че гонят руски дипломати. САЩ изгони 60 души от руската мисия, а Украйна - 13.", "date": "2018.03.28", "title": "Руският посланик в България потвърждава надеждно партньорство с България и ЕС"}
{"url": "https://news.bg/world/kim-chen-un-uveri-kitay-v-yadrenoto-si-razorazhavane.html", "text": "Лидерът на КНДР Ким Чен-ун е заявил пред китайския президент Си Дзинпин в Пекин, че Северна Корея е поела ангажимент ядрено да се разоръжи, съобщава китайската държавна медия \"Синхуа\", цитирана от ДПА.Днес Китай потвърди разпространената през последните три дни медийна информация, че Ким Чен-ун е бил на неофициално посещение в азиатската държава. Това е първата чуждестранна визита на вожда на КНДР от поемането му на властта в края на 2011 г.\"\", казал Ким Чен-ун пред Си.Северна Корея е \"склонна да проведе диалог със САЩ и да участва в среща на двете държави\", добавил той.Ядреното разоръжаване може да бъде постигнато, \"ако Южна Корея и САЩ отговорят на нашите усилия доброжелателно, създадат атмосфера на мир и стабилност, докато в същото време предприемат мерки за осъществяване на мира\", продължил севернокорейският лидер.Си от своя страна подчертал, че Китай приветства \"важните усилия\" на КНДР.Севернокорейската държавна медия информира, че Ким е поканил държавния глава на Китай да посети Пхенян в \"удобно време\" и Си е приел поканата.Напрежението на Корейския полуостров се \"развива бързо\" и Ким е \"усетил, че трябва лично да информира Си\" за ситуацията.По време на \"неофициалната визита\" в Китай, която е продължила от неделя до сряда, Ким и съпругата му са присъствали на банкет.Японският премиер Шиндзо Абе заяви, че страната му иска \"подробна информация\" от Китай за разговорите.Стана ясно, че Си Дзинпин е информирал САЩ и Южна Корея за срещата. Китайският лидер ще бъде на двудневна визита в Южна Корея по-късно тази седмица.За края на април е организирана среща между южнокорейския президент Мун Дже-ин и Ким Чен-ун, а през май има вероятност да бъдат организирани разговори между президента на САЩ Доналд Тръмп и лидера на КНДР.", "date": "2018.03.28", "title": "Ким Чен-ун увери Китай в ядреното си разоръжаване"}
{"url": "https://news.bg/politics/borisov-informira-tsipras-i-anastasiadis-za-sreshtata-vav-varna.html", "text": "Премиерът Бойко Борисов информира премиера на Гърция Алексис Ципрас и президента на Кипър Никос Анастасиадис в телефонни разговори за поставените въпроси по време на лидерската среща ЕС-Турция във Варна на 26 март. На заседанието на Европейския съвет в Брюксел на 22 и 23 март българският премиер пое ангажимент да съдейства откритите теми между Гърция и Кипър, от една страна, и Турция, от друга, да бъдат дискутирани с президента Ердоган.Борисов посочи, че е поставил въпросите за задържаните гръцки войници, за напрежението в Източното Средиземноморие и в Егейско море, както и за Кипърския въпрос в рамките на двустранната си среща с турския президент, а след това те са били обсъдени и по време на работната вечеря с участието на председателите на Европейския съвет и на Европейската комисия Доналд Туск и Жан-Клод Юнкер.Борисов е коментирал, че лидерите на ЕС са настояли за положителна развръзка до Великден по случая с двамата гръцки войници, задържани на турска територия.Относно въпросите, касаещи Кипър, турският президент ги е информирал, че ще се търси решение съгласно международното право.В телефонните си разговори от днес Бойко Борисов посочи, че развитието по темата ще продължи да бъде следено с внимание и от България, и от Брюксел. Според българския министър-председател възстановяването на доверието и спокойствието в региона в момента е от критична важност.Премиерът Алексис Ципрас и президентът Никос Анастасиадис изразяват благодарност към Бойко Борисов за това, че тези въпроси са обсъдени на срещата във Варна.", "date": "2018.03.28", "title": "Борисов информира Ципрас и Анастасиадис за срещата във Варна"}
{"url": "https://news.bg/crime/kombayni-i-traktori-tragvat-kam-benzinostantsiite-na-3-ti-april.html", "text": "Зареждане на земеделска техника в бензиностанции. Така ще протестират земеделските производители на 3 април. Това стана ясно на съвместна пресконференция, в която участваха национално представителните организации на земеделските производители. Протестът се подкрепя и от Националния съюз на земеделските кооперации и от 29 браншови организации в сектор земеделие. Поводът за него са промените в Закона за административното регулиране на икономически дейности, свързани с нефт и продукти от нефтен произход. Земеделските производители настояват да бъдат извадени от обхвата на този закон. Според тях промените са лобистки.Целта на нормативните промени е да бъдат обхванати горивата, които не са обложени с ДДС. Земеделците са категорични, че те не са търговци, а ползватели на горива. Затова и нивомерите, които ще бъдат задължени да поставят за закупените и съхраняваните от тях горива за собствени нужди, са излишни, но те ще струват на бранша 100 млн. лв.В обща декларация на браншовите организации се посочва, че проектозаконът е в противоречие с останалата част от законодателството и нормативната уредба. Те са категорични, че земеделските производители не осъществяват икономическа дейност и търговия, свързана с нефт и продукти от нефтен произход, за да подлежат на регистрация по други действащи специализирани закони. \"Ние искаме земеделските производители да не се третират като бензиностанции\", заяви Явор Гечев от Националния съюз на земеделските кооперации.От бранша са категорични, че ако някой купува контрабандно гориво, той ще го сложи в друга цистерна, а нивомерите, които са задължени по новите закони да монтират, не решават контрабандата на гориво. Използваното от земеделците гориво е с платен акциз, мито и ДДС, а в момента, в който се изкарва горивото, което са си закупили, то се изнася по конкретни маршрутни карти, определени за всяка земеделска култура.Ако целта на закона е да бъдат обхванати случаите, в които хора, които се занимават с търговия с горива, се регистрират като земеделски производители, то контролът следва да е на входа на системата, настоя Гечев. Той поясни, че в така написаните текстове в закона- земеделските производители са от кофти страната и са \"изтеглили късата клечка\".\"В държавата има едни други, които никой не ги проверява\", настоя той.\"Ние не сме бензиностанции. Ако някой има ведомствена бензиностанция и продава гориво това не е земеделецът. Шизофренно е поведението на държавата, когато не може да спре танкер, а го търси в 11 хиляди села\", коментира още той.Гечев отбеляза, че в цял свят земеделието е под черта, защото си има специфики. Това, което казваме, че този закон в един момент са се появили земеделците вътре и са дописани, в шестте икономически дейности - търговия на едро, на дребно, съхранение и газовите връзки.Казват ни, че сме в търговията на дребно - ние не извършваме търговска дейност. Това ни е средство за потребление и подлежим на достатъчно контрол, коментира още Гечев. Според него е абсурдно, положението да търсим нелегалното гориво в 11 хиляди села. \"Самата философия е изконно погрешна. Ние сме най на далавера да имаме маркирано гориво\", категоричен бе Гечев.\"Няма луд земеделски производител, който да ползва контрабандно гориво. Не може да си върнеш 20% от ДДС и да възстановиш акциза на горивата - този закон третира земеделските производители като търговци и техните обекти за съхраняване на собствено гориво като бензиностанции. Това ще оскъпи ползваният от тях бензин средно с 40- 50 ст на литър\", обясни още Гечев.", "date": "2018.03.28", "title": "Комбайни и трактори тръгват към бензиностанциите на 3-ти април"}
{"url": "https://news.bg/world/mi-5-putin-misli-10-stapki-predi-zapada.html", "text": "Руският президент Владимир Путин винаги мисли 10 стъпки пред Запада. Агентите на Кремъл са най-страшните противници на Великобритания. Това заяви в телевизионно интервю бившият агент на МИ-5 Том Маркъс.Той е прекарал над десетилетие сред руски, китайски, ирландски и ислямистки заплахи по улиците на Обединеното кралство.Руските агенти във Великобритания прекарват времето си в кражба на тайни - но присъствието им в Обединеното кралство също позволява на тайните служби на Обединеното кралство да събират разузнавателни данни за руските дейности тук и по света.Кремъл се интересувал основно от военна информация, за да не изостава в надпреварата на въоръжаването.Според Том Маркъс в момента Путин обмисля всички възможни реакции на фона на близо 100 изгонени руски дипломата. Неговият отговор ще бъде даден, след анализ на всички възможности, посочва Том Маркъс.Той смята, че Русия се готви за нова Студена война.Президентът на Европейския съвет Доналд Туск предупреди, че в близките седмици могат да се вземат нови мерки срещу Кремъл.", "date": "2018.03.28", "title": "МИ-5: Путин мисли 10 стъпки преди Запада"}
{"url": "https://news.bg/world/evropeyskiyat-sayuz-sazdava-voenen-shengen.html", "text": "Европейската комисия ще представи днес план за действия за създаване на \"военен Шенген\", съобщава АФП.За целта се предвижда кофинансиране на десетина транснационални коридора.Трябва да сме сигурни, че необходимите инфраструктури са налице, че тунелите са използваеми, че пътищата са достатъчно широки, че мостовете могат да издържат на теглото на транспортираната техника, каза дипломатически източник.Това е отговорът на ЕК на военната експанзия на Русия.", "date": "2018.03.28", "title": "Европейският съюз създава \"военен Шенген\""}
{"url": "https://news.bg/world/harvatiya-kupuva-f-16-ot-izrael.html", "text": "Хърватското правителство обяви, че ще купи няколко реактивни изтребителя F-16 от Израел, предаде АП.Поръчката на изтребителите е най-голямата инвестиция във военните от разпадането на бивша Югославия през 90-те години на ХХ век.Купуването на изтребителите Ф-16 е част от план за модернизиране на въздушните сили на страната.", "date": "2018.03.28", "title": "Хърватия купува Ф-16 от Израел"}
{"url": "https://news.bg/world/kitay-potvardi-za-vizitata-na-kim-chen-un.html", "text": "Севернокорейският лидер Ким Чен-ун се е срещнал в Пекин с китайския президент Си Дзинпин, предаде Би Би Си.Двамата лидери са обсъдили развитието на двустранните отношения и ситуацията на Корейския полуостров.Посещението на Ким в Китай е неговото първо официално обявено пътуване в чужбина, откакто пое властта през 2011 г. То става седмици преди подготвяната среща на високо равнище между Северна Корея и САЩ.Корейската среща на върха трябва да се състои през април, а среща между Ким и президента на САЩ Доналд Тръмп - до края на май.Белият дом е бил уведомен от Пекин за срещата. От там коментираха, че този развой на събитията е доказателство, че кампанията за максимален натиск създава подходящата атмосфера за диалог със Северна Корея.През последните дни се засилиха спекулациите за визитата на Ким Чен-ун. Основание беше снимките със севернокорейски влак, пътуващ в Китай.По традиция лидерите на Северна Корея пътуват в чужбина с влак.", "date": "2018.03.28", "title": "Китай потвърди за визитата на Ким Чен-ун"}
{"url": "https://news.bg/world/kalashnikov-kupuva-ruskata-sovalka-buran.html", "text": "Концернът \"Калашников\" ще купи 60% дял на \"Ростех\" в \"Молния\", която създаде руската совалка \"Буран\", съобщава ТАСС.Сделката трябва да бъде финализирана до края на април. Не се съобщава нейната стойност.Влизането на \"Калашников\" в \"Молния\" ще позволи на двете компании да засилят сътрудничеството във военната сфера.\"Молния\" едно от най-големите предприятия на космическата индустрия на Съветския съюз и Русия. То е създадено за решаване на сложни задачи.Предприятието участва в създаването на орбиталната космическа совалка \"Буран\", чийто единствен полет се състоя през 1988 година. От 2010 г. \"Молния\" е в производство по несъстоятелност.То беше спасено чрез влизането на държавната корпорация \"Ростех\", създадена за спасяването на стратегически компании в Русия.", "date": "2018.03.28", "title": "\"Калашников\" купува руската совалка \"Буран\""}
{"url": "https://news.bg/world/airbnb-s-danachni-oblekcheniya-v-gartsiya.html", "text": "Краткосрочните наеми на имоти чрез онлайн платформи като Airbnb могат при определени условия да бъдат освободени от данък върху добавената стойност, съобщават местни медии.Те се позовават на писмо от гръцката приходна агенция.Освобождаването се предоставя в случаите, когато собственикът не предлага допълнителни услуги на гостите, сравними с хотелски услуги като почистване, събиране на отпадъци, промени в леглата и т.н.ДДС -то за хотелите в Гърция е 13%.", "date": "2018.03.28", "title": "Airbnb с данъчни облекчения в Гърция"}
{"url": "https://news.bg/world/obviniha-priyatelkata-na-dzhihadista-ot-treb.html", "text": "Приятелката на джихадиста Радуан Лакдим получи обвинение в принадлежност към терористична организация, съобщават френските медии.Те отбелязват, че това става факт дни, след като Радуан Лакдим взе заложници и уби четирима души при нападения в южните френски градове Треб и Каркасон.Приятелката на джихадиста също е имала досие за своите радикални ислямски възгледи.Властите в момента продължават да разследват как двамата млади са приели крайния ислям и защо това не е било засечено от властите.", "date": "2018.03.28", "title": "Обвиниха приятелката на джихадиста от Треб"}
{"url": "https://news.bg/weather/idva-slantse.html", "text": "Атмосферното налягане малко ще се повиши, оставайки по-ниско от средното за март.Това съобщават от НИМХ към БАН.Днес от северозапад облачността ще продължи постепенно да се разкъсва и намалява и в Северозападна България ще е предимно слънчево. През по-голямата част от деня в Югоизточна България ще се задържи облачно, с ръмежи, на места преди обяд ще е и мъгливо. Вечерта и там облачността ще се разкъса и намалее. Ще духа слаб до умерен северозападен, в югоизточните райони - североизточен вятър. Максималните температури ще са между 10° и 15°, в София - около 12°.Над Западна Стара планина ще е предимно слънчево, а до края на деня и над останалите планински масиви облачността ще се разкъса и намалее. Преди обяд на места в Рило-Родопската област ще има превалявания от сняг, под 1200 метра - от дъжд. Ще духа умерен запад-северозападен вятър, който вечерта ще се ориентира от север. Максималната температура на височина 1200 метра ще е около 5°, на 2000 метра - около минус 1°.Над Черноморието ще е предимно облачно, с по-съществени разкъсвания на облачността в северните райони. Там вятърът ще е от запад-северозапад, докато в южните все още ще е от североизток. По южното крайбрежие ще има и слаби валежи от дъжд. Максималните температури ще са между 7° и 10°. Температурата на морската вода е 6-7°. Вълнението на морето е 2 бала.", "date": "2018.03.28", "title": "Идва слънце"}
{"url": "https://news.bg/crime/zalyatata-s-kiselina-zhena-ostava-v-tezhko-sastoyanie.html", "text": "Жената, която бе залята с киселина остава в тежко състояние, съобщи БНТ. Пострадалата не е контактна, обясниха лекари. Тя обаче получава модерно лечение, увериха от болницата.\"Жената е с непроменено тежко състояние, но стабилно. Очаква се в близките дни това състояние да позволи извършването на оперативни интервенции за отстраняване на мъртвите тъкани и покриването със свободна кожа. Прилагат се най-модерните средства за местно и общо лечение\", обясни началникът на Клиниката по изгаряния в УМБАЛСМ \"Н. И. Пирогов\" доц. Мая Аргирова.Жената е с над 20% изгаряния.Припомняме, тя бе залята с киселина на булевард \"Александър Стамболийски\" близо до \"Константин Величков\" в София.Пострадалата притежавала сладкарски цех, към който има прикрепена сладкарница. На 26 март вечерта малко след 21:00 часа тя заключила сладкарницата и тръгнала към колата си. Именно там била нападната и залята с киселина. Нападателят избягал много бързо. Той все още е в неизвестност. Нападнатата жена е на 36 години, женена и с дъщеря на 15 години.Полицията проверява видео записи от камери на търговски обекти в близост до местопрестъплението. Разпитани бяха и свидетели.", "date": "2018.03.28", "title": "Залятата с киселина жена остава в тежко състояние"}
{"url": "https://news.bg/politics/mestan-ne-vizhda-teritorialni-pretentsii-v-dumite-na-erdogan.html", "text": "Председателят на ДОСТ Лютви Местан не вижда като провокация коментара на турския президент Реджеп Ердоган за душевните граници на Турция. Това стана ясно от негово изказване в ефира на bTV.\"Ще припомня нещо, което съм казвал многократно. България е там е, където живее и един български гражданин\", акцентира Местан.\"И ако ние сме съгласни с това, то ние трябва да признаем същото и за друга държава\", категоричен бе той. Лидерът на ДОСТ допълни, че в Бурса живеят много етнически българи и с тази логика душевните граници се разпростират и там.\"Моите душевни граници се разпростират там където живеят български граждани\", изтъкна Местан и отсече, че в тази теза няма никаква териториална претенция. По думите му всеки стремеж за прекрояване на граници е желание за война. В идеологията на нашата партия има много силни редове насочени срещу сепаратизма, изтъкна Местан.Той не иска темата за душевните граници да се свързва с някакви териториални претенции. Според Лютви Местан дори на официалната среща във Варна се е направил опит да се внесе леко балканска нотка с изказванията за шербета.Припомняме, първо президентът Румен Радев заяви, че п на пресконференция по повод една година от встъпването си в длъжност.За , Радев коментира, че се надява ролята на страната ни да не се изразява по думите му: \"\" и очаква на Турция да бъде поставен въпросът за гаранция за ненамеса във вътрешните ни работи по време на изборен процес, както и за обезщетенията за тракийските българи.Въпросът според Местан е какъв подход имаме към трагичните исторически събития. Да се търси определението геноцид за всяка трагедия е неприемливо, смята председателят на ДОСТ.\"След всяка война не може да се говори за геноцид. Най-важното е тези теми да не се политизират излишно. Това са разговори на ниво експерти между двете държави, има от другата страна половин милион изселени българи в Турция през 1989 г.\", допълни той.\"Категорично Турция трябва да е член на Европейския съюз. Присъединяването на Западните Балкани се приемаше по разширено с Турция и Украйна. Без Турция Европа ще остане един затворен християнски клуб. Турция води тежка война с терора\", обясни Местан. Той акцентира, че Турция е най-търпеливият кандидат, заявила желанието си още през 1987 г.\"Аз ви уверявам, че когато говорим за ценности, няма по-голямо ценност от евроатлантизма\", обясни Местан и допълни, че привличането на Турция ще направи евроатлантическото пространство много по-силно.", "date": "2018.03.28", "title": "Местан не вижда териториални претенции в думите на Ердоган"}
{"url": "https://news.bg/politics/politolozi-otchitat-nachalo-na-studena-voyna.html", "text": "Политолозите Кольо Колев и Димитър Ганев отчетоха започването на \"Новата студена война\". Пред БТВ, те коментираха шпионския скандал с отравянето на Сергей Скрипал, който доведе до .Смятат, че решението на премиера Борисов да привика българския посланик в Руската федерация Бойко Коцев е добър ход. \"От една страна се солидаризираме, от друга не гоним дипломати\", коментира Кольо Колев.\"Самата тази сценка с експулсирането на посланиците изглежда безумна. Обществеността не е получила нито едно потвърждение, че това идва от Русия. Тереза Мей била казала\", обясни Колев.\"Живеем в момента с най-ниската точка на отношенията между Запада и Русия от Кубинската криза насам. В последните четири години светът се движи към повишаване на напрежението и хората не си дават сметка колко сме близо до реален конфликт\", обясни Димитър Ганев.Той коментира, че светът се намира в много ясен преход от еднополюсен към многополюсен. \"Когато минаваме от един световен ред на друг, това минава през война\", добави Ганев.\"Отзоваването на посланика ни за консултации на езика на дипломацията е най-слабият начин за отговор на една ситуация. Отзоваване се прилага обикновено като има търкания между две страни. Това е очевидно недостатъчна мярка предвид отговора на основните ни съюзници в ЕС и НАТО. Предстои да видим дали ще последва нещо по-сериозно. Засега България фигурира в международните новини като страна, която не реагира на това, което голяма част от страните-членки на ЕС и НАТО признават за държавен тероризъм от страна на Русия\", коментира пред НоваТВ Стефан Тафров, бивш зам.-министър на външните работи.\"Това, че най-вероятният извършител на тази атака е Русия се споделя от огромно мнозинство от членовете на ЕС и НАТО. Страните, които споделят този анализ на фактите, представляват 450 милиона от 500-те милиона граждани на ЕС. Там за моя изненада се оказаха и страни, които не очаквах да реагират по този начин, а именно Унгария и Италия. Македония също реагира, гонейки един дипломат\", коментира Тафров.\"В момента в ЕС стават много дълбоки промени. Голямата опасност е България да изпадне от центъра на европейската интеграция. С подобно колебливо поведение в един такъв важен момент ние буквално не обслужваме националните си интереси. Трябва да вземем принципна позиция\", смята бившият зам.-министър.\"Трябва да има някаква мярка в собственото безсилие и невъзможност да защитиш територията си. Мисля, че този натиск, който се оказва системно, върху ЕС и други партньори на Великобритания, трябва да се ограничи в рамките на разумното. В британските медии България беше сложена в държавите, които ще изгонят дипломати. Това е нецивилизовано и не смятам, че ЕС трябва да взима най-пошлите черти на Варшавския договор\", коментира бившият вътрешен министър Румен Петков.Той коментира поведението на Великобритания с еманация на българската поговорка \"Някой ми изцапа гащите\".\"Факт е, че до Солсбъри има британска лаборатория, която произвежда нервнопаралитични отровни вещества. Русия може да го е измислила, но го произвеждат редица държави. Вече веднъж британски премиер излъга по най-циничния начин света, като каза, че Ирак произвежда ядрени оръжия, дайте да я атакуваме, за да ги лишим от възможността да станат заплаха за света. След това същият този премиер с половин уста се извини\", допълни Петков.\"България трябва да престане да бъде \"барабар Петко с мъжете\". Самият ЕС трябва да осъзнае какви са му потребностите. Ако ще имаме такива ръководители като Юнкер, които имат неадекватно поведение, и това се видя във Варна, трябва да се замислим дали самото ръководство на ЕС не ерозира европейските ценности\", добави Румен Петков.Припомняме, нападението над Скрипал предизвика дипломатичен скандал межу Русия и Великобритания. Британският премиер , а външният министър на Великобритания Борис  като поръчител на нападението.Припомняме, Европейската комисия ще представи днес план за действия за създаване на \"военен Шенген\". За целта се предвижда кофинансиране на десетина транснационални коридора.Трябва да сме сигурни, че необходимите инфраструктури са налице, че тунелите са използваеми, че пътищата са достатъчно широки, че мостовете могат да издържат на теглото на транспортираната техника, каза дипломатически източник. Това е отговорът на ЕК на военната експанзия на Русия.", "date": "2018.03.28", "title": "Политолози отчитат начало на Студена война"}
{"url": "https://news.bg/crime/sluchayat-s-bedstvashtite-kone-ne-e-edinstven.html", "text": " не е единичен, съобщи bTV.Много сходни ситуации имало в община Казанлък с животни, за които стопаните не полагали грижи.Доброволци оказаха помощ на бедстващите коне.Омбудсманът на Кюстендил Васил Иванов информира за папка със сигнали срещу безстопанствени коне. Единият от тях се отнасял точно до изоставеното в Осоговска планина стадо. Не се знаело конкретно чии са тези коне.\"Само се знаеше времето, в което са пуснати. Те са пуснати на територията на село Богослов края на септември и началото на октомври, другият сигнал беше във връзка с унищожаването от тези коне на селскостопанска продукция\", обясни Васил Иванов.Иванов свикал среща, на която представил сигналите. БАБХ обаче твърдят, че за първи път научават за изоставените животни преди дни, когато снимки на конете се появиха първо в социалните мрежи.Иванов отрича тезата им.\"Това не е така, защото аз на срещата, която направихме в община Кюстендил, ги предупредих, че проблем с такива безстопанствени животни има на територията на цялата община, като посочих точно землищата, на които се намират. Ако представителите на агенцията се бяха поинтересували, щяха да получат конкретно данни за тези животни\", отсече омбудсманът на Кюстендил.", "date": "2018.03.28", "title": "Случаят с бедстващите коне не е единствен"}
{"url": "https://news.bg/society/blok-v-ruse-se-raztsepva-s-25-sm-za-nyakolko-dni.html", "text": "Жители на Русе сигнализират за опасен жилищен блок, застрашаващ живота на десетки. Сградата е разцепена на две, като разстоянието между двете половини само за няколко дни е станало над 25 сантиметра, съобщава НоваТВ.Живеещите в блока смятат, че причина за разцепването са честите ВиК аварии, като последната е от преди няколко дни и пред блока бликва гейзер. Пропаст от близо половин метър дели едната половина на блока от другата. Аварията е отстранена, но хората забелязват, че само за няколко дни фугата между секциите не се увеличава, а сградата се накланя.Според ВиК дружеството конструкцията на сградата не е добра. Отворили са се фуги, през които преминават повърхностни води и подкопават основите. От общината в Русе обещават проверки.Жителите смятат, че все пак причината е водопровод, който минава на метри от жилищната сграда. Хората от блока са притеснени колко ще струва укрепването на сградата. Повечето от тях са пенсионери и такива строителни работи биха били непосилни за тях.", "date": "2018.03.28", "title": "Блок в Русе се разцепва с 25 см за няколко дни "}
{"url": "https://news.bg/economics/nap-napomnya-ostavat-nyakolko-dni-za-podavane-na-korporativni-deklaratsii.html", "text": " Срокът за подаване на годишната декларация за облагане с корпоративни данъци за 2017 г. изтича на 2 април 2018 г., тъй като 31 март е в събота. С тази декларация се подава и годишен отчет за дейността. В същия срок трябва да се плати и дължимият корпоративен данък, след приспадане на направените авансови вноски.От НАП напомнят още, че от тази година всички декларации по Закона за корпоративното подоходно облагане, за които задължението за подаване възниква след 31 декември 2017 г., се подават единствено по електронен път. Това се отнася и за годишната декларация за облагане с корпоративни данъци за 2017 г.От НАП напомнят също, че от тази година дължимите данъци и осигурителни вноски могат да се превеждат към бюджета без такси. Това става по два начина - чрез е-услуга, достъпна чрез , както и чрез инсталираните физически ПОС терминали на работните места в салоните за обслужване на Агенцията.Плащането на задължението към хазната може да стане и във всяка банка с попълване на вносна бележка за плащане към бюджета.Неподаването на декларациите се санкционира, като минималната глоба е 500 лева за юридическото лице и 200 лева за управителя на фирмата.Повече информация за попълването и подаване на декларацията за облагане с корпоративен данък може да се получи на телефона за информация на НАП 0700 18 700 на цената на градски разговор.", "date": "2018.03.28", "title": "НАП напомня - остават няколко дни за подаване на корпоративни декларации"}
{"url": "https://news.bg/politics/evrodeputati-ot-gerb-s-reshenie-za-dvoynite-standarti-na-hranite.html", "text": "Евродепутатите от ГЕРБ с решение на двойните стандарти в храните в Източна Европа и останалата част на континента.Те предлагат нова европейска програма, която да предотврати двойните стандарти при храни и напитки. У нас да не се продават по-ниско качество храни и напитки, настояват евродепутатите.300 хиляди евро е стойността на програмата. Проблемът с двойния стандарт при храните съществува от близо 15 години, информира Емил Радев. Редица сигнали са постъпили при евродепутатите. Сегашните правила не следят дали в храните в отделните членки има еднакви компоненти.Тази дискриминация е недопустима, подчерта евродепутатът. Почти невъзможно е националните органи да направят необходимите проучвания. Затова се налага единен европейски орган, който да следи за двойните стандарти. В момента двойните стандарти не са незаконни, но те са неморални, категоричен бе Емил Радев.Ако искаме единна Европа, трябва да има единни стандарти, подчерта той. Идеята на евродепутатите е получила подкрепа в редица членки. Хипотетично следващата година може да има изравняване на стандартите при храните и напитките в Европа.", "date": "2018.03.28", "title": "Евродепутати от ГЕРБ с решение за двойните стандарти на храните"}
{"url": "https://news.bg/politics/dobri-otnosheniya-s-rusiya-i-solidarnost-kam-london-iska-nash-evrodeputat.html", "text": "Европа показа солидарност с Великобритания по един много важен въпрос. Това заяви българският евродепутат Емил Радев в парламента за случая \"Скрипал\" и последвалото отзоваване на дипломати от Русия.Всяка членка е решила как да изрази солидарността си. Всичко това показвало солидарност към Великобритания. Такива посегателства са удар върху върховенството на закона в дадените държави, категоричен е евродепутатът.В 21 век подобни методи са недопустими, според Радев.България също е солидарна, посочи той. Нашият посланик също бе извикан за консултации. Евродепутатът обаче иска да се запазят добрите двустранни отношения с Русия. Все още се изчакват резултатите от разследването по случая \"Скрипал\". Смятаме, че все още има много неясноти, изтъкна Емил Радев.Припомняме, бившият руски шпионин  в обществен парк в британския град Солсбъри. Те бяха открити в безсъзнание в центъра на града на 4 март. Британският премиер , че стои зад отравянето на бившия руски шпионин. Според Лондон Русия е използвала химическия агент. Обединеното кралство , а Москва, която категорично отрича обвиненията, Последва дипломатическа криза. Повече от  заради случая \"Скрипал\". 16 държави членки на ЕС и САЩ са сред тях. Държавите показаха солидарност с Лондон и обявиха, че гонят руски дипломати. САЩ изгони 60 души от руската мисия, а Украйна - 13. Българският посланик в  за разговор. ", "date": "2018.03.28", "title": "Добри отношения с Русия и солидарност към Лондон иска наш евродепутат"}
{"url": "https://news.bg/world/premierat-na-izrael-beshe-v-bolnitsa.html", "text": "Израелският премиер Бенямин Нетаняху беше изписан от болницата Хасада в Ерусалим. Той беше приет снощи за прегледи заради висока температура и кашлица, съобщи Ройтерс.Израелският премиер Бенямин Нетаняху бе отведен в болницата, съобщава израелската телевизия \" Канал 7\".Бенямин Нетаняху е бил приет в болницата с висока температура и силна кашлица.В момента премиерът се намира под грижите на лекарите.Преди две седмици Нетаняху не е завършил времето за почивка, необходимо за възстановяване след заболяването. По тази симптомите му се влошили.", "date": "2018.03.28", "title": "Премиерът на Израел беше в болница"}
{"url": "https://news.bg/press/20-danachni-v-aresta-za-malki-no-redovni-reketi-kutiite-s-tsigari-s-unikalen-kod.html", "text": "20 данъчни в ареста за малки, но редовни рекети Над 20 служители от столичната данъчна служба са задържани за разпит по подозрение, че са прибирали рушвети от търговци, съобщи шефът на спецпрокуратурата Иван Гешев.По обед във вторник антимафиоти влязоха да претърсват кабинетите на уличените на софийската ул. \"Аксаков\". Доказателства се събираха и в домовете на данъчните в София, Ботевград и Рила. Иззети са голям брой документи, казаха от прокуратурата.Кутиите с цигари с уникален код Нови бандероли и допълнителен код ще слагат на кутиите с цигари. Причината за това са нови разпоредби на директива на ЕС, които влизат в сила от 20 май 2019 г., пише в. \"Труд\".Върху всяка кутия производителите ще поставят уникален код, който да показва в коя фабрика и кога е направена. Търговци на цигари ще трябва да отбелязват в документацията си кутиите и с кои номера купуват.Целта е всяка кутия, която се появи на пазара, да може да се проследи през кои търговци е минала и къде е произведена.Всеки седми търговец ни удря в кантараВсеки седми търговец ни удря в кантара и ни продава по-малко количество стока, отколкото изписаното на везната. Това показват данни на Държавна агенция за метрологичен и технически надзор (ДАМТН), предоставени на \"Монитор\".Оказва се, че от инспектираните през 2017 г. общо 5597 везни за 817 или 14,6% е установено, че не отговарят на законовите изисквания. 261 измервателни уреда пък не са разрешени за използване за търговски плащания. 545 (близо 10%) теглилки са били без знаци, удостоверяващи резултати от извършена проверка, а за 11 броя са открити други несъответствия с изискванията на Закона за измерванията и приложимите наредби, като техническа неизправност и неправилна употреба.Нощни патрули по селата44 нощни патрули по селата в сливенско пуска полицията в града на сините камъни. Такива патрули има от няколко години на територията на участък Петолъчка, който обхваща 12 села. От началото на годината е създадена организация за присъствие през нощта на територията на останалите 32 села от участък \"Запад\", обяви старши комисар Димитър Величков, директор на областната дирекция на МВР в Сливен. Решението идва след среща с кметовете на всички села от общината. Нощните полицейски патрули ще извършват както наблюдение и контрол в селските райони, така и действия, съобразно искания от кметовете. До края на април директорът на ОД МВР-Сливен ще проведе среща с кметовете на селата и в общините Нова Загора, Котел и Твърдица.След дълго умуване НАП започна ревизия на депутата длъжникНационалната агенция по приходите (НАП) е започнала данъчна ревизия на депутата от ГЕРБ Димитър Гамишев като физическо лице, съобщиха за в. \"Сега\" от агенцията. Проверката е започнала тези дни, след като стана публично известно, че депутатът е продал през април 2016 г. своята фирма \"Гамишев - НКБ\" ЕООД с близо 200 хил. лв. задължения към държавата на малоимотно лице от Ловеч. Малко след това бизнесменът е станал общински координатор на ГЕРБ в Гоце Делчев, а след това и депутат.От НАП твърдят, че миналата година са атакували сделката в съда, но той все още не се е произнесъл. Според Данъчно-осигурителния процесуален кодекс НАП може да поиска прехвърлителни сделки да бъдат обявени за недействителни, ако те се извършат след започнала ревизия, която впоследствие установи задължения към бюджета. Тази възможност съществува от години, но както стана ясно от последната пресконференция на НАП, едва напоследък се прилага по-сериозно.Единственият път, когато България изгони руски дипломатиНаречете го рефлекс от комунизма, но България има практика да посреща, а не да гони руски шпиони. Докато 17 държави от ЕС вече обявиха отпращането на руски дипломати в отговор на използването на бойно вещество на територията на Великобритания, София избра да привика обратно своя посланик в Москва. Изгонването на руски дипломат от страната ни би било събитие, което не се е случвало почти от идването на Владимир Путин на власт.Последно това се случи през март 2001 година, когато трима дипломати от руското посолство бяха поканени да напуснат държавата.", "date": "2018.03.28", "title": "20 данъчни в ареста за малки, но редовни рекети, Кутиите с цигари с уникален код"}
{"url": "https://news.bg/world/germaniya-odobri-severen-potok-2.html", "text": "Германия одобри изграждането и експлоатацията на газопровода \"Северен поток 2\", предаде Ройтерс.От руския енергиен монополист заявиха, че очаква други четири страни по маршрута на подводния газопровод - Русия, Финландия, Швеция и Дания - да издадат разрешителни през следващите месеци.Планираните строителни работи трябва да бъдат изпълнени през 2018 г..Германия заяви, че е одобрила изграждането на 31-километровия участък, който минава през водите й, тъй като газовото трасе не представлява опасност за корабоплаването или за околната среда.", "date": "2018.03.28", "title": "Германия одобри Северен поток 2"}
{"url": "https://news.bg/world/den-na-traur-v-rusiya-1.html", "text": "Руският президент Владимир Путин обяви 28 март за ден на национален траур за жертвите на пожара в търговския център в Кемерово, при който загинаха най-малко 64 души, предаде АП.В капана на огъня бяха хванати десетки родители и деца, които били дошли в центъра в първата неделя от пролетната ваканция на учениците.Вчера Путин посети Кемерово.Влиятелният руски в. \"Комерсант\" обяви, че цяла седмица ще излиза в черно - бяло в знак на траур и съпричастност с жертвите от трагедията.", "date": "2018.03.28", "title": "Ден на траур в Русия"}
{"url": "https://news.bg/world/rumaniya-ne-se-otkazva-ot-obedinenie-s-moldova.html", "text": "Парламентът на Румъния прие резолюция за обединение с Молдова, предаде Ройтерс. Документът беше одобрен на тържествена сесия по случай 100-годишнината от обединението на Бесарабия и Румъния.\"Искаме да бъдем заедно в Европа, но като една държава!\", подчерта председателят на Камарата на депутатите и лидер на управляващата Социалдемократическа партия Ливиу Драгня. Румънският премиер Виорика Дънчила отбеляза, че \"Молдова е и ще остане приоритет за правителството на Румъния\".От своя страна председателят на молдовския парламент Андриан Канду, който присъстваше на тържественото заседание на румънския парламент, заяви, че молдовските граждани искат независима държава, чийто път води към Европейския съюз.Повече от 10 000 души, сред които и бившият румънски президент Траян Бъсеску, демонстрираха миналата неделя в молдовската столица Кишинев за обединение. Според анкети, цитирани от Ройтерс, обаче, едва 20 на сто от молдовците поддържат тази кауза.", "date": "2018.03.28", "title": "Румъния не се отказва от обединение с Молдова"}
{"url": "https://news.bg/world/v-sarbiya-hvanaha-balgarin-s-pistoleti-i-munitsii.html", "text": "Сръбската полиция е арестувала 40-годишен български гражданин, в чийто автомобил са открити няколко пистолета и боеприпаси, предаде Танюг.При преглед на автомобил мицубиши с българска регистрация на граничен пункт \"Батровци\" (на границата с Хърватия) полицаите открили два пистолета с 12 патрона, малокалибрен револвер с 6 патрона, заглушител и кутия с 12 патрона, уточнява бТВ.Българинът, идентифицирана с инициалите З.Д.З., ще остане в ареста 48 часа, след което ще бъде изслушан от прокурор в Сремска Митровица.", "date": "2018.03.28", "title": "В Сърбия хванаха българин с пистолети и муниции"}
{"url": "https://news.bg/health/promeni-v-imunizatsionniya-kalendar-obsazhdat-v-mz.html", "text": "Обсъждат се промени в имунизационния календар на страната. Сред идеите е въвеждане на ваксина срещу варицела и по-малко имунизации срещу туберколоза и пневмококи. Това са препоръките на СЗО. По този начин ще се синхронизираме с европейската имунизационна практика, стана ясно от съобщение на МЗ.На заседание на експертния консултативен съвет по надзор на имунопрофилактиката към министъра на здравеопазването бяха обсъдени възможните варианти за подобряване и развитие на националната имунизационна политика. Целта е през следващите три години България да се доближи до най-добрите световни и европейски имунизационни практики.С варицела у нас се заразяват между 5 и 7 хиляди деца годишно. При тях болестта протича сравнително леко. Макар и рядко се наблюдават усложнения, заяви по-рано през деня пред БНТ главният държавен здравен инспектор Ангел Кунчев.Вирусът може да засегне и възрастни, които не са придобили имунитет - при тях болестта протича тежко и може да доведе до сериозни усложнения, заяви д-р Кунчев.17 държави в Европа са включили ваксината срещу варицела в задължителните имунизации. У нас много родители са се интересували от възможността да предпазят децата си. Ваксината няма регистрация и разрешение за употреба в страната. Тя може да бъде включена в имунизационния календар най-рано през 2020-та, заяви той.По време на заседанието е обсъдено и разработване на национална програма за профилактика на сезонен грип. Основната цел е хората над 60-годишна възраст с риск от заболяване да имат достъп до ваксина. Това е съгласно препоръки на Европейския съвет от 2009 г. за достигане на над 75 % имунизационен обхват срещу сезонен грип при възрастни лица.От Катедрата по инфекциозни болести, паразитология и тропическа медицина на МУ-София ще подготвят анализ на заболяемостта, тежестта на протичане на варицелата и наличната ваксинопрофилактика в Европейския съюз.След получаване на анализа и становищата на националните консултанти по различни медицински специалности, въпросът ще бъде подложен на широка обществена дискусия с участието на специалисти, родители, неправителствени организации и др.Разработване на национална програма за профилактика на сезонен грип е другата цел на промяната. Основната цел е хората над 60-годишна възраст с риск от заболяване да имат достъп до ваксина. Това е съгласно препоръки на Европейския съвет от 2009 г. за достигане на над 75 % имунизационен обхват срещу сезонен грип при възрастни лица.От Катедрата по инфекциозни болести, паразитология и тропическа медицина на МУ-София ще подготвят анализ на заболяемостта, тежестта на протичане на варицелата и наличната ваксинопрофилактика в Европейския съюз.След получаване на анализа и становищата на националните консултанти по различни медицински специалности, въпросът ще бъде подложен на широка обществена дискусия с участието на специалисти, родители, неправителствени организации и др.Д-р Кунчев поясни, че достъпът до ваксини е много труден. \"Ако ние сега кажем - да искаме, не можем да получим количества от производителите, нито тази, нито следващата година, тъй като залагането на производство на ваксини е много по-рано във времето\", каза д-р Кунчев.Според него има възможност ваксината да бъде въведена, като препоръчителна по схемата на някои други ваксини, с които работят. Той даде пример - рак на маточната шийка или ротавирусната ваксина.По този начин се дава възможност да се ваксинират тези които желаят, но да има възможност държавата да я реимбурсира.", "date": "2018.03.28", "title": "Промени в имунизационния календар обсъждат в МЗ"}
{"url": "https://news.bg/int-politics/tereza-may-prizovava-za-dalgosrochen-otgovor-na-zapada-sreshtu-rusiya.html", "text": "Британският премиер Тереза ​​Мей призовава за \"дългосрочен отговор\" на Запада срещу заплахата за сигурността от страна на Русия, съобщава \"Ройтерс\".В най-мащабното действие срещу Москва от времето на Студената война, Съединените щати и членовете на Европейския съюз експулсират десетки руски дипломати в отговор на нападението срещу агента Сергей Скрипал и неговата дъщеря. Русия, която отрича всякакво участие в нападението коментира, че действието на Запада е \"провокативен акт\" и заяви, че ще отговори.Координираното действие между западните съюзници се разглежда като огромен дипломатически преврат за Мей, чиято страна се готви да напусне ЕС. Говорейки пред високопоставени членове на кабинета в Лондон, Мей коментира, че страните са действали срещу Русия не само от солидарност, но и защото признават заплахата, която представлява.\"Имаше значителен момент в отговора ни на тази безразсъдна агресия, но има още какво да се направи, докато работим с международни партньори за дългосрочен отговор на предизвикателството, поставено от Русия\", представя говорителят на Мей, думите й.Премиерът Тереза ​​Мей предупреждава онези, които \"искат да ни атакуват\", че Великобритания ще разгърне всички свои възможности, за да ги победи, в доклад за националната сигурност, който се очаква да бъде публикуван днес и е посветена на новите заплахи в съвременния свят.Лондон разчита и се подготвя да използва своите ресурси за борба в новата хибридна война. Заплахата от ислямистки атаки остава висока поне през следващите две години и могат да се увеличат предизвикателства от държави като Русия, Северна Корея и Иран.Мей, която е и бивш министър на вътрешните работи, коментира в анонс на доклада, че Великобритания е жертва на атаки в Лондон, Манчестър и \"опит за убийство\" в Солсбъри.\"Най-важното, което всички тези инциденти ясно показаха е, че нашата национална сигурност е условна ... за нашата способност да мобилизираме най-ефективно пълния набор от нашите способности, за да отговорим на предизвикателствата, пред които сме изправени\", коментира Мей, според извадки предоставени от нейния офис.Мей коментира, че сега Великобритания ще използва не само полицията, службите за сигурност и армията, но и мерки, вариращи от \"икономически лостове, чрез авангардни военни ресурси до по-широко дипломатическо и културно влияние на световната сцена\".\"Докато защитим нашите интереси и се борим за нашите ценности, ще продължат да съществуват онези, които искат да ни подкопаят или атакуват. Но тези хора не трябва да се съмняват, че ще използваме всяка възможност, с която разполагаме, за да ги победим\", допълва премиерът Тереза Мей.", "date": "2018.03.28", "title": "Тереза ​​Май призовава за \"дългосрочен отговор\" на Запада срещу Русия"}
{"url": "https://news.bg/crime/kzd-5-ta-otstapka-ot-danatsite-za-elektronna-deklaratsiya-e-nepryaka-diskriminatsiya.html", "text": "Като непряка дискриминация определиха от Комисията за защита от дискриминация (КЗД) отстъпката от 5% данъка за довнасяне по годишната данъчна декларация при подаването й по електронен път. Това гласи решение на Комисията за защита от дискриминация (КЗД).\"В решението на КЗД по преписката е прието, че чл. 53, ал. 2 от ЗДДФЛ в редакцията, обнародвана в ДВ, бр. 105 от 2014 г., представлява форма на непряка дискриминация по признак \"лично положение\" спрямо лицата, които не използват интернет и електронни информационни средства и лицата, които ги ползват\", гласи решението на КЗД.Жалбоподателят, който е сезирал Комисията, смята, че с възможността за отстъпка от 5% при подаване по електронен път на данъчните декларации има дискриминационен характер.Според законовата възможност физическите лица, подали годишни данъчни декларации по електронен път, са ползвали 5 % отстъпка върху данъка за довнасяне по годишната данъчна декларация. Условието е, да не са имали подлежащи на принудително изпълнение публични задължения към момента на подаване на декларацията и данъкът за довнасяне да е бил внесен в срока по чл. 67, ал. 4 от същия нормативен акт.Според жалбоподателя, данъкоплатците, които нямат възможност да подават своите годишни данъчни декларации по електронен път са в неизгодна позиция.По същество жалбата е насочена срещу правилото, съгласно което данъкоплатците биха могли да ползват 5 на сто отстъпка върху данъка за довнасяне при подаването на годишна данъчна декларация по електронен път, поясняват от КЗД.Според членовете на КЗД в случая става въпрос за привидно неутрална на пръв поглед разпоредба, доколкото в нея не е формулирано правило, което да диференцира пряко определени обществени групи. Според антидискриминаторите там се откриват признаците по чл. 4, ал. 1 от ЗЗДискр.\"Макар и неутрална, разпоредбата всъщност въвежда неравно третиране между различни обществени групи, което следва да се квалифицира като непряка дискриминация. Видно е, че чрез разпоредбата - предмет на производството, всъщност е въведена една привилегия, от която биха могли да се възползват единствено и само лица, използващи интернет и електронни информационни системи (т. нар. персонални компютри, лаптопи, смартфони). Чрез тази разпоредба физическите лица, които не използват интернет и в по-общ смисъл информационни технологии, са били поставени в по-неблагоприятно положение при декларирането и заплащането на данъчните им задължения в сравнение с лицата, използващи информационни технологии и интернет\", пише в решението на КЗД.Отчетено е, че в настоящия двадесет и първи век боравенето/неборавенето с глобалната електронна мрежа (интернет) и използването/неизползването на хардуерни и софтуерни продукти за достъп до нея е същностна за личността характеристика и попада в обхвата на защитения признак \"лично положение\", смятат от Комисията за защита от дискриминация.Авторите на документа от КЗД признават, че има значителен процент от населението, което не борави с новите технологии. Според тях не е търсен и не е намерен баланс между конкуриращите се интереси. Не е отчетено, че за определена група данъкоплатци изобщо е невъзможно да подадат по електронен път своите годишни данъчни декларации, се казва в становището на Комисията.\"Става въпрос за обективна невъзможност, която не е свързана с желанията на конкретния гражданин. Лицата, които нямат компютърни умения (каквито са голяма част от лицата в напреднала възраст), лицата, които не разполагат със средства за закупуването на електронна компютърна система, лицата, които не могат да си позволят да заплащат за услугата, чрез която се осъществява достъпът до интернет пространството, не разполагат с друга алтернатива, освен да подадат своята годишна данъчна декларация на хартиен носител\", гласи мнението на членовете на КЗД.Според тях тези лица, както и всички други граждани на Република България, имат правото да получават доходи от различни законосъобразни дейности, като определен процент от своите доходи тези лица предоставят на държавата под формата на данъци.Според членовете на Комисията в случая не е намерен подходящ баланс между конкуриращи се интереси, както и по-щадящи мерки за постигане на преследваните законосъобразни цели.", "date": "2018.03.28", "title": "КЗД: 5%-та отстъпка от данъците за електронна декларация е непряка дискриминация"}
{"url": "https://news.bg/int-politics/rusiya-i-kitay-agresivno-razrabotvat-svrahzvukovi-orazhiya-pritesneni-v-sasht.html", "text": "Началникът на Стратегическото командване (ядрените сили) на въоръжените сили на САЩ ген. Джон Хайтън предупреди, че Китай и Русия \"агресивно\" разработват свръхзвукови оръжия, срещу които САЩ в момента са беззащитни.\"Хиперзвуковите способности са значителна заплаха\", подчерта генералът пред СиЕнЕн, като допълни: \"Ще се нуждаем от различен набор от сензори, за да засичаме свръхзвуковите заплахи. Нашите противници знаят това.\"Новите оръжия на Русия и Китай няма да функционират в продължение на няколко години, но Хайтън заяви, че САЩ трябва спешно да променят противоракетната си отбрана, за да ги засичат, когато са готови за употреба.\"Ние нямаме каквато и да е отбрана, която може да попречи на използването на такова оръжие срещу нас, така че нашият отговор ще бъдат нашите възпиращи сили, който ще бъде триадата и ядрените способности, с които трябва да реагираме на такава заплаха\", посочи ген. Джон Хайтън пред Конгреса на САЩ през миналата седмица.", "date": "2018.03.28", "title": "Русия и Китай \"агресивно\" разработват свръхзвукови оръжия, притеснени в САЩ "}
{"url": "https://news.bg/int-politics/ruskiyat-poslanik-v-avstraliya-predupredi-sas-situatsiya-na-studenata-voyna.html", "text": "Руският посланик в Австралия заяви, че светът ще влезе в \"ситуация на Студената война\", ако Западът продължи да се конфронтира с Москва във връзка с нападението срещу бившия съветски шпионин във Великобритания, съобщава \"Ройтерс\".\"Западът трябва да разбере, че антируската кампания няма бъдеще. Ако продължава така, ще се озовем дълбоко в ситуация на Студената война\", коментира руският посланик Григори Логвинов пред репортери в Канбера.Австралия обяви вчера, че ще експулсира двама руски дипломати, което е провокирало Логвинов да се яви пред медиите тази сутринта. Той отхвърля твърдения, че Москва е зад атаката и заяви, че Русия все още не е взела решение за своя отговор на дипломатическите действия на британските съюзници.\"Казах, че ние нямаме никакви доказателства. Британците упорито отричат да дадат всякакви доказателства. Те отказват да спазват разпоредбите и протокола на Конвенцията за забрана на химическото оръжие\", допълва Логвинов.", "date": "2018.03.28", "title": "Руският посланик в Австралия предупреди със ситуация на Студената война"}
{"url": "https://news.bg/world/skripal-i-dashterya-mu-s-mnogo-malak-shans-da-otseleyat.html", "text": "Племенницата на отровения бивш руски шпионин Сергей Скрипал разкри, че той и дъщеря му Юлия имат малък шанс да оцелеят, пише \"Гардиън\".Виктория Скрипал поясни, че прогнозите \"наистина не са добри\".Припомняме, двамата бяха отровени с химически агент новичок в английския град Солсбъри на 4 март. Това доведе до рязко напрежение между Запада и Русия. Повече от 20 държави подкрепиха Великобритания и изгониха над 140 руски дипломати. Москва отрича обвиненията, че стои зад нападението., подчерта Виктория Скрипал пред БиБиСи.Тя разкри още, че майката на Скрипал не знае за инцидента.\"\", каза племенницата.", "date": "2018.03.28", "title": "Скрипал и дъщеря му с много малък шанс да оцелеят"}
{"url": "https://news.bg/tourism/vse-po-chesto-balgarite-patuvat-za-pochivka-i-v-komandirovka-v-chuzhbina.html", "text": "С 3,5% повече пътувания на българи в чужбина са отчетени през февруари 2018 г. в сравнение с февруари 2017 г., показва статистика на НСИ. Пътуванията на български граждани в чужбина през февруари 2018 г. са 379.5 хил. Целите на пътуванията са предимно туризъм и почивка.Увеличение на пътуванията на български граждани в сравнение със същия месец на предходната година е отчетено към Румъния - с 12.9%, Турция - с 10.6%, Франция - с 4.6%, Германия - с 3.1%, Австрия - с 2.9%, и други.Същевременно намаляват пътуванията към Гърция - с 3.9%, бившата югославска република Македония - с 3.0%, Италия - с 1.7%, Сърбия - с 0.6%, и други.В сравнение с февруари 2017 г. e регистрирано увеличение при пътуванията с цел почивка и екскурзия - с 24.4%. и със служебна цел - с 9.7%. От НСИ отчитат намаляване на пътуванията с други цели с 6.7%.Най-голям относителен дял от общия брой пътувания на български граждани в чужбина през февруари 2018 г. формират пътуванията с други цели (гостуване, обучение, посещение на културни и спортни мероприятия) - 49.7%. След тях са пътуванията със служебна цел - 27.6%, и пътуванията с цел почивка и екскурзия - 22.7%.През февруари 2018 г. най-голям брой пътувания на български граждани има към: Турция - 76.9 хил., Гърция - 61.5 хил., Румъния - 43.9 хил., Сърбия - 36.3 хил., бившата югославска република Македония - 29.3 хил., Германия - 21.4 хил., Австрия - 14.4 хил., Испания - 13.4 хил., Франция - 11.9 хил., Италия - 11.4 хиляди.През февруари 2018 г. посещенията на чужденци в България са 457.4 хил. Това е с 4.9% повече в сравнение с февруари 2017 година. Регистрирано е увеличение при всички наблюдавани цели: със служебна цел - с 18.8%, с цел почивка и екскурзия - с 2.6%, и с други цели (включително гостувания и транзитни преминавания) - с 1.2%.Транзитните преминавания през страната са 22.2% (101.4 хил.) от всички посещения на чужденци в България.От общия брой чужденци, посетили България през февруари 2018 г., делът на гражданите от Европейския съюз е 47.4%. Това е с 6.0% повече в сравнение със същия месец на предходната година.Увеличават се посещенията на граждани от Белгия - с 23.7%, Гърция - с 14.9%, Чешката република - с 12.1%, Румъния - с 9.4%, и други. Същевременно намаляват посещенията на граждани от Австрия - с 12.7%, Обединеното кралство - с 6.1%, Италия - с 4.2%, Германия - с 2.4%, и други.Увеличават се и посещенията на граждани от групата \"Други европейски страни\" - с 3.0%, като най-голям е ръстът на посещенията на граждани от Сърбия - с 15.0%.През февруари 2018 г. преобладава делът на посещенията с цел почивка и екскурзия - 42.2%, следвани от посещенията с други цели - 37.7%, и със служебна цел - 20.1%.Най-много посещения в България през февруари 2018 г. са направили гражданите от: Турция - 79.7 хил., Румъния - 66.4 хил., Гърция - 59.5 хил., Сърбия - 48.2 хил., бившата югославска република Македония - 40.6 хил., Обединеното кралство - 20.5 хил., Германия - 14.3 хил., Израел - 14.3 хил., Украйна - 12.5 хил., Руската федерация - 9.5 хиляди (фиг. 6).Статистическите данни за пътуванията на българи в чужбина и посещенията на чужденци в България са получени на базата на месечна информация от Министерството на вътрешните работи (МВР) и извадково изследване на НСИ сред преминаващите български и чужди граждани през граничните пунктове на страната.", "date": "2018.03.28", "title": "Все по-често българите пътуват за почивка и в командировка в чужбина"}
{"url": "https://news.bg/world/tramp-vtorata-popravka-nikoga-nyama-da-bade-otmenena.html", "text": "\"Втората поправка никога няма да бъде отменена\". Това написа американският президент Доналд Тръмп в \"Туитър\" във връзка с призиви в САЩ за отмяна на поправката.Втората поправка на Конституцията на САЩ защитава правото да се съхранява и носи оръжие.В последните седмици в САЩ се провеждат масови демонстрации за по-голям контрол над оръжията след масовата стрелба в училище в щата Флорида, при която загинаха 17 души.Вчера бившият съдия от Върховния съд Пол Стивънс заяви, че Втората поправка трябва да бъде отменена. Той смята, че демонстрациите трябва да поискат повече.\"Те трябва да поискат отмяна на Втората поправка\", написа Стивънс в материал за вестник \"Ню Йорк таймс\".\"\", отговори Тръмп на призива.", "date": "2018.03.28", "title": "Тръмп: Втората поправка никога няма да бъде отменена"}
{"url": "https://news.bg/politics/tsvetanov-borisov-iska-fakti-predi-da-reshi-za-ruskite-diplomati.html", "text": "Премиерът Борисов полага усилия да се изяснят всички възможни факти по случая \"Скрипал\" и тогава правителството да вземе съответното решение. Това обясни в кулоарите председателят на ПГ на ГЕРБ и бивш вътрешен министър Цветан Цветанов.Припомняме,  премиерът Бойко Борисов да дойде в Народното събрание и да обясни за ситуацията Русия - ЕС. Червените са неудовлетворени от непоследователната позиция на българската позиция, тъй като към момента имало разнопосочни сигнали. Това от своя страна най-малкото създавало рискове за страната.Солидарността към Великобритания е много ясно изразена на Съвета на ЕС, на който е присъствал премиерът Борисов.  била голям успех.За нас е важно с Турция като наш съсед да имаме добри добросъдски отношения и да запазим нулев ръст на миграционния поток към страната ни, изтъкна Цветанов.Да уважаваме съседа си, да защитаваме националните приоритети, националния суверенитет, призовава той. Когато правиш национална политика, трябва да носиш съответната отговорност, убеден е политикът. За мен е важно, че ледовете са стопени, каза още Цветан Цветанов.Припомняме, по-рано евродепутатът от ГЕРБ Емил Радев изтъкна, че положителна реакция е да се поддържат  Бившият руски шпионин  в обществен парк в британския град Солсбъри. Те бяха открити в безсъзнание в центъра на града на 4 март.  Стана ясно, че  след отравянето.Британският премиер , че стои зад отравянето на бившия руски шпионин. Според Лондон Русия е използвала химическия агент. Обединеното кралство , а Москва, която категорично отрича обвиненията, Последва дипломатическа криза. Повече от  заради случая \"Скрипал\". 16 държави членки на ЕС и САЩ са сред тях. Държавите показаха солидарност с Лондон и обявиха, че гонят руски дипломати. САЩ изгони 60 души от руската мисия, а Украйна - 13.Българският посланик в  за разговор.", "date": "2018.03.28", "title": "Цветанов: Борисов иска факти, преди да реши за руските дипломати"}
{"url": "https://news.bg/world/prezidentat-na-sasht-vidya-dobra-vazmozhnost-za-yadreno-razorazhavane-na-kndr.html", "text": "Американският президент Доналд Тръмп видя \"добра възможност\" за ядрено разоръжаване на КНДР.В \"Туитър\" Тръмп написа, че има \"добра възможност\" лидерът на КНДР Ким Чен-ун да вземе правилното решение и да изостави ядрената програма на страната.Припомняме, по-рано днес Китай потвърди, че Ким Чен-ун се е срещнал с китайския президент Си Дзинпин в Пекин. Това е първата чуждестранна визита на севернокорейския лидер, откакто встъпи в длъжност през 2011 г. Ким Чен-ун е заявил пред Си, че КНДР е ангажирана да изостави ядрените оръжия.\"\", написа американският лидер в социалната мрежа.През май се очаква Тръмп да проведе разговори с лидера на КНДР.\"\", добави президентът на САЩ.", "date": "2018.03.28", "title": "Президентът на САЩ видя „добра възможност” за ядрено разоръжаване на КНДР"}
{"url": "https://news.bg/world/varzaha-balgarin-buystvasht-na-borda-na-samolet.html", "text": "27-годишен българин се опитал да влезе със сила в пилотската кабина на самолет, пътуващ по маршрута Бирмингам-Букурещ във вторник вечерта. Екипажът бил принуден да вземе мерки срещу пътник, който имал неадекватно поведение, съобщава информационният сайт Зиаре, цитиран от БТА и Нова телевизия. Самолетът е на авиокомпания \"Блу Еър\".27-годишният българин станал от мястото си по време на полета и се насочил към пилотската кабина, като се опитал да влезе със сила там. След това попитал стюардесата за кода за достъп.След като не получил отговор, мъжът се ядосал и започнал да се държи агресивно. Това принудило членове на екипажа да го вържат до края на полета, където бил предаден на властите.Компанията уточнява, че инцидентът не е довел до създаване на паника на борда на самолета и той е кацнал по план на международното летище \"Хенри Коанда\" в Букурещ.", "date": "2018.03.28", "title": "Вързаха българин, буйстващ на борда на самолет"}
{"url": "https://news.bg/crime/ot-500-do-5000-lv-pribirali-danachnite-v-sofiya-ponyakoga-i-veshti.html", "text": "Между 500 и 5 000 лв. са прибирали данъчните от Дирекция \"Оперативни проверки\" в София. Това стана ясно по време на брифинг във връзка с разследването на Специализираната прокуратурата и ГДБОП за корупционни престъпления - основно подкупи, а разследваната група се състои изцяло от служители на НАП.Ръководителят на спецпрокуратурата Иван Гешев заяви, че по делото има множество свидетели, които съдействат. Той бе категоричен, че няма да позволят да бъдат натискани свидетели. Те ще имат пълното съдействие на специализираната прокуратура. По думите му това е първата и най-голяма група, която е неутрализирана от данъчни служители, които са се възползвали от служебното си положение, искали са и са получавали подкупи.Самото досъдебно производство е образувано преди около месец. Към момента тече привличането на 11 лица в качеството на обвиняеми от различни градове, живеещи в София. Предстои да бъдат привлечен за участие на едно лице и за ръководене на престъпна група на данъчни служители от НАП - София.Част от лицата ще бъдат привлечени за вторични престъпления, а някои от тях за пране на пари.В хода на предприетите действия са претърсени над 7 адреса, извършени са обиски на лица и на леки автомобили.Стана ясно и че участниците в тази организирана престъпна група са на различни нива - от инспектори, ръководители екипи, до ръководител началник-сектор, който според събраните доказателства е ръководел въпросната организирана престъпна група.Почти пет месеца са работели служителите на ГДБОП. Сумите, които са прибирани са между 500 и 5 000 лв. в зависимост от бизнеса на търговеца и дори от това как визуално изглежда един обект.Въпросните служители от дирекция \"Оперативни проверки\" извършват проверки в търговски обекти за нарушения. Становището на наблюдаващите прокурори е, че за по-голямата част от лицата е необходимо да бъдат внесени искания за задържането им под стража, тъй като съществува реална опасност същите да извършват други престъпления, предвид характера на деянията, продължителността им и престъпната упоритост.Сумите, намерени в домовете им, са 300 хиляди лева в различни валути и бижута. Ще има и обвинения в пране на пари.Структурата на тази група е била основно от ръководители на екипи, които помежду са разпределяли своите роли, въздействали са върху членове на екипите, координирали са своите действия, като дори се е стигало до моменти, в които определени търговци, които не са имали възможността да отговорят на изискванията, са им взимани вещи, които биха могли да задоволят битови нужди. Влизали в магазина и каквото си харесват, си го вземат, поясни Гешев.Механизмът на получаване на парите бил чрез извършване на така наречената контролна покупка като в стоките, които са били наречени контролна покупка, е бил поставян плик с пари.Шефът на ГДБОП Спиридонов изтъкна, че за събирането на доказателствата е бил приложен целия арсенал от специални разузнавателни средства.", "date": "2018.03.28", "title": "От 500 до 5000 лв. прибирали данъчните в София, понякога и вещи"}
{"url": "https://news.bg/crime/babh-proveryava-kak-bedstvashtite-kone-sa-stignali-do-bek-bunar.html", "text": "БАБХ правят щателна проверка как бедстващите коне в Осоговска планина са стигнали до местността Бек Бунар свободно.Проверката е по заповед на д-р Дамян Илиев, изпълнителен директор на БАБХ.Комисия от експерти от Централното управление на агенцията извършва щателна документална и физическа проверка на обстоятелствата.Припомняме, случаят стана популярен след като туристи разпространиха снимки на бедстващите животни. Все още не е ясно как стадото от 100 коне е стигнало под връх Руен. В резултат на липсата на храна и лошите метеорологични условия 70 от тях са загинали.От БАБХ информират, че и към момента конете се намират на открито и при неблагоприятни условя. Чрез сканиране на чиповете на конете са станали ясни собствениците на стадото, информира БАБХ.Експертната комисията проверява състоянието на животновъдните обекти, от които произхождат конете, дали те отговарят на нормативните изисквания и степента на официален контрол, който е упражняван в тези обекти от Областната дирекция по безопасност на храните-Кюстендил.Припомняме, екипите на БАБХ бяха възпрепядствани да достигнат до бедстващите животни заради многото сняг. От агенцията обещават навременна информация от проверките, за да се предотвратят спекулации.При установени неправомерни действия или бездействие от страна на служители на Агенцията и нейното териториално поделение в град Кюстендил, те ще бъдат отстранени от работа до приключване на образуваното дисциплинарно производство.Припомняме, по-рано по думите на общинския омбудсман с не е единичен. Той получавал сигнали и преди. Правена е среща с БАБХ, но по негови думи те не проявили интерес към ситуацията. От своя страна прокуратурата разследва за извършено насилие срещу гръбначни животни. Осен това държавният ", "date": "2018.03.28", "title": "БАБХ проверява как бедстващите коне са стигнали до Бек Бунар"}
{"url": "https://news.bg/world/makron-beltram-olitsetvoryava-frenskiya-duh-na-saprotiva.html", "text": "Френският президент Еманюел Макрон отдаде почит на героя полицай, който загина, след като се размени със заложник при джихадистко нападение. Макрон заяви, че полицаят олицетворява \"френския дух на съпротива\", информира АФП.На организирана от правителството възпоменателна церемония във Военния музей в Дома на инвалидите в Париж Макрон сравни саможертвата на Арно Белтрам с тази на френските герои през Втората световна война. Според френския лидер примерът на жандармериста ще остане в сърцата на французите.Цялата страна отдава почит на убития жандармерист, информира БиБиСи. Възпоменателната церемония се проведе при проливен дъжд в столицата. На нея присъстваха съпругата на Белтрам и десетки негови приятели, роднини и колеги.При атаката в Южна Франция в петък загинаха други трима души.\"\", каза Макрон.На церемонията присъстваха няколко бивши президенти на Франция. Макрон посмъртно награди убития полицай с най-високото отличие в страната - Орден на почетния легион.По-рано всички полицейски участъци почетоха Белтрам с минута мълчание, а знамето на Франция над държавните учреждения е смъкнато наполовина.Ковчегът с тялото ще бъде върнат в южния град Каркасон, където ще бъде погребан.", "date": "2018.03.28", "title": "Макрон: Белтрам олицетворява „френския дух на съпротива”"}
{"url": "https://news.bg/politics/138-novi-avtomobila-poluchi-granichna-politsiya.html", "text": "\"Днес е хубав ден за Гранична полиция\". Това заяви вътрешният министър Валентин Радев на представянето на новата техника - 138 високопроходими коли за граничарите ни.Министърът благодари на служителите за \"най-добре пазената, въпреки че е една от най-критичните граници на ЕС\", като отчита, че това е благодарение именно на служителите. Отчита се към момента нулев натиск на границата, каза той.По думите на министъра с новата техника България не само ще изпълнява полицейските функции по опазване на границата, но с автобусите и микробусите може и да се помага на бежанци, майки и деца, които имат нужда.Министър Радев изтъкна, че не бива да забравяме, че остава потенциалната опасност от мигранти. \"България е външна граница на ЕС. Да я пазим добре\", каза Радев. Той припомни, че един от основните приоритети на нашето председателство е сигурността на европейските граждани.От Гранична полиция показаха новите 138 автомобила, предоставени по проект \"Доставка на нови патрулни и специализирани автомобили с нормална и повишена проходимост\". Общата им стойност е 11 050 270 лева с ДДС. Финансирането е от Фонд \"Вътрешна сигурност\" на Европейския съюз.Съгласно Договора за безвъзмездна финансова помощ са доставени:Според Меморандум с Чешката република граничарите получават още 11 патрулни автомобили.С доставените автомобили ще се повиши мобилността на граничните наряди, ще се създадат условия за тяхното самостоятелно използване и бързото им реагиране при възникване на необходимост, очакват от гранична полиция.Граничарите се надяват, че с повишената мобилност ще участват в съвместни операции с други структури на МВР, както и в такива на международно ниво, включително по линия на Европейска агенция за гранична и брегова охрана.Специализираните автомобили с висока проходимост за транспортиране на служебни кучета, ще се използват за изпълнение на задачи по осъществяване на граничното наблюдение. Автомобилите имат допълнително оборудване и всички необходими принадлежности за кучета, които осигуряват бързо и сигурно транспортиране на водачите и служебните кучета в обекти и райони за тяхното използване.Специализираните автомобили с нормална проходимост са оборудвани с необходимите клетки за превоз на служебни кучета.", "date": "2018.03.28", "title": "138 нови автомобила получи Гранична полиция"}
{"url": "https://news.bg/politics/klasifitsirat-yazovirite-po-golemina-i-opasnost.html", "text": "Класифицират язовирите на малки/големи и опасни/рискови. Това става с промени в Закона за водите, които ще бъдат внесени след Великден в Народното събрание.Резултатите от дейността на работната група от пет министерства и експерти от Държавната агенция за метрологичен и технически надзор (ДАМТН) бяха обобщени по време на брифинг в Министерския съвет от вицепремиера по икономическите и демографски въпроси Валери Симеонов.Симеонов изтъкна, че представители на ДАМТН са извършили пълно обследване на всички язовири у нас и сега държавата разполага с пълната информация и яснота относно броят и собствеността им. С промените, които се предлагат, ще бъде осигурен необходимия обхват, ремонт, поддръжка и ремонтни дейности на всички язовири в България.Освен класифицирането на язовирите, текстовете уреждат и въпросите, свързани със собствеността им. В преходните и заключителни разпоредби е определен тримесечен срок за вземане на решение от общините и респективно от общинските съвети кои язовири да запазят за стопанисване и кои да прехвърлят на държавата.Създава се Държавно предприятие, което да поеме собствеността на язовирите, които се прехвърлят от общините. Така ще се окрупни собствеността на общините и на останалите оператори, които не могат да се справят с поддръжката им към момента. Запазва се принципът, че собственикът носи отговорност.Създава се и специализирано търговско предприятие, което да се ангажира с ремонта и поддръжката на тези язовири. Търговското дружество ще бъде под шапката на Министерство на икономиката. Целта му е то да поеме буферният период до прехвърлянето на собствеността.Слага се край и на сегашното положение - язовирите в България да се стопанисват практически, безплатно от всички, които са имали това желание. Определя се собствеността както на самата водна площ, така и на земята под водната площ. \"На тази безстопанственост също се поставя край\", заяви вицепремиерът Симеонов.Стана ясно, че у нас има 6000 язовира. Големината, вида и потенциалните рискове, които крият всички язовири, са залегнали в класификацията и нормативните промени, които се предлагат. Две са основните категории - големината и опасността, която крият.Цялата собственост - тоест земята, на която се разполагат язовирите и прилежащата територия, се прехвърля към съответните ведомства. На първо място са 30-те най-големи язовира, стопанисвани от НЕК.Напоителни системи имат общо около 200 язовира, които осигуряват напояването за земеделски площи.ВиК дружествата се разпореждат с около 10 язовира, които обезпечават необходимите за питейни нужди вода.Освен тези три собствености на лице са и общински язовири, които са около 4 500 и частни язовири.Облекчен е и режимът за извеждане на язовирите от експлоатация. ДАМТН ще разполага и с по-сериозни принудителни административни мерки по отношение на собствениците, стана ясно от думите на Симеонов.Министърът на енергетиката Теменужка Петкова заяви, че направеното е крачка напред в решаването на тези въпроси.НЕК стопанисваше едни от най-големите, комплексни и значими язовири. До този момент не бе изяснен статута на тези язовири - въз основа на какъв акт те се предоставят на НЕК. В резултат НЕК е била задължена да извършва разходи по стопанисването им, но без да ги управлява.\"С промените, които се правят, се дава яснота по отношение на това, че всички тези язовири, които се намират в приложение номер 1 в Закона за водите, ще бъдат стопанисвани и управлявани по ред и начин определен от съответните министри, в чиито ресори са съответните язовири\", заяви Петкова.", "date": "2018.03.28", "title": "Класифицират язовирите по големина и опасност"}
{"url": "https://news.bg/world/avstriya-london-ni-pritiska-da-izgonim-ruski-diplomati.html", "text": "Посланикът на Великобритания в Австрия многократно изрази официалното недоволство на страната във връзка с отказа на Виена да експулсира руски дипломати по случая \"Скрипал\".Това заяви австрийският външен министър Карин Кнайсъл, цитирана от Austria Press Agency, предаде ТАСС.Топ дипломатът на Австрия потвърди, че британският посланик е започнал да изразява недоволството си още преди срещата на върха на ЕС през миналата седмица, за да \"ни принуди да приемем определени мерки\". Посланикът е повторил призива си в събота.В понеделник австрийският външен министър и канцлерът обявиха, че Виена няма да гони руски дипломати.Според министъра отказът на Виена да изгони дипломати не е свързан с възможни контрамерки на Москва.Решението на Австрия показват принципна позиция, при която много рядко се използва инструментът да се гонят дипломати, поясни Кнайсъл.\"\", подчерта министърът на външните работи и припомни, че САЩ прекъснаха дипломатическите отношения с Иран през 1980 г. и този ход не е дал добри резултати. \"Навреди на двете страни\", допълни тя.Австрийският външен министър каза още, че Великобритания и Организацията за забрана на химическите оръжия не са предоставили 100-процентово доказателство, че Русия е замесена в отравянето на Скрипал. Следователно Виена отказва да експулсира руски дипломати.Припомняме, Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Около 25 държави в знак на солидарност с Великобритания решиха да изгонят общо повече от 100 руски дипломати. ", "date": "2018.03.28", "title": "Австрия: Лондон ни притиска да изгоним руски дипломати"}
{"url": "https://news.bg/health/102-meditsinski-sestri-simvolichno-protestiraha-v-haskovo.html", "text": "Медицинските сестри от детските градини и училищата в Хасково излязоха на символичен протест. 102 медицински сестри се събраха, за да изразят искането си за по-високо възнаграждение, съобщи БНР.Медицинските сестри от детските градини и училищата искат по-високи заплати поне със 70 лв. Те настояват за увеличение на основната им работна заплата, която към момента в здравните кабинети е 585 лева, а на медицинския персонал в групите в яслите - 635 лева.По думите на медицинската сестра Недялка Маринова, която има 37 години стаж, заплатите на медицинския персонал са постоянни. \"Като отидеш в магазина, виждаш как постепенно всеки ден цената на някоя стока вече е скочила, а нашите заплати те си стоят постоянни\", възпротиви се тя.Според кмета на община Хасково Добри Беливанов увеличението на заплатите на медицинските сестри ще струва на общината допълнително 77 хиляди лева. \"В момента съгласно действащия стандарт сумата, която общината получава, за да изпълнява тази делегирана дейност, е един 1 193 469 лева. Докрай са изтръскани възможностите на бюджета, който ни е предоставен\", категоричен бе градоначалникът.Увеличението на заплатите на медицинските сестри може да стане само след решение на Общинския съвет в Хасково.", "date": "2018.03.28", "title": "102 медицински сестри символично протестираха в Хасково"}
{"url": "https://news.bg/int-politics/rusiya-narochi-britanskite-spetssluzhbi-za-pokushenieto-sreshtu-skripal.html", "text": "Министерството на външните работи на Русия излезе с позиция на български език относно обвиненията на Великобритания, че Москва е отговорна за покушението с нервнопаралитично вещество срещу бившия руски шпионин Сергей Скрипал и дъщеря му Юлия на 4 март в английския град Солсбъри.Руските власти критикуват за пореден път Великобритания, че не е предоставила никакви доказателства, че Русия е отговорна за нападението, като според нея британските власти нарушавали изцяло международното право. Публикуваме позицията на Русия без намеса в съдържанието, като сме редактирали \"разваления\" български, който прозира на много места в текста:\".\"Припомняме, след като обвини Русия за покушението срещу Скрипал, Великобритания изгони 23-ма руски дипломати от страната, които са работили в действителност като шпиони. Западът се солидаризира с британските власти, като в понеделник 16 страни от Европейския съюз, а също така САЩ, Канада, Австралия, Норвегия, Украйна и др. (общо 28 държави засега) взеха решение да експулсират руски дипломати. Пет страни от ЕС пък - България, Словакия, Малта, Люксембург и Португалия, решиха засега да не гонят руски дипломати, а само да отзоват за консултации посланиците си в Москва. ", "date": "2018.03.28", "title": "Русия нарочи британските спецслужби за покушението срещу Скрипал  "}
{"url": "https://news.bg/world/es-se-gotvi-da-nalozhi-sanktsii-na-iran-do-sredata-na-april.html", "text": "Посланиците на страните членки на ЕС обсъдиха възможни нови санкции срещу Иран, обявиха дипломати, цитирани от \"Ройтерс\".По-рано този месец Франция, Великобритания и Германия предложиха ЕС да наложи нови санкции на Ислямската република заради ракетната й програма и ролята й във войната в Сирия. Целта с рестриктивните мерки е да се убеди Вашингтон да остане в сключената през 2015 г. ядрена сделка с Техеран.Иран предупреди, че нови санкции могат да засегнат ядреното споразумение.Брюксел може да наложи санкциите на среща на външните министри през следващия месец., каза дипломат, имайки предвид срещата на 16 април.", "date": "2018.03.28", "title": "ЕС се готви да наложи санкции на Иран до средата на април"}
{"url": "https://news.bg/int-politics/ruskata-vanshna-politika-katastrofira-kakvo-sledva.html", "text": "\"Не ти вярвам!\" - провиквал се към актьорите създателят на съвременния руски театър Константин Станиславски, когато не бил доволен от играта им на сцената. На 26 март Обединеното кралство и неговите съюзници по цял свят заедно изразиха същата позиция.\"Не ви вярваме! Вие ни лъжете!\" - това е посланието, стоящо зад безпрецедентното отзоваване на руски дипломати от страни от ЕС, САЩ, Канада и Австралия. Тази стъпка ще влезе в учебниците по история на международните отношения. Западът не е подлагал на такова публично унижение нито Садам Хюсеин, нито династията Ким в Северна Корея. Това е сериозна политическа и дипломатическа победа за британската правителствена ръководителка Тереза Мей.Малка Исландия и \"най-добрият приятел\" на ПутинДва момента се открояват в тази драматична история. Навремето малката Исландия зашлеви шамар на Съветския съюз, като първа призна възстановяването на независимостта на Латвия през 1991 година. Сега, на 26 март тя обяви политически и дипломатически бойкот на официална Москва, макар че не е член на ЕС и няма особени отношения с Великобритания, за разлика от Канада, Австралия и САЩ. И \"най-добрият приятел\" на Кремъл, премиерът на Унгария Виктор Орбан реши да отзове един руски дипломат. Може би не по собствено убеждение, може би неохотно, но конфликтуващият с ЕС унгарски премиер все пак показа кои са истинските му приоритети.Токио още изчакваИ това вероятно не е краят на бойкота. Председателят на Европейския съвет Доналд Туск заяви, че страните-членки на ЕС могат в бъдеще да предприемат и други мерки. С други думи тези, които все още не са отзовали сътрудници на руските дипломатически мисии, все още могат да го сторят, ако експертите от Организацията за забрана на химическите оръжия докажат, че нервнопаралитичното вещество, с което бяха отровени Сергей Скрипал и дъщеря му, е разработено в Русия. Възможно е в Токио да чакат именно този момент. Представител на правителството на Шиндзо Абе отклони отговора на въпроса дали главният азиатски съюзник на Вашингтон поддържа американската позиция.А Лавров играе футболВ западните демокрации подобен мащабен скандал би довел до оставките на ръководството на външното министерство и на тайните служби, както и до сериозно парламентарно разследване. И той значително би отслабил позицията на президента. Но Русия не е демокрация. В понеденик външният министър Сергей Лавров демонстративно отиде да играе футбол с ветераните на московския \"Спартак\". А пък руското посолство в САЩ реши да се пошегува. То публикува в Туитър предложение към читателите - с гласуване да определят кое американско консулство да закрие Москва в отговор на закриването на руското дипломатическо представителство в Сиатъл.Депутатите-марионетки в Държавната дума и марионетните \"експерти\" от близките до Путин телевизии остроумничат по темата за, меко казано, сексуалните отношение на САЩ с неговите съюзници. Ако вярваме на държавната руска пропаганда, работата не била в химическата атака в Солсбъри, която застраши живота на десетки хора, а в желанието на Америка да нанесе удар срещу Русия. Държавната пропаганда втълпява в главите на руските граждани версията, че Вашингтон е принудил своите лакеи да се присъединят към дипломатическия бойкот. Ясно е, че Кремъл ще отвърне със същите мерки. Ще отзове дипломати, ще закрие още някое американско консулство. Може да закрие и кореспондентското бюро на BBC, ако британските власти спрат излъчването на пропагандната телевизия Russia Today.Олигарсите са на мушкатаС това обаче се изчепрват обичайните политически и дипломатически възможности на официална Москва. В същото време Великобритания разполага с още много възможности. Обединеното кралство може за замрази активите на руските олигарси във Великобритания, може да отнеме британските паспорти на собствениците на съмнителни богатства и да включи официални руски лица в британския списък \"Магнитски\". Не бива да изключваме и бойкот на Световното пъренство по футбол, ако разследването на случая Скрипал изнесе нови неприятни факти за Кремъл. Официална Русия много е лъгала. За Александър Литвиненко, за Борис Березовский, за \"грузинската агресия\" срещу Южна Осетия, за \"украинските фашисти\" на Крим, за отсътстието на руски войски в Донбас и за лъжливия авиодиспечер, който \"видял\" как украински изтребител свали малайзийския пътнически самолет. Лъжите на Москва вече станаха премного.Катастрофа за руската външна политикаНо тази политика няма да се промени. Защото руската политическа върхушка възприема всяко отстъпление като поражение. В Москва вече сигурно обмислят т. нар. \"асиметричен отговор\" срещу Запада. За тази цел си има хакери, пропагандатори и въоръжени сили. Това вече не е Студена война. Студената война си имаше свои правила. В новата война на Русия срещу Запада такива правила няма да има.", "date": "2018.03.28", "title": "Руската външна политика катастрофира, какво следва?"}
{"url": "https://news.bg/crime/biznesat-e-protiv-antikoruptsionnite-promeni-v-nakazatelniya-kodeks.html", "text": "Работодателите се обявиха категорично против готвените промени в Наказателния кодекс, насочени срещу корупцията, предаде БНТ.Предлаганите промени предвиждат намеса на прокуратурата в борбата с корупцията в частния сектор. След края на заседанието на правната комисия в парламента, председателят й Данаил Кирилов заяви, че и 7-те предложени законопроекта ще бъдат обсъдени на първо четене в пленарната зала и тогава ще стане ясно дали и кои точно ще бъдат подкрепени.В продължилата близо 3 часа дискусия работодателите бяха единни в оценката си, че предлаганите промени в Наказателния кодекс няма как да ограничат корупцията в частния сектор.Според Васил Велев от Асоциацията на индустриалния капитал в България, не може да се търси аналог и да се пренасят корупционните престъпления от държавния в частния сектор.\"Ако аз съм инвеститор и си назнача директор, който да управлява инвестициите ми, който взима подкупи и ме краде, това е мой проблем. Той е окрал мен. Къде е мястото на прокурора тук, той не управлява обществен ресурс.\" - коментира Велев.От търговско-промишлената палата изцяло се обявиха за отхвърляне на промените, а от Стопанската камара призоваха депутатите да не бързат с приемането им.От Върховния касационен съд заявиха, че макар някои от предложенията да са добри, като цяло са против промените. Заместник-главният прокурор Пенка Богданова предупреди, че с регулацията в частния сектор трябва да се действа внимателно и за промените да се търси мнението на по-широк кръг от експерти.От правната комисия заявиха, че престои обсъждането им на първо четене.Председателят на правната комисия в НС Данаил Кирилов заяви, че ще търси и мнението на академичната общност по предвижданите промени.", "date": "2018.03.28", "title": "Бизнесът е против антикорупционните промени в Наказателния кодекс"}
{"url": "https://news.bg/int-politics/otkriha-novichok-na-vhodnata-vrata-na-skripal.html", "text": "Според британската полиция, първият контакт на бившия двоен агент Сергей Скрипал и дъщеря му Юлия с отровното вещество \"новичок\" е бил при досега с входната врата на дома им, предаде Би Би Си.Специалисти от Скотланд ярд са установили, че от всички изследвани места концентрацията на нервно-паралитичното вещество е най-висока върху прага на дома на Скрипал в графство Уилтшир.По-рано полицаи отцепиха, освен семейното жилище, и пъб в центъра на града, както и пицария, посетена от бащата и дъщерята в деня на покушението.Полицаят, извършил обиска в дома на Скрипал, беше приет в болница и прекара няколко дни в реанимация заради досега с токсичния химикал.От полицията уточняват, че следи от \"новичок\" са намерени и на други места в града, но не в такова голямо количество, както в жилището на бившия двоен агент.", "date": "2018.03.28", "title": "Откриха \"новичок\" на входната врата на Скрипал"}
{"url": "https://news.bg/crime/vas-nasrochva-izvanredni-zasedaniya-zaradi-zabaveni-dela.html", "text": "ВАС предприема мерки за преодоляване на забавянето по дела за прекратяване на служебни правоотношения или уволнения на държавни служители, полицаи и военни, съобщиха от съдебната институция.Съобщава се, че Върховният административен съд ще разгледа и приключи до 30 юни общо 163 забавени дела чрез пренасрочването им в извънредни заседания или като допълнителни дела в редовни заседания.\"Мярката се предприема с цел да се преодолее забавянето, тъй като делата, образувани миналата година, първоначално са били насрочени за разглеждане с най-далечна дата средата на 2019 година\", заяви председателят на ВАС Георги Чолаков.Въвеждат се и мерки за преодоляване на забавянето на дела по Закона за убежището и бежанците. 146 дела за получаване на статут, заведени от бежанци до края на 2017 г., ще бъдат преразпределени за разглеждане при допълнителна натовареност на съдиите от ВАС.До 30 юни ще бъдат разглеждани и дела за отчуждавания на имоти и части от имоти по Закона за държавната собственост. Жалбите са свързани с изграждането на магистрали и пътища.", "date": "2018.03.28", "title": "ВАС насрочва извънредни заседания заради забавени дела"}
