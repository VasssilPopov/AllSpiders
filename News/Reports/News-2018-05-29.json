{"url": "https://news.bg/disasters/iranets-se-samozapali-v-germanski-grad.html", "text": "Иранец се самозапали в сграда на регионалната администрация. Трагедията се е разиграла в германския град Гьопинген, който се намира в югозападна Германия, съобщават местни медии.Той е настанен в болница, но състоянието му е тежко.Властите казват, че 35-годишният мъж се е обърнал към две държавни служители в окръжния офис в Гьопинген, близо до Щутгарт. Той им е показал писмо за отхвърляне на искането му за убежище.\"Длъжностните лица се съгласиха да му помогнат, но човекът стана агресивен\", каза полицията в изявление. \"Той взе бутилка от раницата си и се разля върху себе си запалимата течност, казаха от силите на реда.Длъжностните лица се втурнаха да потърсят помощ, но човекът беше обхванат от пламъци, добави полицията.Друг служител бързо се опитал да изгаси самоубиеца, но иранецът вече бил получил тежки изгаряния. Все пак ебил закаран в болница с хеликоптер.От 2015 г. Германия са взели около 1,2 милиона бежанци, които търсят убежище.Повече от половината са от обхванатите от войната Сирия, Ирак и Афганистан.На фона на нарастващата опозиция от страна на германските избиратели срещу бежанците, германското правителство се опитва да намали броя на новопристигналите.", "date": "2018.05.29", "title": "Иранец се самозапали в германски град"}
{"url": "https://news.bg/int-economics/starbaks-zatvori-8000-svoi-kafeneta-v-sasht.html", "text": "\"Старбъкс\" затвори 8000 свои кафенета в САЩ, предаде Ройтерс.От компанията обясниха рестриктивната си мярка с предприетата програма за обучение на персонала в расова толерантност.До това се стигна, след като от \"Старбъкс\" постигнаха извънсъдебно споразумение От компанията поискаха прошка от клиентите си в спора за расово профилиране.От пресслужбата на \"Старбъркс\" заявиха, че поведението й към двама чернокожи миналия месец е недопустимо. По тази причина компанията атвори 8000 свои кафенета в САЩ, за да обучи персонала в расова толерантност.Двама чернокожи бяха арестувани от полицията на 12 април по сигнал на управителя на кафене на компанията във Филаделфия. Пострадалите дори заведоха дело.Обучението в расова толерантност засяга 175 000 служители на \"Старбъкс\".Според анализатори затварянето на 8000 кафенета ще струва на компанията между 5 и 7 милиона долара в пропуснати ползи. Около 6000 кафенета на компанията на места като летища и супермаркети ще продължат да работят и техните служители ще бъдат обучени по-късно.", "date": "2018.05.29", "title": "\"Старбъкс\" затвoри 8000 свои кафенета в САЩ"}
{"url": "https://news.bg/crime/vav-filipovtsi-hvanaha-30-bezhantsi.html", "text": "30 нелегални имигранти са хванати в София, съобщи БНР.Това е станало при спекакция на полицията в столичния квартал \"Филиповци\". Поне дузина от задържаните имигранти са деца.Всички задържани имигранти са отведени в 9-то РПУ. Там ще им бъде снета самоличност.БНР разкрива, че задържаните са влезли през сухопътната граница с Турция. В момента е известно, че всички от задържаните са иракчани.Полицията е задържала и двама мъже и жена, заподозрени, че са укривали незаконните имигранти.", "date": "2018.05.29", "title": "Във Филиповци хванаха 30 бежанци"}
{"url": "https://news.bg/disasters/uraganen-vyatar-sruti-pokriv-na-benzinostantsiya.html", "text": "Ураганен вятър срути покрив на бензиностанция. Инцидентът е станал в Германия, разкриват местни медии.Покривът на бензиностанция във Вупертал е паднал върху няколко коли.В момента няма данни за жертви. Германската метеорологична служба вече издаде предупреждения за ураганни ветрове и проливни дъждове.В социалните медии се появиха видеа, показващи невиждани наводнения по улиците на Вупертал.", "date": "2018.05.29", "title": "Ураганен вятър срути покрив на бензиностанция"}
{"url": "https://news.bg/world/evroskeptitsi-pili-skapo-shampansko-s-pari-ot-ek.html", "text": "Бюджетната комисия в Европейския парламент реши да поиска обяснение от групата \"Европа на нациите и свободите\", която през 2016 година е похарчила неправомерно половин милион евро. Парите са отишли за скъпо шампанско, луксозни подаръци и вечери, разкрива БНТ.За повече от 500 000 евро, похарчени през 2016 година, депутатите от \"Европа на нациите и свободите\", не са представили фактури. Това става ясно от одит, направен по поръчка на бюджетната комисия в Европейския парламент.Депутатите са купували големи количества шампанско на цени от 29, 54 и дори 81 евро за бутилка. Те са поръчала 110 коледни пакети за 11 000 евро и 99 чифта копчета за ръкавели за над 4000 евро.Голяма част от неправомерно похарчената сума е отишла и за скъпи вечери за по над 300 евро на човек. Допустимата сума за обяд или вечеря на евродепутат е 75 евро на човек.В \"Европа на нациите и свободите\" членуват крайнодесни и популистки партии от цяла Европа като холандската партия на свободата на Герд Вилдерс, фламандските крайнодесни националисти от Фламандски интерес, френския Национален фронт на Марин Льо Пен, австрийската управляваща Партия на свободата и италианска Лига, която се опита да състави правителство заедно с Пет звезди.Председателят на Европарламента е поискал от депутатите от Европа на нациите и свободите да представят фактури за неправомерно похарчените пари. Ако не го направят, ще трябва да възстановят сумата.", "date": "2018.05.29", "title": "Евроскептици пили скъпо шампанско с пари от ЕК"}
{"url": "https://news.bg/int-politics/v-burundi-besni-ot-diplomatsiya-s-magareta-na-frantsiya.html", "text": "В Бурунди протестират шумно заради финансиран във Франция проект за развитие, който дарява магарета на бедните земеделци, като настояват Франция да си вземе животните обратно, съобщават ДПА.\"Нека да бъдем честни, магарето е символ на качество или на дефект? Посланикът на Франция, вземате ли ни за магарета\", запита Габи Бугага, говорителка на Сената на Бурунди.Министърът на добитъка Део Гайд Рурема е изпратил писмо до губернатора на провинцията, получила подаръка от френската неправителствена организация, искайки от него да \"улесни незабавното изтегляне на всички магарета\".В своя защита от френското посолство изтъкват, че само са дали пари на местната неправителствена организация OGENA, която след това инициирала проекта за внасяне на 1000 магарета в селските райони в Бурунди, които нямат магарета.\"Френското посолство не се е опитвало да се занимава с магарета... Не е Франция тази, която внася магарета в Бурунди\", изтъкна френският посланик в \"Туитър\".Но бурундийците са възмутени от усещането за пренебрежение.\"Най-малкото вашите англоезични братя предлагат безпилотни самолети за транспорт на медицински продукти, както и трактори за модернизиране на селското стопанство. А вие, в 21 век, третото хилядолетие, все още предлагате магарета\", подчерта Аполинер Ниширимбере, който е председател на Асоциацията за околна среда и устойчиво развитие.Най-малко един човек обаче е бил натъжен да види задната част на магаретата - 48-годишна земеделка, който е получил едно магаре.\"То се движеше лесно, дори в затънтени и непроходими места\", изтъкна тя.", "date": "2018.05.29", "title": "В Бурунди бесни от \"дипломация с магарета\" на Франция  "}
{"url": "https://news.bg/world/beliyat-dom-podgotvya-spisak-s-oblozheni-s-mita-kitayski-stoki-za-usd50-mlrd.html", "text": "Белият дом съобщи, че ще продължи да предприема действия в търговията си с Китай. До 15 юни САЩ ще публикуват списък с китайски стоки за 50 милиарда долара, които ще бъдат обложени с 25-процентово мито, информира \"Ройтерс\".Информацията идва само няколко дни след съобщението на Вашингтон и Пекин, че са постигнали принципно решение в търговския си спор.САЩ също ще продължат действията си срещу Китай и в Световната търговска организация.В допълнение до края на юни САЩ ще разкрият ограничения в инвестициите и \"засилване на контрола върху износа\", засягащ китайски физически и юридически лица, \"отнасящо се до придобиване на значима индустриална технология\".В средата на май Китай се съгласи да увеличи покупката на селскостопанска и енергийна продукция от САЩ. През миналата седмица търговското министерство на САЩ съобщи пред конгресмените, че е постигнало споразумение китайската телекомуникационна компания ZTE да бъде върната в бизнеса.По-рано тази година Доналд Тръмп заплаши да наложи мита върху китайски стоки за 150 милиарда долара заради нелоялни търговски практики от страна на Пекин. Комунистическата държава заплаши с реципрочни мерки.", "date": "2018.05.29", "title": "Белият дом подготвя списък с обложени с мита китайски стоки за $50 млрд. "}
{"url": "https://news.bg/crime/kabinetat-ottegli-iskaneto-za-pomosht-ot-ek-za-administrativnoto-pravosadie.html", "text": "Правителството оттегли искането за предоставяне на техническа помощ за административното правосъдие от Службата за подкрепа на структурните реформи на Европейската комисия. Решението е взето по молба на Съдийската колегия на Висшия съдебен съвет, напомнят от правителствената информационна служба.Припомняме, че . Същото сториха и всички административни съдилища в страната, а  решение в този смисъл, което изпрати на правителството.Така поисканата от Министерски съвет през есента на миналата година помощ от службата към ЕК \"за осигуряване на експерти за подготовка на функционален анализ на Върховния административен съд и системата на административните съдилища, за изготвяне на предложения за оптимизиране и регулиране на натовареността на административните съдилища, включително чрез промяна на подсъдността на определени видове дела и структурни мерки\", отпада.Освен това беше поискана и техническа помощ за Инспектората към ВСС.", "date": "2018.05.29", "title": "Кабинетът оттегли искането за помощ от ЕК за административното правосъдие"}
{"url": "https://news.bg/health/bls-skochi-sreshtu-natsionalnata-zdravna-karta.html", "text": "Българският лекарски съюз и Националното сдружение на общините в България не подкрепиха националната здравна карта, която бе приета на 29 май. Двете организации категорично отхвърлиха картата и днес напомнят за това свое решение.Председателят на БЛС д-р Венцислав Грозев коментира, че съществуващите диспропорции в параметрите на новата здравна карта са прекалено очевидни, за да бъдат подминати.\"Националната здравна карта не следва да бъда рестриктивен инструмент за пациенти и лечебни заведения, а подход за анализ потребностите на нацията от лечение по области и база за проследяване здравния статус на държавата по региони\", допълва д-р Грозев.Объркана философия и предпоставки за лимитиране и едностранчиво бюджетиране на системата, виждат от БЛС в новата здравна карта.\"В дългосрочен план на изпълнение, този вариант на здравна карта ще доведе до крайна невъзможност за развитие на иновативна медицина и отлив на кадри от болничното здравеопазване\", акцентира Грозев. БЛС смята, че не е ясно как са подготвени предложенията в проекта на здравната карта. Проектът не е изработен и разглеждан по същество от сформираната Национална комисия за изработване на националната здравна карта.\"Имаше две заседания за коментари от национална комисия по вече подготвения от екипа на МЗ проект на здравна карта, което по същество е неизпълнение на предварително заложените функции на същата комисия за изработване на картата\", това информира коментира д-р Павлова, зам.-председател на БЛС.Липсват отразени анализи на областните комисии, които отговарят за изготвяне на областни здравни карти, твърдят от БЛС.\"Самият министър казва, че до няколко месеца ще предложи абсолютно нов модел на здравеопазване, който ще наложи промени в здравната система. Поради тази причина от БЛС предложихме да удължим срока за приемане на картата, за да може тя да бъде адаптирана към новата стратегия и да изпълни със съдържание функцията си. Сега ще трябва да се случи обратното - новият модел да се нагажда към новата здравна карта, която очевидно не е напълно завършена и удовлетворителна за хората\", акцентира д-р Грозев.Участниците в одобрението на здравната карта били срещу този вариант още в началото. От БЛС предложили промени за минимизиране на диспропорциите.Мнението на организацията на лекарите е, че варианта на тази здравна карта и акта на приемането му ще бъде оспорен по съдебен път.", "date": "2018.05.29", "title": "БЛС скочи срещу Националната здравна карта"}
{"url": "https://news.bg/world/planiranoto-oryazvane-na-evrofinansiraneto-e-nepriemlivo-skochi-polsha.html", "text": "Планираното 23% орязване на финансирането от Кохезионния фонд на ЕС за Полша според новия проектобюджет на съюза е неприемливо. Това обяви говорител на полското правителство, цитиран от Радио Полша.\"Това разпределяне на средствата е неприемливо за централноевропейските държави\", оплака се говорителят.Предвижда се Полша да получи 64,4 милиарда евро от фондовете на кохезионната политика, което с 23% по-малко спрямо настоящата многогодишна финансова рамка, съобщава радиото, позовавайки се на неофициални източници.Според местната агенция PAP Полша ще е страната, която ще бъде най-засегната от съкращенията.Днес Европейската комисия ще обяви подробности за бюджетната рамка на ЕС 2021-2027.За предишния период 2014-2020 за Полша бяха предвидени 84 милиарда евро от фондовете на кохезионната политика според цените от 2018 г.Въпреки че се предвижда да бъдат съкратени евросредствата, Полша остава най-големият бенефициент от Кохезионния фонд. След това е Италия, която ще получи 38,6 милиарда евро за периода 2021-2027.Министърът по европейските въпроси на Полша Конрад Шимански заяви в средата на май, че Варшава няма да приеме \"революционните\" съкращения на бюджета на ЕС.", "date": "2018.05.29", "title": "Планираното орязване на еврофинансирането е неприемливо, скочи Полша"}
{"url": "https://news.bg/int-politics/siriya-obvini-sasht-v-izpolzvaneto-na-himicheski-orazhiya-sreshtu-tsivilni.html", "text": "Сирийският национален комитет за прилагане на Конвенцията за химическите оръжия обвини САЩ, че използват химически оръжия срещу невинни сирийски цивилни граждани и след това обвиняват Дамаск за атаките.\"САЩ и техните разузнавателни и военни служби продължават да подготвят постановки в някои части на Сирия, като притискат техните агенти и техните инструменти да използват химическо оръжие срещу невинни сирийски граждани, обвинявайки сирийската държава\", изтъкват от комитета, цитирани от сирийската държавна новинарска агенция САНА.В изявлението се добавя, че Франция и Великобритания също участвали в тези дейности.През април САЩ, Великобритания и Франция извършиха ракетни удари срещу Сирия в отговор на предполагаемата употреба на химическо оръжие в град Дума в анклава Източна Гута, който тогава беше контролиран от бунтовниците. Сирия осъди атаката, твърдейки, че такива действия подкрепят терористите в близкоизточната страна.", "date": "2018.05.29", "title": "Сирия обвини САЩ в използването на химически оръжия срещу цивилни"}
{"url": "https://news.bg/world/nato-s-vazdushni-patruli-i-nad-cherna-gora.html", "text": "Натовските съюзници Италия и Гърция ще започнат въздушни патрули на алианса над Черна гора от 5 юни 2018 г., съобщават от организацията.Черна гора се присъедини към НАТО през миналата година. Тъй като страната няма свои изтребители, тя е поискала от алианса да пази въздушното й пространство.В момента в Европа НАТО провежда подобни мисии в няколко държави.Черна гора допринася с изпращане на войници на тренировъчни мисии на НАТО в Афганистан и финансова помощ за афганистанските сили за сигурност. В знак на солидарност Италия и Гърция ще пазят въздушното пространство на Черна гора.В момента Испания, Португалия и Франция патрулират над Латвия, Литва и Естония.Италия помага за защита на словенското въздушно пространство, а Великобритания подкрепя въздушните патрули в Румъния.", "date": "2018.05.29", "title": "НАТО с въздушни патрули и над Черна гора"}
{"url": "https://news.bg/comments/patyat-kam-azerbaydzhanskata-demokratichna-republika-ot-fevruarskata-revolyutsiya-1917-do-28-may-1918-g.html", "text": ".Февруарската революция в Русия заварва Закавказието под управлението на Кавказко наместничество. Народите на Кавказ са минали поне през три различно организирани наместничества, като първото е създадено през 1785 година от императрица Екатерина Втора. Второто Кавказко наместничество трае от 1844 до 22 ноември 1881 година, когато де факто е закрито.Любопитен, пък и многозначителен факт е, че в създадената след Второто Кавказко наместничество \"Кавказка администрация\", в която върховният граждански управник е едновременно и главнокомандуващ и дори се явява \"наказной атаман\" на казашките части, \"главноначалствуващ\" на въпросната администрация е бил добре познатият ни от българската история княз Александър Михайлович Дондуков - Корсаков. Тази длъжност той заема от 1-ви януари 1882 до 3-ти юни 1890 година. (Княз Дондуков - Корсаков почива на 15-ти април 1893 година на 73 годишна възраст).Третото Кавказко наместничество, което е заварено от Февруарската революция е създадено на 26 февруари 1905 година. То е създадено с указ на император Николай ІІ, наречен \"За възстановяването на длъжността на кавказкия наместник\" от 26 февруари (11 март) 1905 година. [15, стр. 182]Смята се, че указът е приет с оглед на необходимостта да се усили местната власт в Кавказ и за да се пресече развитието на революционното движение (точно тогава започва Първата руска революция 1905 - 1907 г.), както и избухналите по онова време арменско - азербайджански сблъсъци. [4] [19] [36] В него влизат шест губернии, пет области и два самостоятелни окръга.Шестте губернии са били: Бакинска, Елисаветполска, Кутаиска, Тифлиска, Черноморска (със столица град Новоросийск) и Ериванска. Днес град Елисаветпол е известен с историческото си име Гянджа, Тифлис е Тбилиси, а Ериван е столицата на Армения - Ереван.Петте области са били: Батумска, Дагестанска (със столица град Темир Хан Шура, днешният Буйнакск), Карска, Кубанска (със столица Екатеринодар, днешен Краснодар) и Терска (със столица Владикавказ).Двата самостоятелни окръга са Закаталски и Сухумски окръг.Кавказки наместници в Третото Кавказко наместничество са били граф Иларион Иванович Воронцов - Дашков (управлявал Кавказ в периода 1905-1915 г.) и великият княз Николай Николаевич - младши (1915-1917 г.). При Кавказкия наместник е имало съвещателен орган - съвет.Кавказкото наместничество е ликвидирано веднага след Февруарската революция от 1917 година. Тогава Временното правителсво сформира \"Особен Закавказки комитет\" с оглед управлението на Кавказ, който от своя страна е сменен от Закавказкия комисариат през ноември 1917 година, след Октомврийския преврат на Ленин и Троцки.Особеният Закавказки комитет (ОЗАКОМ) като последен опит да се задържи Закавказието в \"единна и неделима Русия\"Особеният Закавказки комитет (ОЗАКОМ) е сформиран на 9 (22) март 1917 година от членове на Четвъртата Държавна дума, като специфична властова структура, създадена от Временното правителство на мястото на Кавказкото наместничество, последният наместник на което, както стана дума е бил Великият княз Николай Николаевич младши, който известно време е бил и върховен главнокомандуващ войските на Руската империя през Първата Световна война.Съставът на ОЗАКОМ е бил от пет души. В състава му са влизали: Василий Акимович Харламов - член на Партията на конституционните деократи (кадетите), председател на ОЗАКОМ; Михаил Иванович Пападжанов (Микаел Ованесович Пападжанян) - член на партията \"Дашнакцутюн\" (арменски социалисти-националисти); Мамед Юсиф Хаджибаба оглу Джафаров - член на партията \"Мусават\"; Акакий Иванович Чхенкели - социалдемократ (меншевик); Кита (Иван) Георгиевич Абашидзе - социалист-федералист.Малко повече от година след създаването на ОДАКОМ, Р. А. Векилов ще разкаже, че ОЗАКОМ е създаден на 9 (22) март 1917 година от Временното правителство по инициатива на закавказките депутати от Държавната дума. Според него, В. А. Харламов, М. Ю. Джафаров, М. И. Пападжанов и А. И. Чхенкели пристигат на 18-ти март в Тифлис след продължителен престой в Баку, за да се запознаят с положението и за да проведат поредица от съвещания с \"представители на населението\". Особеният закавказки комитет е окончателно организиран на 30 март (12 април) 1917 година. [3, стр. 6]В изданието \"Новое время\" на 01 (14) април 1917 година излиза статия под заглавие \"Още един път за кавказките автономии\". [11] В статията ясно се вижда политическият курс на Особения Закавказки комитет:\"В Закавказието продължава спорът за автономната уредба на кавказките народности. След вече известния на нашите читатели митинг на грузинските социалисти-федералисти в Тифлис, участниците в него се отправиха към двореца, където протичаха заседанията на краевия конгрес на изпълнителните комитети. За да се обърнат към манифестантите, на балкона на двореца излязоха В. А. Харламов, М. Ю. Джафаров и Кита Абашидзе, който в своята реч посочи ролята на руската интелигенция, като подчерта, че щастието на Грезия зависи от величието на Русия. В своите речи, В. А. Харламов и М.Ю. Джафаров посочиха несвоевременността на издгането на национални лозунги в дадения момент\". [11]Особеният Закавказки комитет е лоялен към поставената от Временното правителство задача, да се води войната до победен край. Затова и членовете на ОЗАКОМ се опитват да тушират емоциите на национална основа и да отлагат поставянето на въпроса за автономията на кавказките народи за по-късен етап.Затова и може да се смята, че смяната на ОЗАКОМ със Закавказкия комисариат след Октомврийския преврат е резултат на националистическата вълна в Закавказието, а не на наивното обяснение, че е \"загубил властта поради отказа да сътрудничи със социалдемократическите партии, които доминирали в Закавказието\". [37]Не е трудно да се види, че от петимата членове на Особения Закавказки комитет, трима са социалдемократи или социалисти. Въпросът, изобщо не е в това, дали ОЗАКОМ е сътрудничел със социладемократите - Комитетът е бил просто ръководен от тях, а във факта, че Октомврийският преврат окончателно детонира процеса на разпадане на руския имперски контрол над Закавказието и там започва стремителен процес на национално строителство.Съветската власт, укрепила се в Баку, начело със Степан Шаумян, ще се опита да възпрепятствува този процес с всички средства, като това ще доведе до поредица от тежки кръвопролития и в крайна сметка до сваляне на доминирания от болшевишките (първоначално в съюз с \"Дашнакцутюн\" и десните есери) режим в Баку.Закавказкият комисариат, като опонент на властта на Ленин и ТроцкиЗакавказкият комисариат идва на мястото на Особения Закавказки Комитет. Той е създаден на 15 (28) ноември 1917 година, като резултат от несъгласието на преобладаващата част от политическите сили в Закавказието да признаят властта на болшевиките след Октомврийския преврат. В комисариата взимат участие социалдемократите-меншевики (предимно грузинци), дашнаците (арменски социалисти-националисти) и представителите на партията \"Мусават\" (азербайджански национал-демократи). Председател на Закаказкия комисариат е грузинският социалдемократ - меншевик Евгений Петрович Гегечкори.В Закавказието, против Октомврийския преврат се обявили както социал-демократите меншевики, така и представителите на повечето други партии. \"В интерес на демокрацията\", федералистите се изказали за \"търсене на собствени пътища и методи за ликвидиране по мирен път на преждевременните действия на болшевиките\", а дашнаците настоявали за \"морална изолация на болшевиките от страна на цялата руска демокрация с цел да им се окаже влияние\". [29, стр. 115]Надявайки се на популярността сред населението на декретите за мира и за земята, грузинските болшевики издигнали лозунг за незабавно провеждане на нови избори за Съвети, смятайки, че след Октомврийския преврат ще успеят да спечелят най-много мандати. Но и след повторното провеждане на изборите, социалдемократите-меншевики запазили водещите си позиции в Тифлиския Съвет. Това им дало пълното право да преминат към реални действия. Те успели да завземат арсенала в града. Последното позволило на меншевиките да създадат собствена въоръжена гвардия и да започнат обезоръжаване на болшевишките полкове. [12, стр. 140]Болшевиките надценили влиянието си над \"масите\". Според изследователи като Ментешашвили, тяхното влияние върху войниците е било несъмнено, но не и върху работниците и средната класа в град като Тифлис към датата на разглежданите събития.На изборите за Градска дума в Тифлис, проведени на 30 юли 1917 година, болшевиките получили 5083 гласа или 5,48 % от гласовете. През месец ноември, на изборите за Учредително събрание в Тифлис те спечелили 19527 гласа или 19,07%.Несъмнено за няколко месеца популярността им е била нарастнала, но резултатите на меншевиките и на есерите са били далече по-добри. През юли 1917 г., меншевиките печелят 42 % от гласовете, през ноември същата година - 31,4%. Есерите от своя страна печелят 16,6% през лятото и 11,28% през есента на 1917 година в Тифлис. [20, стр. 4]Вижда се, че болшевиките изобщо не са имали никакъв шанс да доминират над останалите социалдемократи и социалисти по изборен път. Дори и след Октомврийския преврат, съотношението на силите в Тифлис остава решително в полза на социалдемократите-меншевики, които превъзхождат решително болшевиките сами, дори без да се отчитат резултатите на социалистите-революционери (есерите).На 11 (24) ноември 1917 година, действуващият в Тифлис \"Комитет да обществена безопасност\", свиква съвещание по повод организирането на местната власт в Закавказието. Съвещанието е свикано по инициатива на меншевиките и в него участвуват представители на всички политически партии, Краевият Съвет (територията, която се е управлявала от Казказкото наместничество по време на владичеството на Руската империя се е наричала \"Кавказки край\") и Тифлиският Съвет, членовете на ОЗАКОМ, командуващият Кавказкия фронт, консулите на страните от Антантата. Съвещанието отказва да прознае властта на Совнаркома и взима решение за създаване на \"Независимо правителство на Закавказието\". [20, стр. 4]Трябва да се подчертае, че на съвещанието са присъствували не малко на брой членове на партията на болшевиките, които са били членове на Краевия и на Тифлиския съвет, но в хода на дискусиите те (макар и \"болшевики\") се оказват в малцинство. Болшевиките, взели участие в съвещанието, излезли с декларация, в която осъждали поведението на организаторите на съвещанието и неговите решения и го напуснали.На 15 (28) ноември 1917 година, всички политически партии, които участвували в съвещанието и подкрепили становището му срещу Октомврийския преврат, заменят съществувалия до тогава Особен Закавказки комитет (ОЗАКОМ) със Закавказкия комисариат с председател Гегечкори. [20, стр. 4]Закавказкият комисариат функционира до 26 май 1918 година. Ето и съставът на Заквказкия комисариат, който на практика е своеобразно федерално правителство на Закавказието:Евгений Петрович Гегечкори - председател и комисар по въпросите на труда и външните работи, социалдемократ - меншевик;Акакий Иванович Чхенкели - комисар на вътрешните работи, социалдемократ - меншевик;Дмитрий Дмитриевич Донской - комисар по военните и по морските въпроси, социалист-революционер (есер); [10]Х. О. Карчикян - комисар по финансите, \"Дашнакцутюн\";Фатали Хан Искендер оглу Хойский - комисар на народната просвета, \"Мусават\";Шалва Владимирович Алексеев-Месхиев - комисар по правосъдието, социалист-федералист;Мамед Юсиф Хаджибаба оглу Джафаров - комисар по търговията и промишлеността, \"Мусават\";Худадат бек Ага оглу Мелик-Асланов - комисар на пътищата и съобщенията;А. В. Неручев - комисар по земеделието, държавното имущество и вероизповеданията, социалист-революционер (есер);Г. Тер-Газарян - комисар по продоволствието, \"Дашнакцутюн\";Амазасп Иванович (Оганесович) Оганджанян - комиссар по въпросите на благотворителността и благосъстоянието (оргиналното название на длъжността на руски език е \"комиссар призрения\", което ние тук превеждаме по този разширен начин), \"Дашнакцутюн\";Халил бек Хаджибаба оглу Хасмамедов - комисар по контрола, \"Мусават\". [3, стр. 7] [2, стр.89]Историците от съветската школа, обичат да подчертават \"смъртния грях\" на Закавказкия комисариат, че бил заел \"откровено враждебна позиция\" по отношение на Съветската власт. Това е напълно естествено, след като самото създаване на Закавказкия комисариат е акт на НЕпризнаване на настъпилите промени във властта в Петроград след Октомврийския преврат на болшевиките.На 28 декември 1917 година, Президиумът на Краевия Съвет на Кавказката армия се самообявил за върховна власт в Кавказ, като скромно оставил за себе си сферата на военното управление, а иначе признал Съветския СНК (Совнаркома), но това не довело до възцаряване на съветска власт в Закавказието. [Телеграмма президиума ...]Така или иначе, разполагайки със свои въоръжени сили - създадените по заповед на Временното правителство национални въоръжени формирования, които е трябвало да закрепят положението на разпадащия се Кавказки фронт срещу Отоманската империя, Закавказкият комисариат успява да установи контрол над по-голямата част от Закавказието, с изключение на Апшеронския полуостров - района на Баку, където съветската власт се закрепва с цената на мартенското клане над азерайджанците и особено над мусаватитстите, проведено под ръководството на Извънредния комисар на Совнаркома по въпросите на Кавказ - Степан Шаумян.Подробности за така наречените \"мартенски събития\", представляващи просто брутално елиминиране с военни средства на главния политически противник - партията \"Мусават\" и етническо прочистване на естествените поддръжници на \"Мусават\" - азербайджанците, жители на Баку и околностите, Възторженият отзив и подкрепата на В. И. Ленин за действията на Степан Шаумян и на Бакинския съвет по време на мартенското клане в Баку от 1918 година, Както вече беше посочено, враждебното на съветската власт решение за сформиране на своеобразно \"независимо правителство\" на Закавказието е било взето на 11 (24) ноември 1917 година на съвещание посветено на организирането на местното управление в Закавказието в светлината на събитията в Петроград и Октомврийския преврат. Съветските историци особено многозначително подчертават, че на заседанието са участвували и консулите в Тифлис на страните от Антантата. [17]Интересен факт е, че лидерът на болшевиките в Закавказието и извънреден комисар на Совнаркома по въпросите на Кавказ - Степан Шаумян, изпраща на 23 ноември (6 декември) 1917 г., телеграма до Ленин с която буквално пита, дали да не хвърли изтеглящата се от Кавказкия фронт руска армия срещу Закавказкия комисариат.\"Ние обявихме война на Закавказкия комисариат, като контрареволюционен. Голяма част от гарнизона е на наша страна. Ние можем с помощта на армията да заставим комисариата да признае властта на Съвета на народните комисари. Молим незабавно да ни съобщите, какво да става. Ст. Шаумян\". [9, Документ 2]Идеята да се наложи волята на болшевиките над Закавказкия комисариат с въоръжена сила присъствува и в следващата телеграма на Шаумян до Ленин от 25 ноември (8 декември) 1917 г., с която болшевишкият лидер е известен за ставащото в Закавказието, в частност за постигнатото по принцип споразумение за примирие. Шаумян телеграфира:\"Организира се закавказка власт от оборонци и националисти, начело с Гегечкори, които не признават властта. Ние им обявихме война, обявявайки тази власт за контрареволюционна. Войската разглежда техните действия като отделяне от революционна Русия.Турция се съгласи на примирие. Необходимо е присъствието на ваши представители за участие в преговорите за примирие. Възможно е, опирайки се на войската и на Бакинския съвет, да се застави местната власт да признае вашата власт... С. Шаумян\". [9, Документ 3] [34, стр. 19]В телеграмата видимо се визира подготовката на така нареченото \"Ерзинджанско примирие\" на Кавказкия фронт. Ерзинджанското примирие е временно прекратяване на огъня на Кавказкия фронт (по време на Първата световна война), установено със съгласието на представителите на Отоманската империя и Закавзкия комисариат в лицето на командуващия Кавказкия фронт - генерал-лейтенант (впоследствие генерал от пехотата) Михаил Пржевалски през декември 1917 година.Особеното в случая е, че примирието е сключено не в рамките на общите преговори между Централните сили (Германия, Австро-Унгария, Турция и България) и Съветска Русия, водени в Брест-Литовск, а командирът на 3-та турска армия в Кавказ се обръща пряко към щаба на Руската Кавказка армия. Сама по себе си, политическата страна на примирието е била договорена между Закавказкия комисариат и турската страна. [34, стр. 19] [3] Това не е учудващо, като се има пред вид, че самото \"учредяване\" на Закавказкия комисариат, става с личното участие на командуващия Кавказкия фронт, за което стана дума по-горе.Има свидетелства, че писмото на командуващия турската армия на Кавказкия фронт - Ферик Вехиб Мехмед паша с предложението за примирие е докладвано на заседание на Закавказкия комисариат на 21 ноември (4 декември) 1917 година. [3, стр.7] Закавказкият комисариат се разпорежда военните действия да се прекратят незабавно и на 5 (18) екември 1917 година в Ерзинджан е подписан договорът за примирие.Шаумян очевидно е бил информиран за протичащите преговори и е реагирал остро, усещайки, че Отоманската империя на практика елиминира Совнаркома от преговорите в Закавказието. Затова той алармира Ленин и настоява болшевиките също да се включат в преговорите за примирието на Кавказкия фронт, но Съветската власт в този момент очевидно не е имала нито капацитет, за да изиска от Отоманското правителство да включи негови представители в преговорите, нито дори е разполагала с нужното време за да направи някаква дипломатическа интервенция.Тук трябва да се отбележи, че дипломацията на Отоманската империя, респективно - военното командуване на войските на Султана на Кавказкия фронт много умело маневрират между съветските си преговорни партньори в Брест-Литовск и Закавказкия комисариат, който изобщо не признава властта на последните. Малко по-нататък ще се види, как отоманските представители използуват резултатите от мира в Брест-Литовск за доста брутален натиск върху Закавказкия комисариат.Документът е подписан на 5 (18) декември 1917 година (десет дни след \"телеграфическия вопъл\" на Шаумян до Ленин) от началник щаба на руската Кавказка армия - генерал-майор Вышинский и началник щаба на турската 3-та армия. Това става след подписването на 2 (15) декември 1917 година на общото примирие на мирните преговори в Брест-Литовск между Германия, Австро-Унгария, Турция и България от една страна и Съветска Русия от друга. Общото примирие е било подписано за срок от 28 дни, смятано от 4 (17) декември 1917 година с възможност за по-нататъшното му продължаване. Към датата на подписването на примирието, линията на фронта е минавала по линията Трапезунд (Трабзон) - Гюмююшхане - Ерзинджан Кале - Хнъскала - южният бряг на езерото Ван - границата с Персия (Иран). [22, стр. 125] [14]През първите дни на януари 1918 година, главнокомандуващият турската армия - Енвер паша изпраща на Закавказкия комисариат предложение за сключване на мир. Краевият център на Съвета на работническите, войнишките и селските депутати, където е било изпратено предложението за мир се изказва в смисъл, че към преговори за мир може да се пристъпи, след като бъдат получени пълнмощия от свиканото на 5 (18) януари 1918 година в Петроград Учредително събрание. Но както ще видим и по-долу, Учредителното събрание е разгонено от болшевиките, поради което на 15 (28) януари 1918 година, Закавказкият комисариат постановява на 1 (14) февруари 1918 година да се свика \"конференция на представителите на Украйна и на Юго-източния съюз\" в Тифлис, на която да се обсъдят условията на мира. Отоманското команзуване е било уведомено за тези действия. [3, стр. 7]Закавказкият комисариат изгражда легитимността си като стриктно се придържа към политическата линия на дейците на Февруарската революция. В своя декларация от 18 ноември (1 декември) 1917 година, комисариат изрично подчертава, че той ще изпълнява функцията си \"само до свикването на Всерусийското Учредително събрание, а в случай на невъзможност на неговото свикване - до провеждане на конгрес на членовете на Учредителното събрание от Закавказието и Кавказкия фронт\".Авторите на декларацията са показали добър политически усет, защото както ни е известно от историята, съдбата на Учредителното събрание е печална. На 5 (18) януари 1918 година, то е свикано в Петроград. Съставът му, меко казано е предизвиквал отвращение у Ленин и неговите съратници от Совнаркома, защото Учредителното събрание е било доминирано от представителите на социалдемократите-меншевики и на социалистите-революционери (есерите).Депутатите от Учредителното събрание се захващат с това, за което то е свикано - да изграждат институционално новата демократична Руска република и естествено отказват да признаят Съветската власт на болшевиките и декретите на Втория Всерусийски конгрес на Съветите. Останали в крайно некомфортно малцинство, болшевиките и левите есери, напускат заседанието на Учредителното събрание. В отговор на унизителното си поражение в пленарната зала, болшевиките разгонват Учредителното събрание в типичния си циничен стил - началникът на караула обявява, че \"караулът е изморен\" и че депутатите трябва да си ходят по живо - по здраво.Тези събития правят съвсем уместна и актуална за времето си уговорката в декларацията на съвещанието, на което се ражда Закавказкият комисариат, че в случай на невъзможност да се свика Учредителното събрание, Закавказкият комисариат, той ще функционира до свикване на конгрес на депутатите в Учредителното събрание, избрани от Закавазието и Кавказкия фронт. (Мобилизираните в армията войници, също излъчват свои представители в Съветите още по време на Февруарската революция).След като членовете на Учредителното събрание от Закавказието се завръщат в Тифлис и съдбата му става безпощадно ясна и на най-големите оптимисти, на 12 (25) януари 1918 година, Закавказкият комисариат взима историческото решение за свикване на Закавказкия сейм, който става законодателен орган на все още не разделеното Закавказие.Така се дава ход на втория вариант, разглеждан от Закавказкия комисариат - поради провалянето на Учредителното събрание в общоруски план, се преминава към овластяване на неговите членове, избрани от Закавказието и Кавказкия фронт. За що годе демократично мислещите хора в Закавказието, по това време, депутатите от Учредителното събрание са единствените легитично избрани представители на населението с ясен управленски мандат. Така изпълнителната власт в Тифлис, дава ход на конституиране и на законодателна власт - Закавказкият сейм.Закавказкият сейм и проиграната възможност за създаване на единно и федеративно ЗакавказиеПървото заседание на Сейма се провежда на 10 (23) февруари 1918 година в Тифлис (Тбилиси).Най-многочислените фракции в Закавказкия сейм се оказват: социалдемократическата фракция (меншевики) с 32 депутати; фракцията, в която са включени мусаватистите и безпартийните депутати мюсюлмани, които са 30 души; фракцията на \"Дашнакцутюн\" (арменските социалисти - националисти), брояща 27 депутати.Тук е мястото да се поясни, че мюсюлманските, азербайджански партийни фракции в Закавказкия сейм, така както са утвърдени на заседанието на 28 февруари 1918 година, са четири: 1) фракцията на Демократичната партия на федералистите \"Мусават\" и включените в нея безпартийни, издигнати и избрани в обща листа с \"Мусават\" от мюсюлманските национални комитети в различни центрове - 30 депутати. 2) \"Мюсюлманския социалистически блок\" - 7 депутати. 3) \"Мюсюлманство в Русия\" (\"Иттихад\") - 3 депутати. 4) Социал-демократическа партия (меншевики) \"Хюммат\" (по-известна като \"Гуммет\") - 4 депутати. [3, стр. 11]Партията \"Хюммат\" (\"Гуммет\", в превод - \"Енергия\") е самобитна азербайджанска социалдемократическа партия. Създадан е е през 1904 година, като става особено активна след Февруарската революция през 1917 година. През юни 1917 година е избрано ново ръководство на \"Хюммат\" (\"Гуммет\") под председателството на Нариман Нариманов. В края на 1918 година в Баку от Тифлис се прехвърлят членовете на партията от меншевишкото крило. С тяхна помощ, партията влиза в парламанта на Азербайджанската република и образува собствена фракция. В периода март - август 1919 година, в Баку съществува единна организация на социалдемократите от \"Хюммет\" (\"Гуммат\"). След съветизирането на Азербайджан, частта от \"гумметистите\", стояща по-близо до болшевиките, Бакинската организация на РКП (б) и организацията \"Адалят\" се обединяват в Азербайджанска комунистическа партия (болшевики). През 1937 година, \"гумметистите\" масово са подложени на репресии и преследване.За председател е избран Н. С. Чхеидзе - грузинец, социалдемократ - меншевик.В деня на откриването на Закавказкия сейм, Краевият и Тифлиският комитет на болшевишката партия, организират провокации под формата на протести. Протестите са разгонени от значително превъзхождащите ги сили на Закавказкия комисариат (иначе казано - на останалите партии, повечето от които са ... социалдемократически и социалистически).В съветската историческа книжнина, тези събития бяха постоянно оцветявани с героична и трагическа окраска. Пишеше се, че протестите са били \"разстреляни\", а болшевиките от своя страна в отговор \"разгърнали масова пропагандистка и агитационна работа, особено сред селяните\". Подобни псевдо исторически заклинания са буквално смешни и жалки, защото до 1920 година, болшевиките буквално не смеят да си покажат носа в Закавказието, с изключение на яростните им усилия да задържат контрола над бакинския нефт. Съветизацията на Азербайджан, Армения и Грузия идва \"най-демократично\" и с \"всенародно одобрение\" на щиковете на Червената армия.Болшевиките се опитват да се възползуват от неуредиците около решаването на поземлената реформа и се опитват да се пришият към селските бунтове на част от територията на Абхазия, но това се оказва съвсем мимолетен епизод.Пълен провал преживяват и опитите на болшевиките от Владикавказ, под ръководството на Орджоникидзе и Киров да провокират имитации на селски възстания в Сачхерския и в Чиатурския район.Тежък проблем пред съществуването на Закавказкия сейм се оказва поведението на Отоманската империя. Две седмици, преди Сеймът да бъде свикан, турските войски в нарушение на условията на декемврийското примирие от 1917 година, започват широкомащабно настъпление. За това, създава чудесни условия разпадането на Кавказкия фронт. Силите на султановата армия настъпват на Ерзерумското, Ванското и Приморското направление. Те превземат от движение Ерзинджан, а на 29 януари (11 февруари) 1918 година, влизат в Трапезунд (днес - Трабзон).Това обстоятелство се отразява по решителен начин на дневния ред на Закавказкия сейм. Още на първото заседание на Сейма пламват яростни прения по въпроса за независимостта на Закавказието. Трябва да се отбележи, че до този момент, Закавказкият комисариат не е повдигал въпроса за независимостта на Закавкзието. Закавказкият сейм е свикан, на база на аргументи за легитимност, идващи от изборите за общоруското Учредително събране. Но настъплението на отоманската армия поставя нещата в доста по-различна плоскост.За да преговаря с Отоманската дипломация, Закавказкият сейм трябва да изчисти въпроса за собствената му идентичност. Трябва да се изясни въпросът, кого представлява Сеймът. На първото заседание на Сейма, дашнаците предлагат да се обяви, че Закавказието иска да остане в Русия с автономен статут, като бъде разделено на национални кантони. Дашнаците обаче искат също така, Закавказкият сейм да настоява през Отоманската империя за правото на самоопределение на Западна Армения, иначе казано на намиращите се в Източния Анадол \"шест арменски провинции в Отоманската империя\" (термин влязъл в речника на световната дипломация на Берлинския конгрес). [13]По-друга е била позицията на депутатите - азербайджанци, които смятали, че Закавказието трябва да решава само съдбата си, без менторството на Русия. Те смятали, че с Отоманската империя трябва да се сключи мир, като Закавказието трябва да се откаже от намеса във вътрешните работи на Империята.Грузинските депутати до голяма степен подкрепили азербайджанците. Те смятали, че Закавказието трябва да обяви независимост и да сключи самостоятелно мирен договор с Отоманската империя. Основното им съображение бил простият факт, че закавказките народи нямали военни сили, с които да се противопоставят на настъплението на османлиите. [13]Оказала се в малцинство, арменската фракция продължила да настоява на своето гледище. Останалите фракции решили да прояват дипломатичност и да не нагнетяват до край напрежението. Дискусията по въпроса за независимостта на Закавказието била временно спряна и взимането на решение - отложено. Нямало как обаче да се отложи взимането на решение по въпроса за преговорите за примирие и евентуално за сключване на мир. Последното на практика би означавало сключване на сепаративен мир, какъвто би могъл да сключи само независима държава, а това връщало дебатите пак на предишната конфронтационна плоскост.В крайна сметка, с цената на взаимни компромиси, Закавказкият сейм приел резолюция по въпроса за преговорите с Отоманската империя. Тя включвала следните положения: \"В създалите се условия, Сеймът се смята за упълномощен да сключи договор с Турция.Започвайки преговорите с Турция, Сеймът преследва целта да сключи окончателно примирие.Мирният договор трябва да се основава на принципа на възстановяване на руско-турските граници от 1914 година, към момента на започването на войната.Делегацията трябва да се опита да придобие правото за самоопределение за народите на Източна Анатолия, в частност - автономия за арменците в състава на Турция\". [13]Докато фракциите в Закавказкия сейм съгласували позициите си и изглаждали противоречията си, султановата армия завзела Ардахан. На 27 февруари (12 март) 1918 година, започнало отстъплението на арменските войски, които останали единствената сила, която прикривала този участък на Кавказкия фронт. Започнало паническо отстъпление на арменските войски и бежанци и от Ерзерум. С превземането на Ерзерум, Отоманската империя си възвърнала контрола над Западна Армения.Междувременно, на 3 март 1918 година (по нов стил), Съветска Русия подписва с Германия, Австро-Унгария, България и Турция мирния договор от Брест-Литовск. Съгласно клаузите на Брест-Литовския мирен договор и на допълнителното руско-турско съглаашение, Отоманската империя получавала не само територията на Западна Армения в Източни Анадол, но и Батумска, Карска и Ардаханска област, където по тва време има значително грузинско и арменско население. Така се анулират резултатите от Руско-турската война от 1877-1878 година, след която тези области са дадени на Русия с Берлинския договор.С Брест-Литовския договор (член 4), Съветска Русия поема задължението да не се намесва \"в новата организация на държавно-правните и международно пра вните отношения в тези окръзи\", да възстанови границата \"във вида, в който тя е съществувала преди руско-турската война от 1877-78 година\" и да разоръжи и разпусне на своята територия, както и в \"окупираните турски провинции\" (иначе казано - в Западна Армения в Източния Анадол) всички въоръжени арменски доброволчески части. [21]На фона на вече сключения мирен договор от Брест-Литовск, на Закавказкия сейм се налага да води изключително тежки преговори с Отоманската империя за примирие и евентуално за мир в Трапезунд. Преговорите за мир в Трапезунд, започват на 1 (14) март 1918 година - единадесет дни след подписването на мирния договор в Брест-Литовск. Този договор ще тежи като воденичен камък на врата на делегацията на Закавказкия сеейм в Трапезунд.Междувременно, делегацията на сейма е чакала шест дни започването на преговорите. Закавказкото пратеничество, водено от А. Чхенкели, пристига в Трапезунд на 23 февруари (8 март) 1918 година. Проблемите започват още със слизането от парахода. Един ден делегацията е държана на борда на кораба, с който е пристигнала, без разрешение да слезе на сушата, защото отоманската делегация все още не е пристигнала. Както беше кадзано по-горе, преговорите започват едва след шест дни.Силите на преговорите в Трапезунд са твърде неравни. Делегацията на Отоманската империя е в еуфория от постигнатото в Брест-Литовск. Армията на султана вече е на границите от 1914 година и на закавказците е предявено искане да признаят клаузите на мирния договор от Брест-Литовск.Делегацията на Сейма отхвърля с погнуса възможността да признае Брест-Литовския договор, защото изначално не признава съветската власт и резултатите от Октомврийския преврат. Закавказците се опитват да сключат сепаративен мир с Турция, като си осигурат по-добри условия. В съответствие с резолюцията на Закавказкия сейм, делегацията водена от Чхенкели се опитва да преговаря за връщане на границите към положението от 1914 година и за даване на право насамоопределение на народите от Източния Анадол в рамките на Отоманската империя.Представителите на Султана отхвърлят незабавно всякаква възможност да разискват исканията на Закавказката делегация и това по естествен начин създава напрежение между отделните фракции в Закавказкия сейм. Едната разгараничителна линия между тях е въпросът за това, кои територии би могло да бъдат отстъпени на Отоманската империя в името на подписване на мир.Междувременно, отоманската армия продължава неудържимото си напредване. Това става причина, делегацията на Сейма на преговорите в Трапезунд да стане по-отстъпчива и на 23 март (5 април) 1918 година, А. Чхенкели декларира готовност да търси компромис с отоманската императорска делегация по въпроса за новите граници и за съдбата на арменците от Източния Анадол.Делегацията на Султана обаче вече е набрала скорост и в ултимативен план поставя две искания, от които не възнамерява да отстъпи. Това са искането за признаването на Брест-Литовския мирен договор и въпросът за независимостта на Закавказието. [Петросян] Вторият \"ултиматум\" всъщност има съвсем логична формална страна - мирни договори се подписват с независими държави, които са субект на международното право, а не с регионални образования с неясен статут.Закавказкият сейм в крайна сметка съобщава на отоманската делегация, че приема тези две условия, но междувременно апетитът на отсрещната страна е нарастнал неимоверно. Командуването на отоманската армия вече планира да пресече границата от 1878 година и да навлезе дълбоко в Закавказието.Закавказкият сейм е в \"цугцванг\". Нямайки полезен ход, Сеймът прекъсва преговорите и извиква обратно в Тифлис делегацията си от Трапезунд. Закавказието се оказва в състояние на официална война с Отоманската империя. [27] [3, стр. 8]Ето описанието на тези събития от гледната точка на съвременника им - Р. А. Векилов. (По данни на академик Дж. Б. Гулиев, Рахим-бек Али Ага оглу Векилов е роден през 1897 година и е живял в град Баку на историческата \"Персийска улица\". Векилов е виден обществено-политически деятел на Азербайджанската република (1918-1920 гг.), като от 1917 година е член на партията \"Мусават\" и съответно на мюсюлманската фракция на Закавказкия сейм. От 26 май 1918 година, Р. А. Векилов работи като секретар на Азербайджанския национален съвет в Тифлис. От деня на основаването на първия Азербайджански парламент той е член на мусаватистката фракция. На 14 декември 1919 година, става член на Армено-Азербайджанската конференция от страна на Азербайджанската република. След установяването на съветска власт в Азербайджан, учи във Факултета за Изтока на бакинския Държавен Университет до 1923 година. Според някои източници е бил подложен на тормоз и репресии и през 1934 година се смоубива). [3, стр. 6]\"Тази война, както е известно, беше започната поради нежеланието на арменската и грузинската фракция да признаят точката от Брест-Литовския договор, засягаща Закавказието, за отстъпването на Турция на трите санджака - Батум, Ардахан и Карс. Исканията на турците бяха толкова категорични, че закавказката делегация беше поставена в положението да тръгне на коренни отстъпки. Мюсюлманската част от делегацията всячески опипваше почвата и положи всички усилия, че от една страна да не разваля отношенията с грузинците, но едновременно с това да ги убеди да направят отстъпки.А. И. Чхенкели изпрати телеграма в Тифлис, да се отстъпят Карска и Батумска област на турците, с изключение на пристанището Батуми с окръга. Съдържанието на тази телеграма смая арменците, членове на делегацията и тогава те предложиха да се признае Брест-Литовския договор изцяло. Това предложение срещна съчувствие от страна на мюсюлманския сектор на делегацията и от А. И. Чхенкели. За това беше съобщено на турската делегация и изглеждаше, че всичко е готово.Но на следващата сутрин, пристигна телеграма (шифрована) до А. И. Чхенкели с подписите на Н. Н. Жордания, В. Г. Церетели и Н. В. Рамишвили, в която се казваше, че отстъпването на Батум те смятат за национално и партийно самоубийство. Друга телеграма от Тифлис изискваше незабавното отпътуване от Трапезунд. За да не скъса окончателно с Турция, А. И. Чхенкели предложи по-приемлива форма на съобщението до турската делегация за отпътуването си: \"С оглед на получените инструкции от закавказкото правителство, делегазцията е принудена да отпътува обратно\". (При излагането на тези събития, Р. А. Векилов използува доклада на члена на делегацията на преговорите за мир в Трапезунд - Х.-б. Хасмамедов, изнесен пред съвместно заседание на всички мюсюлмански фракции в сейма. Бел. авт.).След завръщането си в Тифлис, на А. И. Чхенкели се удаде да възобнови мирните преговори в окупирания от турците Батум на 1 април [1918 г.], при горещата поддръжка на мюсюлманския сектор в Сейма, и благодарение на усилилото се поради военните неуспехи, течение сред грузинците и арменците в посока на отваряне на мирни преговори с Турция\". [3, стр. 9]Има достоверни сведения, че докато А. И. Чхенкели убеждава Закавказкия сейм да поднови мирните преговори с Отоманската империя, мюсюлманскат част на закавказката \"трапезундска делегация\" се опитва да убеди турците, да не стигат до крайности и да бъдат по-отстъпчиви по отношение на грузинските територии. По този въпрос членът на Закавказката делегация в Трапезунд - М.-Г. Гаджинский, говори пред съвместно заседание на всички мюсюлмански фркции в Сейма малко по-късно - на 1 май 1918 г.Гаджинский разказва:\"Настоящия ми доклад не се отнася за официалната страна на мирните преговори в Трапезунд, тъй като тази страна вече Ви е известна от доклада на А. И. Чхенкели. Искам да Ви обърна внимание само на един въпрос. Този въпрос причини много големи грижи на мюсюлманската секция на делегацията на мирните преговори, а частност на мен лично.Ние съсредоточихме цялото си усилие върху това, Батум да остане за Закавказието; приведохме масадоводи с цел да склоним турците към отстъпки по този въпрос. Сочехме обстоятелството, че ако Батум не [ни] бъде отстъпен, то това ще доведе до големи нежелателни усложнения. Може да пламне война между Закавказието и Турция, както и междунационални разпри вътре в Закавказието.Ние сочехме, че цялата тежест във втория случай (тоест в случая на междунационално клане вътре в Закавказието) ще легне върху Турция. В такъв случай, Турция, като защитница на азербайджанските тюрки и виновница за усложняването на техните взаимоотношения със съседите, ще бъде длъжна да придвижи значителна военна сила в дълбочина на Източното Закавказие и с това да ни спаси от поголовно изтребление.Всичко това, освен другите доводи от икономически и политически характер, беше поставено пред турските делегати, но никак не помогна да ги разубедим. Съображенията и доводите, които ръководеха отоманската делегация, видимо се оказаха по-силни от нашите и те категорично решиха да завземат Батум. Резултатът от това беше, както и очаквахме, прекратяване на трапезундските мирни преговори, обявяването на война и незабавното превземане на град Батум от турските войски.Разбира се, такъв ход на събитията не можеше да се хареса на закавказката делегация, особено на председателя й А. И. Чхенкели, убеден привърженик на споразумяването и мира. Даже напускайки Трапезунд, той не искашеокончателно да скъса с турците и от тази гледна се отнесе одобрително към мето желание, както и на члена на делегацията Ах. Пепинов и на члена на Президиума на Грузинския Национален Съвет Г. Вешапели да останем в Трапезунд.Освен нас, в Трапезунд останаха и делегатите на пранинците от Северн Кавказ: Г. Бамматов, Т. Чермоев и Дебиров.След прекратяването на Трапезундската конференция, важно събитие беше пристигането на Енвер паша в Трапезунд и Батум и нашата среща с него, по време на която ние, желаейки да съхраним вековната дружба на тюрските народи с грузинците и желаейки да удържим грузинците от това враждебно отношение към Турция, към каквото се придържаха арменците, което сочеше и Енвер паша, направихме последен опит що се отнася до Батум, но и този опит не се увенча с успех. Енвер паша, като подчерта неотменимото и приднато от най-демократимното правителство на Русия право на Турция над Батум, посочи искрената вековна дружба на турците и грузинския народ и добави, че трагичния край на безумната арменска политика ще възпре грузинския народ от аналогично отношение към Турция, която желае да гарантира на Грузия всички блага на свободното съществуване и да я направи своя най-надеждна съседка\". [3, стр. 9]Р. А. Векилов разказва през 1919 година, че азербайджанските депутати в Закавказкия сейм е трябвало да бъдат особено деликатни, за да не се разгорят настроения в посока на обединяването на населените с мюсюлмани територии, иначе казано - Азербайджан с Отоманската империя. Когато преговорите в Трапезунд са прекратени на 31 март 1918 година с решението на Сейма и войната е обявена отново, мнозинството от мюсюлманските фракции в Закавказкия сейм излизат със следната резолюция:\"Като не поема отговорността за продължаването на войната с Турция и я смята за изпълнена с тежки последдствия за цялата Закавказка Демокрация при създалите се условия на вътрешния живот в този край, фракцията на партията \"Мусават\", групата на безпартийните и партията \"Мюсюлманство в Русия\" (\"Иттихад\"), като взимат пред вид, че въпросът за продължаването на войната от ръководещите партии е решен в положителен смисъл, заявяват, че от своя страна с всички достъпни средства ще окажат възможното съдействие на другите народи на Закавказието в тази отговорна задача и ще предприемат всички мерки за благоприятно приключване на войната\". [3, стр. 8]Р. А. Векилов пише:\"При такова почти неутрално отношение на внушителна част от Закавказкия сейм - мюсюлманският сектор, съгласно приетото от Сейма решение, считано от 31 март [1918 г.] трапезундските преговори бяха прекъснати и войната с Турция беше обявена отново. За отбраната на страната беше организирана извънредна комисия от три лица: министър-председателят (който беше и военен министър) Е. П. Гегечкори, министърът на вътрешните работи Н. В. Рамишвили, министърът на финансите Х. О. Карчикян, като при това във връзка с обявяването на войнта се предполагаше прекъсване на работата на Сейма за две седмици. Това означаваше напълно да се отстранят и съвършено да се игнорират мюсюлманите, и това обстоятелство ги застави да се отнасят по трезва към перспективата на солидарното съществуване\". [3, стр. 8].Междувременно на 1 (14) април 1918 година, турските войски влизат в Батум без бой и пленяват част от грузинските войски, останали в града. Към настъпващите отомански войски се присъединяват мюсюлмани от Аджария и от околностите на град Ахалцих. Грузинските войски отстъпват под натиска на отоманската армия и скоро последната завзема и областта Гурия.В тази много напрегната ситуация, по инциатива на дашнакската фракция на Закавказкия сейм и на Източното бюро на Арменската революционна федерация (\"Дашнакцутюн\") е свикано извънредно съвещание в Александропол, което се провежда на 6-8 (19-21) април 1918 година. [6, стр. 307-322] Събранието било повече от многолюдно, като в него взели участи всички арменски членове на Закавказкия сейм и на Закавказкия комисариат (играещ ролята на федерално правителство), членовете на Арменския национален съвет, представителите на политическите партии, губернските комисари от Ереван и Карс, както и неколцина местни арменски национални дейци от Александропол.Съвещнието било председателствувано от председателя на Арменския национален съвет А. Агаронян. [6, стр. 307] Извънредното съвещение изслушало докладите на членовете на Закавказката делегация на мирните преговори с Отоманската империя - А. Хатисян и О. Каджазнуни, за хода на водените до момента преговори в Трапезунд. [6, стр. 310-311]След като съвещанието получило нужната информация от първа ръка за хода на мирните преговори, бил поставен ключовият въпрос за искането на Отоманската империя за безусловно приемане на клаузите на Брест-Литовския мирен договор.На съвещанието били изложени две напълно противоположни позиции по този въпрос. Част от участниците смятали, че арменците няма къде да се дяват и трябва да приемат Брест-Литовския мирен договор, защото той няма никаква алтерантива. Другата част от изказалите се на извънредното съвещание се застъпвали за това щото войната със Султана да продължи на всяка цена и в никакъв случай да не се приемат условията на Брест-Литовския мирен договор.Първата теза за безалтернативността на мира от Брест-Литовск се защитавала от О. Каджазнуни, А. Хатисян, М. Пападжанян (известен и като Пападжанов). О. Каджазнуни представил в писмена форма мотивировка на тезата си, че Брест-Литовския мирен договор е най-малкото зло за арменците. Той бил убеден и в това, че Отоманската империя никога няма да отстъпи от искането си за признаване на мирния договор със Съветска Русия от Брест-Литовск. [27] (Интересен факт е, че писменото изложение на О. Каджазнуни е било представено на съвещанието на руски език).Според О. Каджазнуни, след като е било ясно, че Отоманската империя няма как да се откаже от много благоприятните за нея клаузи на Брест-Литовския договор, следвало заключението, че \" ... следователно непризнаването на договора означава да й се обяви война [на Отоманската империя] или по-точно, продължаване на войната, фактическо продължаване от наша страна. Ние нямаме нужните сили и не можем да воюваме с турците\". [24]В защита на гледната точка на О. Каджазнуни се изказал и бившият член на ОЗАКОМ Микаел Ованесович Пападжанян (Михаил Иванович Пападжанов). В речта си той застъпил гледището, че във войната с Отоманската империя, арменците не трябва да свързват никакви свои надежди с грузинците и че последните просто няма да воюват. След това, Пападжанян направил разбор на лошото състояние на арменските части на фронта и призовал извънредното съвещание да приеме Брест-Литовския договор. От трибуната той заявил: \"Ако бях уверен, че Карс ще издържи още два месеца, бих говорил по друг начин. Но като не можем да издържим, трябва да отстъпим на добра цена\". [6, стр. 321]На 7-ми (20-ти) април 1918 година, по време на третото заседание на извънредното съвещание, било прочетено пред всички писменото мнение на члена на Закавказкия комисариат Х. О. Карчикян, който бил останал в Тифлис и не могъл лично да пледира пред извънредното съвещание в Александропол. Позицията на Х. О. Карчикян била радикално противоположна на тезата на О. Каджазнуни, М. Пападжанян и А. Хатисян.Х. О. Карчикян се обръща към извънредното съвещание с думите:\"Ние ще извършим най-страшна и съдбоносна историческа грешка, ако приемем Бресткия договр и с това прекратим войната\". Според него, това нямало да даде гаранции за Закавказието, че няма да последва турско нахлуване и щяло да стане причина за изтребването на арменския и грузинския народ [25]Х. О. Карчикян е бил и крайно скептичен към твърдението, че сключването на мирен договор със Султана би помогнало на Закавказкия комисариат и в частност на арменците, да спечелят време и да укрепят състоянието на армията си. Той прави крайно песимистичната прогноза, че в случай на предаване на крепостта Карс на отоманските войски, народът и армията ще бъдат толкова деморализирани, чу \"нито един войник няма да остане под оръжие\". [25]Също така, Х. О. Карчикян настоява, арменците да не се отнасят с толкова дълбок скепсис към грузинците и към техните въоръжени отряди. Според него, гузинците са имали качествата да са добри съратници на арменците. В крайна сметка, рекапитулацията на събитията показва, че Х. О. Карчикян прогнозира със значителна точност поведението на отоманските войски, но се заблуждава по отношение на готовността на грузинците да се бият заедно с арменците срещу настъпващите турци. [27]В крайна сметка, Х. О. Карчикян изплюва камъчето и заявява, че Русия няма да се помири със загубата на Закавказието. В геополитическата си прогноза той добавя, че дори и Съветска Русия да не смята да се връща в кавказките планини, \"и окончателно се примири с мисълта за отделянето на Закавказието, с това няма да се примирят арменците, които винаги ще усещат надвисналия над главите им меч на местните тюрки и на Турция и обръщайки погледите си на север, ще търсят повод, за да върнат Русия, която да ги освободи. ... Ако пък Русия действително се опита да влезе [в Закавказието], естествено, християнските народи на Кавказ няма да излязат да й се съпротивляват с оръжие\". [25]Вижда се, че въпросният член на Закавказкия комисариат, съвсем не е сред привържениците на независимостта на народите на Закавказието, изпитва откровено предубеждение към азербайджанците, стигащо до расизъм и на практика е изцяло отдаден на идеята за \"наразривната свързаност\" на арменците с Русия, била тя царска или съветска. Този феномен не ни е напуснал и до ден днешен.Иначе, аналитичните способности на Карчикян не могат да бъдат отречение. В меморандума си до извънредното съвещание, той разглежда три възможни сценария, които биха могли да се разиграят след приемането на Брест-Литовския мирен договор. Първият вариант според него е, Отоманската империя да продължи настъплението си без да отдава никакво значение на мирния договор и да заеме цялото Закавказие. Вторият вариант е Империята на Султана да спре на установените граници, след което да застави Закавказието да обяви независимост, а след това да го включи ако не \"де юре\", то \"де факто\" в състава си. Тетият вариант е Отоманската империя да завладее региона, дори и арменцитеда се откажат от провъзгласяване на независимостта си и останат в състава на Русия. [25]Според Карчикян, независимостта на Закавказието по онова време е била все още приемлива за \"кавказките татари\", както той нарича азербайджанците, но третият сценарий, но третият сценарий ще стане неизбежен, веднага след като се постави на дневен ред въпроса за оставането в състава на Русия. Тогава, те (азербайджанците) ще предприемат всички възможни мерки, за да \"поканят Турция\" в Кавказ и да се обединят с родствената им държава.В заключение, Х. О. Карчикян стига дословно до следния извод:\"Аз намирам, че за нас прекратяването на войната е равно на самоубийство. А нашите безкрайни колебания и агитацията на разнообразни обществени групировки и органи в полза на Бресткия мирен договор в огромна степен отслабват силата на нашата съпротива, внушават неувереност на тези, които воюват и довеждат тила до дезорганизация. Необходимо е решително да се определи и да се покаже, че войната ще бъде продължена и че това не е безнадеждна война, която ни води към сигурно поражение\". [25]Независимо от полярните пледоарии по време на извънредното заседание, в крайна сметка на последното - пето заседание на Александрополското извънредно съвещание, с подавляващо мнозинство се стига до решението да се отхвърли Брест-Литовският мирен договор, да се продължи войната и да се усилят арменските въоръжени сили и арменската самоотбрана.За голямо съжаление на заседавалите пет дни участници в извънредното съвещание, на същия ден, на който било взето решението за отхвърляне на признаването на Брест-Литовския договор, от Тифлис пристигнала телеграма, с която се съобщавало, че Грузинският национален съвет е решил да обяви независимост. [6, стр. 331] Азербайджанските участници в Закавказкия комисариат направили последно отчаяно усилие да запазят единството на Закаказието, като настояли да се признае Брест-Литовския мирен договор и да се сключи мир с Отоманската империя. [5, стр. 10] В противен случай, азербайджанците са щели да бъдат принудени да последват примера на грузинците, въпреки нежеланието им.Тези събития обърнали надолу с главата решенията на извънредното съвещание в Александропол. Участниците в съвещанието, най-вече арменските депутати в Закавказкия сейм побързали да се върнат в Тифлис, \"където за арменците възникнала изключително деликатна ситуация - или те е трябвало да се съгласят с претенциите на турците и с исканията на грузинците и да се откажат не сао от турска Армения, но и от цялата Карска губерния, даже без да получат гаранции за по-нататъшната си безопасност или да отхвърлят турския ултиматум и тогава грузинците и турците да сключат сепаративен мирен договор, Закавказкият съюз да изчезне и арменския народ да остане самотен, отрязан от целия свят и обкръжен от врагове ... \" [5, стр. 10]Възобновеното настъпление на отоманските войски и падането на Батум, създават изключително сложна ситуация в Закавказието, а напрежението расте. Във възникналата ситуация Закавказкият сейм взима решение да възобнови прекъснатите преговори с Отоманската империя и да сключи с нея мир. Необходимо условие за това - и формално и същностно е било обявяването на независимостта на Закавказието, което пък означавало еднозначно отделяне от Съветска Русия.При тези условия, мирните преговори са възобновени в Батум. Успоредно с това е образувана комисия по разработка на конституцията на Закавказието. Тя е трябвало да стъпи на федеративни и конфедеративни начала. Тази комисия не успява да завръши работата си, поради стремителния ход на събитията и разпадането на единството на Закавказието. Но до тогава е оставало още малко време и настъпват още знакови събития.Депутатите в Сейма от Азербайджан се оказват по думите на Векилов \"между две гранитни скали: съъзнанието за дълга им, като членове на обща федеративна държава и протовополжните искания на народа, който ги е избрал. Независимо от опасните последствия, депутатите-мюсюлмани в решителен и тежък час за общото отечество, в момента на обявяване на война на Турция, изхождайки от общодържавни съображения, излязоха с приведената по-горе резолюция на солидарност по въпроса за отношението към войната.В отговор на това, както е известно, беше създадена извънредна комисия от трима души, където мюсюлманите бяха напълно изолирани. Такива взаимни изпитания се правиха не веднъж. Мюсюлманите изпитаха своите съседи по бакинския въпрос.Равнодушното отношение на грузинците към превземането на Баку - този извор на живот за закавказките тюрки и провокационната дейност на арменската партия \"Дашнакцутюн\" в бакинските събития все повече подронваха доверчивото отношение на мюсюлманите към тях. Поведението и на двата съседа се обсъждаше на съвместно заседание на всички мюсюлмански сеймови фракции.В резултат на това събрание беше решено: да се проведе разговор с председателя на трапезундската делегация А. И. Чхенкели за създалото се положение и да му се заяви за необходимостта да се обяви независимостта на Закавказието; да се доведе до знанието на всички отговорни партии неотменимото желание на всички мюсюлмански фракции на сейма да се обяви независимостта на Закавказието; да започне обсъждане на въпроса за възможността за обявяване на независимостта на Азербайджан\". [3, стр. 10]Така се стига до заседанието на Закавказкия сейм, състояло се на 9 (22) април 1918 година. На него след бурни прения и при се взима историческото решение, Закавказието да бъде обявено за \"независима, демократична и федеративна република\". [3, стр. 10]Според Р. А. Векилов, най-остри са дебатите между лидера на партията \"Мусават\" - Мамед Емин Ага оглу Расулзаде от една страна и левите социалисти-революционери (левите есери) и конституционните демократи (кадетите) от друга. Според Векилов, решението за провъзгласяване на независимостта на Закавказието е взето при почти мълчаливото съгласие на партията \"Дашнакцутюн\" и при силната поддръжка на останалите партии. [3, стр. 10]Ако от \"Дашнакцутюн\" запазват хладнокръвие, то някои от левите есери реагират остро. Есерът Л. Туманов се обраща към грузинските меншевики с думите:\"Аз говоря от името на тази част от фракцията на социалистите-революционери, която енергично възразява срещу провъзгласяването на независимостта на Закавказието в сегашния момент. Нека не Ви изглежда странно, такова изявление от устата на представител на партия, на знамената на която винаги са били изписани светите думи за самоопределението на народите ...Ние възразяваме поради съображения относно целесъобразността. Тук представителят на комисията по въпроса за независимостта на Закавказието заяви за това, едва ли не народите на Закавказието винаги са се стремили към независимост и сега осъществяват отдавнашна своя мечта. Но, граждани, членове на Сейма, ние знаем, че народите на Закавказието имаха възможността в течение на година да обявят за своята независимост, за своите възгледи, за своите идеали, за своята самостоятелност и нито един народ не постави въпроса за пълното отделяне от Русия.Ако тази идея за отделяне, за независимост е възникнала сега, то трябва честно да се признае, че тя сега произлиза от турските империалисти. ... Ако сега се поставя въпроса за това, че ужким провъзгласяването на независимостта е следствие на волеизявлението на народите на Закавказието, то аз Ви питам - защо не прибегнахте до помощта на референдум? ... Независимост, провъзгласена в такава обстановка, в каквато се намира в момента Закавказието е преход към пълно робство на Турция.Ние сме уверени, че това явление е предизвикано от неправилната оценка на момента; то е извикано от желанието някак си да се постигне мир с Турция\". [13, Първа сесия, стр. 16]От своя страна, кадетът Семьонов, предупреждавайки за отрицателните според него външно политически последствия от акта на обявяване на независимостта, заявява:\"Като обявите своята независимост, вие ще влезете в турската ориентация, като по неволя ставате част от Турция или васална или протекторат. Като отделите Заквказието, вие ще отидете по-нататък, на Вас ще ви се наложи да отделяте източното Закавказие, Азербайджан, Грузия от Закавказието, а там, може би ще делите Грузия на части: на Имеретия, Карталия - ще се върнете към това, което е било след ХІІ-ия век\". [13, Първа сесия, стр. 30]От своя страна, грузинската делегация, въпреки възраженията и аргументите от типа на изложените от Л. Туманов, твърдо смята, че скъсването със Съветска Русия и провъзгласяването на независимостта са най-реалната възможност за постигане на споразумение с Отоманската империя по въпроса за мира.На същото заседание е приета оставката на председателя на Закавказкия комисариат Е. П. Гегечкори. Новият председател е познатият ни А. И. Чхенкели, който до този момент е водил преговорите в Трапезунд.Новосформираният Закавказки комисариат, нарежда на закавказките войски, отбраняващи Карс, които са с почти изцяло арменски личен състав, да сключат примирие с настъпващите отомански войски. Командуващият арменския корпус генерал Назарбеков, заповядва на командира на 2-ра дивизия - полковник Силиков и на коменданта на крепостта Карс - генерал Деев, да спрат военните действия и да започнат преговори за прокарване на демаркационна линия.На искането на арменската страна за прекратяване на огъня, турският командуващ поисква арменските войски да се отдалечат на знечително разстояние от крепостта и да дадат възможност на отомонските войски да влязат безпрепятственов града. Арменските войски получават от Тифлис заповед незабавно да прекратят военните действия и да приемат условията на турската страна. На 12 (25) април 1918 година, арменските войски напускат Карс, заедно с няколко хилядно цивилно нселение. Вечерта в Карс влизат турските войски. Независимо, че Закавказкият комисариат е изпълнил всички изисквания на отоманската страна, турците продължили настъплението в посока към Александропол, накъдето отстъпили и арменските части.Турското настъпление предизвиква истинска паника сред болшевиките в Баку. На 23 май 1918 година, Степан Шаумян изпраща до Ленин телеграма, която цитира изцяло телеграмата на члена на Закавказкия комисариат - Карчикян от Тифлис, относно турското напредване към Александропол. Към текста на телеграмата на Карчикян той изпраща и коментар от който струи паника:\"Днес, 20 май, получихме от Тифлис следната радиограма: \"На 13 май Турция предяви в Батум искане да се пропускат турските войски по железопътната линия Александропол - Джулфа в Персия, като се мотивират с това, че англичаните напират от към Мосул и че на турците им е необходимо в най-кратък срок да заеме Персия. Своето искане Турция поддържа със сила. На 15-ти сутринта са започнали да обстрелват Александропол. Нашите войски са били изненадани и не могат да спрат настъплението [на турците] и на 16-ти са предали Александропол. На 17-ти турците са поискали да им се осигури свободен достъп до Джулфа, като обещават да не закачат населението. В противен случай заплашват да си пробият път със сила. Имайки пред вид, че отстъплението от Александропол, както и че в случай на съпротива, цялото население на Сурмалински и Ечмиадзински уезд ще бъде подложено на ужасни бедствия, ние бяхме принудени да се съгласим с исканията на турците. Населението на Александрополски уезд избяга цялото и се струпа в района на Бамбак [и] Лори, както и населението на Сурмалински уезд. Днес получихме сведения, че населението на Ахалкалакският уезд се е вдигнало и се насочва в посока на Цалки. Делегацията в Батум отправи протест по повод на ултиматума, но по съвета на други, не направи от това Казус-Бели [и] реши да продължи преговорите. Карчикян\".Събитията в Закавказието се развиват много бързо. Всички съобщения от Тифлис говорят за подготовката на поход към Баку от страна на турците. Необходима ни е спешна помощ, пътят Петровск - Червленная още не е отворен. Връзката със Северен Кавказ е много лоша - през Батайск. Помощ от Северен Кавказ до момента няма, нуждаем се от команден състав, оръжие, самолети. Очаквам указания относно силите [от] Персия. Ако не получа указания навреме, ще действувам по собствено усмотрение. Извънреден Комисар по въпросите на Кавказ Шаумян\". [9, докумнт № 9]Изглежда Шаумян няма никаква вяра на мирния договор от Брест-Литовск, с който Съветска Русия и Отоманската империя са сключили мир. Теоретически той не би трябвало да се притеснява, че отоманските войски ще нападнат Апшеронския полуостров, където управляват приятелите на младотурските управници. Но очевидно той е имал лошо предчувствие или пък просто го е измъчвал силен страх, че може да му бъде представена сметката за мартенското клане на мюсюлманиското азербайджанско население в Баку.Развоят на военните действия и на подготовката на мирните преговори, предизвикал резки протести от страна на Арменския национален съвет. Предаването на Карс станало причина и за подаването на оставкте на арменските представители в Закавказкия комисриат. Независимо от това, Чхенкели останал на поста си и успял да даде ход на новите мирни преговори с Турция.Новата мирна конференция започнала на 28 април (11 май) 1918 година в Батум. Забележителен е фактът, че на тези преговори вече има и германски представители, които учавствуват като посредници. [20, стр. 23] Много скоро ще се разбере, че Отоманската империя вече не се разпорежда еднолично със съдбата на Закавказието.Преговорите, които се водили в Батуми от 11-ти до 26 май по нов стил, предизвикали нови разминавания между представителите на Грузия, Армения и Азербайджан в Закавказкия сейм и между съответните национални съвет. Отоманската империя вече не се задоволявала с резултатите от Брест-Литовския договор. От Закавказието се иска да отстъпи на Отоманската империя две трети от територията на Ериванска (Еревнаска) губерния, Ахалцихския и Ахалкалакския уезд от Тифлиска губерния, както и контролът над Закавказката железопътна линия.При това положение, Националният съвет на Грузия решава \"да се спасява поединично\". Задействуван е планът за спасение чрез германски протекторат. Грузинските дейци знаят, че германците имат стари интереси в Тифлиска губерния.Вероятно те са имали и достоверна информация, че германците са закрепили този си интерес договорно, чрез секретно споразумение с Отоманската империя за разпределяне на сферите на влияние в Закавказието, което закрепва \"правата\" на Германия върху грузинските територии. Според някои източници, секретното споразумение между Германия и Отоманската империя за разделяне на сферите на влияние в Закавказието е подписано на 27 април 1918 година, когато германците виждат напредъка на турското военно настъпление. [28, стр.38]Грузинците се обръщат към германското командуване за помощ и то с удоволствие откликва на тяхната молба. От германска страна дават на грузинците съвет незабавно да се конституират като субект на международното право и да обявят независимостта на Грузия, след което да поискат официално германската закрила.Изпълнителният комитет на Националния съвет на Грузия приема предложения от германците алгоритъм за спасяване от турското нашествие. На 14 май 1918 година, грузинската молба за помощ е изпратена на правителството на Гермния. В нея се казва:1) Грузинският национален съвет изразява желание и молба, Германия всемерно да помогне за колкото е възможно безболезненото решаване на международния и политико-държавния въпрос на Грузия.2) Моли генерал фон Лосов да предприеме съответните мерки, така че германските войски да продължат своя път към Северен Кавказ и да се приближат до границите на Грузия толкова, че с тях да може да се установи контакт и Грузия да бъде обезпечена срещу външни опасности.3) Моли генерал фон Лосов, докато това бъде направено, да остави в Грузия германските пленници и офицери и да им възложи военната организация, така че грузинсото правителство да има възможността да използува тези войски за установяване на вътрешен ред и борба с анархията\". [2, стр. 264]Официалното обръщение на Грузия за помощ към Германия, дало на последната пълното основание да стъпи на Кавказ не като неканен гост или окупатор, а напълно легитимно, в качеството на покровител на нация изпаднала в беда.Освен това, грузинският демарш позволил на Германия по думите на фелдмаршал Е. Лудендорф без турска намеса или съдействие \"да се добере до кавказките суровини и да придобие влияние върху експлоатацията на железопътната линия, минаваща през Тифлис. Поради това аз ходатайствувах пред имперския канцлер за удовлетворяване на желанията [на грузинците]\". [18, стр. 182] Или както се казва в известния анекдот, \"бракът по сметка може да е щастлив ако сметката е направена правилно и от двете страни\"...За последен път, изпълнителният комитет на Нацоналния съвет на Грузия претегля всички \"за\" и \"против\" едностранното обявяване на независимостта на страната на свое заседание на 24-25 май 1918 година. Националният съвет е председателствуван от стария социалдемократ-меншевик Ной Жордания. Изслушани са още веднъж сведенията (телеграми и писмо), изпратени от А. Чхенкели за сложната ситуация, в която са изпаднали мирните преговори с Отоманската империя. Самият Чхенкели оценява положението като много застрашително и настоява в писмото си за колкото се може по-скоро обявяване на независимостта на Грузия. [20, стр. 25]Препоръките на Чхенкели са взети пред вид и предложението му е прието. В този момент се знае, че едностранното обявяване на независимостта на Грузия ще доведе до незабавното саморазпускане на Закавказкия сейм. От друга страна в Сейма вече са наясно с маневрите на грузинците. Националният съвет на Грузия взима решение Актът за независимостта на Грузия да бъде обявен незабавно след саморазпускането на Закавказкия сейм. [20, стр. 25]На 13 (26) май 1918 година, в три часа след обед, закавказкият сейм обявява саморазпускането си. В решението за саморазпускането е записано:\"Поради това, че по въпроса за войната и мира се установиха коренни разминавания между народите, създали Закавказката независима република и поради което стана невъзможно действието на една авторитетна власт, която да говори от името на Закавказието, Сеймът констатира факта на разпадането на Закавказието и снема пълномощията си\". [13] [20, стр. 25]На същия ден, Грузия едностранно обявява независимост, като оставя Армения и Азербайджан сами да се оправят в новата ситуация. Националният съвет на Грузия е преименуван на Парламент на Грузия. На 25 май 1918 година, германските войски започват да дебаркират - първо в Поти, а след това и в Батум. На единното Закавказие е сложена точка.На 27 май 1918 година, членовете на мюсюлманските партийни фракции от Закавказкия сейм провеждат съвместно заседание и се обявяват за Временен Национален съвет на Азербайджан. Те взимат решение да провъзгласят независимостта на Азербайджан. За председател на Временния Национален съвет на Азербайджан е избран Мамед Емин Расулзаде.На 28 май 1918 година (по нов стил) Временния Национален съвет на Азербайджан обявява независимостта и създаването на Азербайджанската демократична република..Използвана литература:[1] Алиева Севиндж,  (ХVІІІ . начало ХХІ вв.), Изд.: \"Şərq-Qərb\", Баку, 2010 г.[2] Борьба за победу Советской власти в Грузии, Тбилиси, 1958 г.[3] Векилов Рахим-бек Али Ага оглу, , Под ред. Акад. Дж. Б. Гулиева, Изд.: \"Элм\", Баку, 1998 г. Текстът представлява препубликация на очерк на Рахим-бек Али Ага оглу Векилов, активен участник в работата на Закавказкия сейм и в обявяването на независимостта на Азербайджан, публикуван в \"Адрес-календарь Азербайджанской Республики на 1920 год (Баку, 1919)\". Очеркът е публикуван на руски език във вестник \"Азербайджан\" на 28 май 1919 г.[4] Волхонский М. А., Первая русская революция и восстановление Наместничества на Кавказе, Кавказский сборник, т. 3 (35), М., 2006 г.[5] Врацян С., Независима и обединена Армения (контур), Ереван, 1920 г., стр. 10 (на арменски език), цит. по: Петросян Гегам, Вопрос войны и мира на Александропольском чрезвычайном совещании. Независимость Закавказья (апрель 1918 г.), К 100-летию Февральской и Октябрьской революций в Росси, 2 июня 2017 г.[6] Всеарменското съвещание (1912-1920). Сборник документи и материали, Ереван, 2004, стр. 307-322, (на арменски език), Цит. по: Петросян Гегам, Вопрос войны и мира на Александропольском чрезвычайном совещании. Независимость Закавказья (апрель 1918 г.), К 100-летию Февральской и Октябрьской революций в Росси, 2 июня 2017 г.[7] Гасанлы Джамиль, Русская революция и Азербайджан:  (1917-1920), М., Изд.: \"Флинта\", 2011 г.[8] Дечев Теодор, Клането в Баку през март 1918 г., болшевишката арогантност и ролята на \"полезните идиоти\", \"\", 30 март 2018 г., 12:35.[9] Дечев Теодор, Преднамерената жестокост и възторгът от нея - кореспонденцията между В. И. Ленин и Степан Шаумян от Октомврийския преврат до края на \"Бакинската комуна\" - Част първа, \"\", 19 май 2018 г., 23:39.[10] Дмитрий Дмитриевич Донской (1881 - 1936), \", Томский областной краеведческий музей имени \"М. Б. Шатилова\".[11] , Новое время, 1 апреля 1917 года.[12] Жвания Г., Большевики и победа Советской власти в Грузии, Тбилиси, 1981 г., стр. 140.[13] Закавказский сейм: Стенографический отчет, Тифлис, 1918 г.[14] Из истории иностранной интервенции в Армении. Документы, Ереван, 1970 г., стр. 5-11[15] Кобахидзе, Елена Исааковна (сост.), Между централизмом и регионализмом: административные преобразования на Центральном Кавкзе в 70-х гг. ХІХ - начале ХХ века, Сборник документов, Федеральное государственное бюджетное учреждение науки Северо-Осетинский институт гуманитарных и социальных исследований имени В. И. Абаева Владикавказского научного центра Российской академии наук и Правительства РСО-А, Владикавказ, 2014 г.[16] Колосовская, Татьяна Александровна, Российские военные в интеллектуальном освоении Северного Кавказа ХVІІІ - начала ХХ века, Федеральное государственное автономное учреждение высшего образования, \"Северо-Кавказский Федеральный Университет\", Специальность 07.00.02 - Отечественная история, диссертация на соискание ученой степени доктора исторических наук, Ставрополь, 2017 г.[17] Корнштейн Е. Н., Провал немеко-турецкой оккупации в Закавказье в 1918 году, Диссертация на соискание ученой степени кандидата исторических наук, Тбилиси, 1952 г., Цит. по: Пипия Георгий Владимирович, Германский империализм в Закавказье в 1910 - 1918 гг., Академия наук СССР, Институт востоковедения, Издательство \"Наука\", Главная редакция восточной литературы, М., 1978 г.[18] Людендорф Э., Мои воспоминания о войне 1914 - 1918 гг., М., 1924 г.[19] Малахов, Дмитрий Александрович,  в ХVІІІ - начале ХХ века, тема диссертации по ВАК 07.00.02, диссертация на соискание ученной степени \"кандидат историческихнаук\", Ставрополь, 2011.[20] Ментешашвили Автандил,  с советской России и Антантой. 1918-1921 гг.[21] Мирный договор между Германией, Австро-Венгрией, Болгарией и Турцией с одной стороны и Россией с другой, Российский государственный архив социально-политической истории, ф. 670, оп. 1, д. 5; .[22] Михайлов В. В., , Вестник Санкт-Петербургского университета, Серия 2, выпуск 4, 2006 г., стр. 125 - 138.[23] Муханов, Вадим М., К истории Закавказья в 1917-м - первой половине 1918 г., М., Изд.: ИА REGNUM, 2017 г.[24] Национален архив на Армения, НАА, ф. 200, оп. 1, д. 21, л. 115, цит. по: Петросян Гегам, Вопрос войны и мира на Александропольском чрезвычайном совещании. Независимость Закавказья (апрель 1918 г.), К 100-летию Февральской и Октябрьской революций в Росси, 2 июня 2017 г.[25] Национален архив на Армения, НАА, ф. 222, сп. 1, д. 122, л. 1-4, цит. по: Петросян Гегам, Вопрос войны и мира на Александропольском чрезвычайном совещании. Независимость Закавказья (апрель 1918 г.), К 100-летию Февральской и Октябрьской революций в Росси, 2 июня 2017 г.[26] Новицкий Игорь Яковлевич, , Краснодар, 2011 г.[27] Петросян Гегам, Вопрос войны и мира на Александропольском чрезвычайном совещании.  (апрель 1918 г.), К 100-летию Февральской и Октябрьской революций в Росси, 2 июня 2017 г.[28] Пипия Георгий Владимирович, ., Академия наук СССР, Институт востоковедения, Издательство \"Наука\", Главная редакция восточной литературы, М., 1978 г.[29] Рид Джон, 10 дней, которые потрясли мир, М., 1958, стр. 115.[30] Тамазов Муслим Султанович, Ибрагим Станиславович Пазов, , Научный диалог, № 4 (52), 2016, стр. 229 - 240.[31] Тарасов Станислав Н.; Михаил Волхонский, Вадим Муханов, , Русский сборник. Исследования по истории России, Том VІІІ, Редакторы - составители О. Р. Айрапетов, Мирослав Йованович, М. А. Колов, Брюс Менинг, Пол Чейсти; Издатель - Модест Колеров, М., Изд.: ООО \"Регнум\", 2010 г., стр. 472-478.[32] Телеграмма президиума Краевого Совета от 28 декабря 1917 г., Вестник \"кавказский рабочий\", № 230, 28 декабря 1917., Цит по: Михайлов В. В., К вопросу о политической ситуации в Закавказье на заключительном этапе Первой мировой войны, Вестник Санкт-Петербургского университета, Серия 2, выпуск 4, 2006 г., стр. 125 - 138.[33] Тишков, В. А. (ред.), Российский Кавказ. , М., ФГНУ \"Росинформагротех\", 2007 г.[34] Токаржевский Е. А., Из истории иностранной интервенции и Гражданской войны в Азербайджане, Баку, 1957 г., стр. 19[35] Третий созыв Государственной Думы. , Изд.: Н. Ольшанский, 15 марта 1910 г.[36] Тумаков Н. Н., Первая русская революция и восстановление наместничества на Кавказе, Вестник Рязанского государственного университета имени С. А. Есенина, c[37] Jones Stephen F., Georgian social democracy in 1917, In: Rugovin Frankel Edith, Jonathan Frankel, Baruch Knei-Paz (eds.), Revolution in Russia: reassessments of 1917, Cambridge, New York, Cambridge University Press, 1992, p. 254", "date": "2018.05.29", "title": "Пътят към Азербайджанската демократична република. От Февруарската революция 1917 до 28 май 1918 г."}
{"url": "https://news.bg/health/vtora-zhalba-spira-obshtestvenata-porachka-na-mz-za-lineyki.html", "text": "Втора жалба спира обществената поръчка за закупуването на 400 линейки. Срещу обявената от Министерство на здравеопазването поръчка има подадена жалба в Комисията за защита на конкуренцията.Жалбата е подадена от \"Вайнман Технолоджи\" ЕООД. Дружеството е регистрирано на 26 април 2018г. с капитал от 100 лева. Втора жалба спира процедурата по обществената поръчка.Първият път жалбата не беше разгледана от Комисията за защита на конкуренцията поради невнесена държавна такса от жалбоподателя.Поръчката по закупуването на 400 линейки е във връзка с голям инвестиционен проект за модернизация на спешна медицинска помощ в цялата страна. Средствата по бюджета на проекта са над 163 млн. лв. те са отпуснати по Оперативна програма \"Региони в растеж\" 2014-2020. Освен линейки обществената поръчка включва модернизация на 237 обекта от системата за спешна медицинска помощ в страната.", "date": "2018.05.29", "title": "Втора жалба спира обществената поръчка на МЗ за линейки"}
{"url": "https://news.bg/int-politics/saakashvili-nastoya-es-da-nalozhi-sanktsii-na-poroshenko-i-priblizhenite-mu.html", "text": "Живеещият в изгнание украински опозиционен политик Михаил Саакашвили призова страните от Европейския съюз да наложат санкции срещу украинския президент Петро Порошенко и приближения му кръг, обвинявайки ги в нарушаване на човешките му права, съобщават \"Асошиейтед прес\".По думите на Саакашвили, Порошенко е нарушил международното право, като го лиши от украинското му гражданство и насилствено го изгони от страната.Изказвайки се в холандския град Хага, Саакашвили подчерта, че трябва да се използват санкции, за да накарат Порошенко да възстанови украинското му гражданство и да му позволи да се завърне в Украйна.Саакашвили беше президент на Грузия в периода между 2004 и 2013 г., а по-късно беше назначен за губернатор в Украйна от тогавашния му съюзник Петро Порошенко. Впоследствие обаче Саакашвили започна да критикува Порошенко, че не е успял да спре корупцията и поведе антиправителствени протести.Саакашвили беше арестуван през март в Киев от въоръжени, маскирани мъже и след това беше депортиран в Полша.", "date": "2018.05.29", "title": "Саакашвили настоя ЕС да наложи санкции на Порошенко и приближените му"}
{"url": "https://news.bg/crime/pozhar-v-tsentara-na-stolitsata.html", "text": "Ресторант в центъра на София гори, предаде БНТ. Пожар в популярно заведение, което се намира на ул. \"Шипка\" срещу Руския културен център.Задимяване в кухнята е изпразнило ресторанта.Евакуирани са всички посетители и служители на заведението. На място са пристигнали два екипа на пожарна безопасност.Полицията е отцепила района. Няма данни за пострадали.Движението по ул. \"Шипка\" е затруднено.Полицията ще отцепи района докато не се изяснят причините за пожара.", "date": "2018.05.29", "title": "Пожар в центъра на столицата"}
{"url": "https://news.bg/world/indiya-kupuva-s-400-ot-rusiya-za-usd6-mlrd.html", "text": "Индия ще закупи противоракетна система С-400 от Русия за 6 милиарда долара, съобщават местни медии.Азиатската държава е приключила преговорите с Русия за закупуване на системата.Според експерти доставката ще бъде направена преди срещата между руския лидер Владимир Путин и индийския премиер Нарендра Моди през октомври.Москва и Ню Делхи също обсъждат методи за защита на споразуменията от санкции, наложени от САЩ.", "date": "2018.05.29", "title": "Индия купува С-400 от Русия за $6 млрд. "}
{"url": "https://news.bg/society/ninova-ubezhdava-horata-na-kulturata-da-ne-se-predavat.html", "text": "Да се отдадеш на българската култура, образование е най-висша форма на родолюбие. Това послание отправи Корнелия Нинова на годишната среща, която столетницата организира с културните дейци.Отдадеността на културата е надпартийна кауза. Да запазим чистотата на езика си и силата на книгата, настоя соцлидерът. Зная, че сте разочаровани от отношението към вас в последните години, сподели тя. Въпреки това разочарование, Нинова настоя хората на културата и науката да не се предават.Процент българска музика и култура в ефира, иска Корнелия Нинова. Тя настоява да се продължи битката за културен чек, която червените не можаха да прокарат през НС.Не може да има български учебник без Иван Вазов, каза лидерът на червените и поиска от дейците да я подкрепят в битката срещу подмяната на историята. С едноминутно мълчание бе почетена паметта на Светлин Русев в началото на днешната среща.Почетен бе и рожденикът Георги Йорданов. Преди всичко и над всичко е България, сподели той. Никога не е достатъчно това, което е направено за нейния напредък, каза още рожденикът. Нека нашите сърца винаги туптят в името на лявата идея и майка България, подчерта още Йорданов.", "date": "2018.05.29", "title": "Нинова убеждава хората на културата да не се предават "}
{"url": "https://news.bg/world/v-italiya-poiskaha-ostavkata-na-evrokomisarya-jotinger.html", "text": "Лидерът на италианската партия \"Лига\" заяви, че еврокомисарят по бюджета Гюнтер Йотингер трябва да подаде оставка, обвинявайки го, че е казал на италианците как трябва да гласуват, информира \"Ройтерс\".\"\", написа Матео Салвини във \"Фейсбук\", имайки предвид интервю на Йотингер.Еврокомисарят заяви, че се надява финансовите пазари да бъдат сигнал за италианците, че не трябва да гласуват за популисти.Той направи коментара пред \"Дойче веле\": \"Тревожа се и очакването е, че през следващите седмици ще покаже, че развитието на пазарите в Италия, облигациите и икономиката ще стане толкова важно, че може да се превърне в сигнал за избирателите като цяло да не гласуват за леви и десни популисти\".Салвини добави, че коментарите на Йотингер са \"заплаха\" и показват \"германско желание за хегемония и контрол\".В същото време председателят на Европейския съвет Доналд Туск разкритикува Йотингер.\"Призивът ми към всички институции на ЕС: моля ви, уважавайте избирателите. Ние сме тук да им служим, а не да ги мъмрим\", написа Туск в \"Туитър\".", "date": "2018.05.29", "title": "В Италия поискаха оставката на еврокомисаря Йотингер"}
{"url": "https://news.bg/bulgaria/nad-10-rast-na-patuvaniyata-na-balgari-v-chuzhbina-prez-april.html", "text": "Пътуванията на български граждани в чужбина през април 2018 г. са 606.4 хил., сочат данни на Националния статистически институт. Това представлява ръст от 10.5% над регистрираните през април 2017 г.Повече българи са пътували до Белгия през април - 40.7% повече, пътуванията към бившата югославска република Македония бележат ръст от 20.1%, Турция - с 15.6%, Сърбия - с 14.7%, Румъния - с 11.9%, Германия - с 3.3%, Гърция - с 1.8%, Италия - с 0.9%, Австрия - с 0.9%, и други. Същевременно намаляват пътуванията към Обединеното кралство - с 3.9%, Испания - с 2.0%, Франция - с 1.5%, Чешката република - с 1.4%, и други.В сравнение с април 2017 г. e регистрирано увеличение при пътуванията със служебна цел - с 20.5%, и с цел почивка и екскурзия - с 19.1%, докато тези с други цели намаляват с 0.2%. Най-голям относителен дял от общия брой пътувания на български граждани в чужбина през април 2018 г. формират пътуванията с други цели (гостуване, обучение, посещение на културни и спортни мероприятия) - 41.9%, следвани от пътуванията със служебна цел - 30.1%, и пътуванията с цел почивка и екскурзия - 28.0%.През април 2018 г. най-голям брой пътувания на български граждани са осъществени към: Турция - 140.5 хил., Гърция - 115.5 хил., Сърбия - 54.8 хил., Румъния - 41.8 хил., бившата югославска република Македония - 39.5 хил., Германия - 36.7 хил., Италия - 28.5 хил., Австрия - 18.7 хил., Испания - 15.5 хил., Обединеното кралство - 14.7 хиляди.През април 2018 г. посещенията на чужденци в България са 701.9 хил., или с 10.8% повече в сравнение с април 2017 година. Регистрирано е увеличение при всички наблюдавани цели: с други цели (вкл. гостувания и транзитни преминавания) - с 15.1%, с цел почивка и екскурзия - с 8.4%, и със служебна цел - със 7.4%. Транзитните преминавания през страната са 25.1% (175.9 хил.) от всички посещения на чужденци в България.От общия брой чужденци, посетили България през април 2018 г., делът на гражданите от Европейския съюз е 56.2%, или с 9.5% повече в сравнение със същия месец на предходната година. Увеличават се посещенията на граждани от Франция - с 42.5%, Обединеното кралство - с 26.1%, Полша - със 17.9%, Гърция - с 13.1%, Румъния - с 6.1%, и други. Същевременно намаляват посещенията на граждани от Австрия - с 10.3%, Германия - с 2.3%, Италия - с 2.1%, и други.Увеличават се и посещенията на граждани от групата \"Други европейски страни\" - с 11.2%, като най-голям е ръстът на посещенията на граждани от Сърбия - с 23.1%.През април 2018 г. преобладава делът на посещенията с други цели - 40.1%, следвани от посещенията с цел почивка и екскурзия - 39.4%, и със служебна цел - 20.5%.Най-много посещения в България през април 2018 г. са реализирали гражданите от: Румъния - 163.5 хил., Турция - 100.8 хил., Гърция - 83.7 хил., бившата югославска република Македония - 49.5 хил., Сърбия - 48.9 хил., Германия - 24.5 хил., Украйна - 19.4 хил., Обединеното кралство - 17.2 хил., Италия - 14.9 хил., Израел - 14.4 хиляди.", "date": "2018.05.29", "title": "Над 10% ръст на пътуванията на българи в чужбина през април"}
{"url": "https://news.bg/crime/balgariya-pregovarya-s-turtsiya-za-mirnovremenna-prezgranichna-misiya.html", "text": "България води преговори с Турция за подписване на двустранни отношения за презгранични операции за охрана на въздушното пространство, обясни Министерство на отбраната. Ведомството акцентира, че грешно се интерпретира, че България води преговори с Турция за съвместна охрана на въздушното пространство.От Министерство на отбраната уточняват, че България е подписала двустранни споразумения за презгранични операции за охрана на въздушното пространство с Гърция през ноември 2010 г. и с Румъния през октомври 2011 г.Те са за презгранични операции по Air Policing - мирновременна мисия за защита на неприкосновеността на въздушното пространство на НАТО.По този модел на сътрудничество се работи по проект за двустранно споразумение между България и Турция за презгранични операции по охрана на въздушното пространство на Алианса.Военното ведомство обяснява, че такъв вид двустранните споразумения за презгранични операции за охрана на въздушното пространство между съседни страни са обичайна практика в Алианса за регулиране на отговорностите и задълженията по охрана на въздушното пространство на НАТО.Договореността определя основните принципи, условията и процедурите за изпълнение на презгранични операции за Air Policing.", "date": "2018.05.29", "title": "България преговаря с Турция за мирновременна презгранична мисия"}
{"url": "https://news.bg/crime/s-presledvane-zadarzhaha-izdirvan-za-opit-za-ubiystvo-na-ohranitel-vav-varna.html", "text": "След четири месеца издирване, вторият обвиняем за опит за убийство на охранител е установен и задържан в района на варненско казино след преследване.С постановление на Окръжната прокуратура във Варна той е задържан в ареста до 72 часа до довеждането му пред съда за определяне на мярката му за неотклонение. 36-годишният мъж е съучастник в опита за убийство на охранител в дискотека заедно с 16-годишен ученик.Окръжната прокуратура във Варна му повдига обвинение за опит за умишлено убийство, извършено в съучастие с непълнолетния, по хулигански подбуди и при условията на опасен рецидив.В ареста с постоянна мярка за неотклонение е непълнолетното момче, което държало пострадалия охранител, докато 36-годишният мъж му нанасял удари с нож.Престъплението е извършено на 28 януари около 2 часа след полунощ. В ОД на МВР във Варна постъпил сигнал от заведение в района на спирка \"Акациите\" за сбиване. На място било установено, че пострадал при сбиването е 36-годишният охранител. Младият мъж бил с порезно-прободни рани в крака и гърдите. Настанен е в болница и благодарение на оказаната медицинска помощ и продължително лечение той е спасен.Окръжната прокуратура във Варна внася искане във Варненския окръжен съд за вземане мярка за неотклонение \"Задържане под стража\" спрямо 36-годишния обвиняем. Разследването на опита за умишленото убийство продължава.", "date": "2018.05.29", "title": "С преследване задържаха издирван за опит за убийство на охранител във Варна"}
{"url": "https://news.bg/politics/borisov-vodi-i-direktora-na-bulgartransgaz-v-moskva.html", "text": "Министър-председателят Бойко Борисов ще бъде на посещение в Москва на 30 и 31 май, съобщават от пресслужбата на Министерски съвет. Това е първото официално съобщение за срещата му с Владимир Путин, след като . Вчера премиерът отказа да коментира темата с думите, че го питат дали първият сняг ще вали в сряда.В рамките на визитата Бойко Борисов ще се срещне с президента Владимир Путин, за да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси.В българската делегация са включени вицепремиерът Томислав Дончев, министрите на финансите Владислав Горанов, на енергетиката Теменужка Петкова, на туризма Николина Ангелкова, на културата Боил Банов. Също така е включен и изпълнителният директор и член на УС на \"Булгартрансгаз\" ЕАД Владимир Малинов.В руската столица премиерът ще проведе и среща с представители на българската общност.", "date": "2018.05.29", "title": "Борисов води и директора на \"Булгартрансгаз\" в Москва"}
{"url": "https://news.bg/int-politics/soros-za-patishtata-i-badeshteto-na-evropa.html", "text": "Това пише американският милиардер Джордж Сорос в коментар за Project Syndicate, където той пише редовно. Преводът е на Money.bgЕвропа е затънала в екзистенциална криза. През последното десетилетие всичко, което можеше да се обърка, се обърка. Как политическият проект, който заздрави следвоенния мир и просперитета в Европа, стигна до този момент?През моята младост шепа визионери, водени от Жан Моне, трансформираха Европейската общност за въглища и стомана първо в Европейската икономическа общност, а по-късно в ЕС. Хората от моето поколение ентусиазирано подкрепяха процеса.Лично аз смятах ЕС за олицетворение да идеята за отворено общество. Това бе доброволна асоциация на равни държави, които се обединиха и пожертваха част от своя суверенитет в името на общото добро. Идеята за Европа като отворено общество продължава да ме вдъхновява.Но от финансовата криза от 2008 г. насам, ЕС изглежда загуби своя път. Приетата програма за фискални ограничения доведе еврокризата и превърна еврозоната в отношение между кредитори и кредитополучатели. Кредиторите определяха условията, които получателите на средствата трябваше да спазват, въпреки че не могат. Това създаде отношения, които нито бяха доброволни, нито равнопоставени - точно обратното на кредото, върху което ЕС е базиран.Като резултат много млади хора днес смятат ЕС за враг, който им е отнел работните места и сигурното и обещаващо бъдеще. Популистите използват това възмущение и създадоха антиевропейски партии и движения.Тогава дойде и бежанската криза през 2015 г. Първо, повечето хора съчувстваха на бежанците, които бягат от политическо потисничество или гражднска вълна, но не искаха животът им да разрушен от срив на социалните услуги. И в крайна сметка се разочароваха от провала на властите да се справят с кризата.Когато това се случи в Германия, крайнодясната Alternative für Deutschland (AfD) бързо набра сила, което я направи най-голямата опозиционна партия в страната. Италия страда от подобен опит наскоро, а политическото отражение беше още по-разрушително: антиевропейското \"Движение 5 звезди\" и \"Лига\" почти завзеха властта. Положението става още по-лошо от тогава и сега Италия се изправя пред нови избори в средата на политически хаос.Цяла Европа понесе тежко бежанската криза. Безскрупулни лидери се възползваха от това дори и в държави, които почти не са приемали бежанци. В Унгария премиерът Виктор Орбан постави във фокуса на цялата си кампания по преизбиране фалшиви обвинения срещу мен за план да наводня Европа, включително Унгария, с мюсюлмани-бежанци.Орбан сега играе защитник на неговата версия на християнска Европа - такава, която се изправя срещу ценностите, на които бе създаден ЕС. Той се опитва да превземе лидерството на християн-демократическите партии, които представляват мнозинство в Европейския парламент.САЩ засилват проблемите на ЕС. Като сами се изтеглиха от ядрената сделка с Иран, президентът Доналд Тръмп и администрацията му всъщност унищожиха трансатлантическия алианс. Това поставя допълнително напрежение върху и без това обсадена Европа. Да кажеш, че Европа е в екзистенциална криза вече не е метафора, а тежката реалност.КАКВО МОЖЕ ДА БЪДЕ НАПРАВЕНО?Европейският съюз се изправя пред три проблема: бежанската криза, политиките за остеритет, които пречат на икономическото развитие на Европа и териториално разпадане, както Brexit показва.Винаги съм защитавал тезата, че настаняването на бежанци в Европа трябва да бъде изцяло доброволно. Страните-членки не трябва да бъдат карани да приемат бежанци, които не искат, а бежанците не трябва да бъдат карани да се заселват в държави, в които не иската да отидат.Този фундаментален принцип трябваше да води политиката на ЕС по миграцията. Европа трябва спешно да промени Дъблинското споразумение, което постави нечестна тежест върху Италия и другите страни от региона - с ужасяващи политически последствия.ЕС трябва да пази своите външни граници, но да ги остави отворени за бежанците, които имат право. Държавите-членки пък не трябва да затварят вътрешните си граници. Идеята за \"крепост\", която е затворена за политически бежанци и икономическите мигранти не само нарушава европейското и международно законодателство: тя просто е тотално нереалистична.Европа иска да подаде ръка на Африка и други части от развиващия се свят, предоставяйки значителна помощ на клонящите към демокрация режими. Това е правилният подохд, тъй като ще помогне на тези правителства да осигурят образование и заетост на своите граждани, които пък след това ще са по-малко склонни да направят опасното пътуване до Европа. Това ще намали и политическите бежанци.И тогава европейските страни ще приемат мигранти само от тези и други страни, за да посрещнат икономическите си нужди чрез предварително определен процес. По този начин миграцията ще бъде доброволна и от двете страни: на приемащата държава и на самит емигранти.Днес реалността обаче е далеч от този идеал. Първо и най-важно, на Европа ѝ липсва единна политика по миграцията. Всяка държава има свои правила, които често не съвпадат с интересите на други държави.Второ, главната цел на повечето държави не е да подпомогнат развитието на демокрацията в Африка и навсякъде по света, а просто да спрат притока на мигранти. Това насочва голяма част от средствата към мръсни сделки с диктатори, като ги подкупва да спира мигрантите, които преминават през територията им. В дългосрочен план това ще създаде повече политическите бежанци.Трето, има липса на финансови ресурси. Смислен План Маршал за Африка изисква поне 30 милиарда евро годишно редица години. Държавите-членки могат да осигурят само малка част от тази сума. Откъде да дойдат другите?Важно е да разберем, че бежанската криза е европейски проблем, който изисква европейско решение. ЕС има висок кредитен рейтинг, а капацитетът за заеми е неизползван. Кога иначе да бъде използван той, ако не при екзистенциална криза?Исторически, държавният дълг винаги расте по време на война. Натрупването на още дълг е срещу идеята за остеритет, но самият той е допринасящ фактор за кризата, в която Европа се намира.Доскоро можеше да се спори, че ограниченията работеха: европейската икономика бавно се възстановяваше и Европа просто трябваше да покаже постоянство. Но, гледайки напред, сега Европа се изправя пред колапса на сделката за Иран и разрушението на трансатлантическия алианс, което ще имат негативен ефект върху икономиката и ще причини и други проблеми.Силата на долара вече предизвика полет на валутите на развиващите се пазари. Може би се насочваме и към нова голяма финансова криза. Икономическите стимули от Плана Маршал за Африка и други части на развиващия се свят трябва да влязат в сила в точното време. И това ме води до нетрадиционното предложение как да бъде финансирано.Без да влизам в детайли, искам да посочва, че предложението съдържа гениално устройство, дружество със специална инвестиционна цел (special-purpose vehicle, SPV), което ще позволи на ЕС да получи средства от финансовите пазари при конкурентна лихва без директно да създаде задължения за себе си или страните-членки. И освен това предлага значителни счетоводни ползи.И още, освен, че е иновативна идея, то вече е използвано успешно в редица други ситуации, например при общинските облигации в САЩ и финансирането за борба срещу инфекциозните заболявания.Но основното е, че Европа има нужда да направи нещо драстично, за да оцелее и премине през екзистенциалната си криза. По-просто казано - Европа трябва да преоткрие себе си.Тази инициатива трябва да бъде на истински на обикновени хора. Трансформацията от Европейската общност за въглища и стомана беше инициатива, спусната отгоре - и направи чудеса. Но времената се промениха. Обикновените хора вече се чувстват изключени и игнорирани. Сега имаме нуждата от общо усилие, което комбинира подхода на европейските институции отгоре надолу с инициативи, които са нужни да ангажират хората.От трите проблема, говорих вече за два. Това оставя Brexit - изключително вреден процес и за двете страни, който обаче може да бъде превърнат в печеливша и за двете страни ситуация.Разводът ще бъде дълъг процес, като най-вероятно ще отнеме над пет години - което изглежда като цяла вечност в политиката, особено в революционни времена като днешното. В крайна сметка, британците трябва да решат какво искат да правят, но ще бъде по-добре да решат по-бързо. Това е и целта на инициативата Best for Britain, която подкрепям. Тази инциатива се бори и помогна за спечелването на смислен парламентарен вот върху мярка, която включва възможността страната да не напуска ЕС преди Brexit да е финализиран.Великобритания ще направи голяма услуга на Европа, ако отмени Brexit и не създаде трудна за запълване дупка в европейския бюджет. Но гражданите ѝ трябва да изразят подкрепа с убедително мнозинство, за да бъдат взети насериозно от Европа. Това и целта на Best for Britain.Икономическите ползи от оставането на член на ЕС са големи, но това стана ясно през последните месеци и ще е нужно още време, за да бъде широко възприето. През това време ЕС трябва да се промени и да се превърне в организация, в която страни като Великобритания искат да се присъединят, за да увеличат и политическите ползи.Такава Европа ще се различава от днешната в две ключови отношения. Първо, ще направи ясна разлика между ЕС и еврозоната. Второ, ще признае, че еврото има множество нерешени проблеми, на които не трябва да се позолява да разрушат европейския проект.Еврозоната се управлява по остарели правила, според които всички държави-членки на ЕС се очаква да приемат еврото. Това създаде абсурдна ситуация, в която страни като Швеция, Полша и Чехия, които дадоха ясно да се разбере, че нямат намерение да се присъединяват към еврозоната, все още са описвани и третирани като \"кандидати\".Това няма само козметични ефекти. Сегашното законодателство превърна ЕС в организация, в която еврозоната е вътрешното ядро, а останалите членки заемат по-нисша позиция. Смята се, че всички държави, макар и да се движат с различна скорост, са се запътили към едно и също място. Това загърбва реалността, че редица държави-членки на Европейския съюз изрично се обявиха против целта на ЕС за \"все по-близък съюз\". Вместо \"Европа на няколко скорости\", където всички членки все пак се насочват към една и съща крайна точка, целта е да има \"Европа на няколко посоки\", която предлага на държавите по-широк избор.Това ще има значителен положителен ефект. В момента държавите искат да препотвърдят своя суверенитет, вместо да се откажат от част от него. Но ако кооперацията създаде добри резултати, настроенията може да се подобрят и някои цели, като отбраната, може да привлекат общо участие.Трудната реалност може да накара страните-членки да оставят настрани икономическите си интереси в името на запазването на ЕС. Именно това призова френският президент Еманюел Макрон, а предложенията му бяха внимателно подкрепени и от германския канцлер Ангела Меркел, която е наясно с опозицията, срещу която трябва да се изправи у дома.Ако Макрон и Меркел успеят, въпреки всички предизвикателства, те ще последват стъпките на Моне и шепата визионери. За щастие, поне Макрон е наясно с нуждата от по-широка публична подкрепа за европейската реформа.", "date": "2018.05.29", "title": "Сорос за пътищата и бъдещето на Европа"}
{"url": "https://news.bg/politics/kabinetat-vnese-v-ns-doklada-za-otbrana.html", "text": "Министерски съвет внесе в Народното събрание Доклада за състоянието на отбраната и Въоръжените сили през 2017 г. Документът беше одобрен от кабинета на 21 май 2018 г.Докладът представя обективна картина за развитието на отбраната и въоръжените сили през 2017 г. С доклада се цели осъществяване на политиката на прозрачност и отчетност пред Народното събрание и обществеността.Документът акцентира, че през изминалата година ръководството на министерство на отбраната е било фокусирано върху дейностите на въоръжените сили, възложени им от Конституцията. Сред приоритетите на ведомството според докла била и колективната отбрана в рамките на НАТО и Общата политика за сигурност и отбрана на ЕС.С доклада кабинетът доказва важността на съсредоточаването на ресурси в сектор \"Отбрана\" на правителствената програма за периода 2017-2021 г.Приоритетите на военното ведомство до края на 2018 г, ще са относно изпълнението на дейностите по действащата към момента Програма за развитие на отбранителните способности на Въоръжените сили на Република България 2020, разработването на Пътна карта за нова дългосрочна програма за развитие на Въоръжените сили до 2032 г., реализацията на разчетите в Националния план за увеличаване на бюджета за отбрана на 2% от БВП до 2024 г., стартиране на трите основни модернизационни проекта за Сухопътните войски, Военновъздушните сили и Военноморските сили, изграждане на способности за киберотбрана и развитие на способности за ефективни публични стратегически комуникации във връзка с провежданата отбранителна политика.", "date": "2018.05.29", "title": "Кабинетът внесе в НС доклада за отбрана"}
{"url": "https://news.bg/world/maliyskiyat-spaydarmen-s-razreshenie-za-prebivavane-vav-frantsiya.html", "text": "Мамуду Гасама, 22-годишният малийски нелегален имигрант, наричан Спайдърмен, тъй като се прочу със спасяването на живота на дете в Париж, днес получи документи, които узаконяват пребиваването му във Франция.Това е първата стъпка към придобиване на френско гражданство, обещано от президента Еманюел Макрон, информира АФП.Гасама беше определен за герой, след като спаси висящо дете на балкон на жилищна сграда в Париж. След като получи разрешение за пребиваване от местните власти, 22-годишният, който живее нелегално във Франция от септември, подписа договор за стаж в парижката пожарна служба.", "date": "2018.05.29", "title": "Малийският Спайдърмен с разрешение за пребиваване във Франция"}
{"url": "https://news.bg/finance/padat-tsenite-na-zemedelskite-stoki-v-nachaloto-na-godinata.html", "text": "Индексът на цените на производител в селското стопанство за първото тримесечие на 2018 година намалява със 7.4% спрямо същото тримесечие на 2017 година. Това сочат данни на Националния статистически институт (НСИ) относно цените в селското стопанство у нас за месеците януари, февруари и март 2018 година.Според данните на НСИ индексът на цените на продукцията от растениевъдството намалява с 11.2%, а на продукцията от животновъдството - с 1.2%. Спрямо предходната година цените на селскостопанската продукция отбелязват намаление с 1.5%, като намалението в растениевъдството е с 3.1%, а в животновъдството е отчетено увеличение с 1.2%.През първото тримесечие на 2018 г. спрямо същото тримесечие на 2017 г. се наблюдава намаление в цените на:По-високи са цените на фуражните култури - с 37.8% и на пресните плодове - с 31.9%.Намаление е отчетено в цените на:Повишават се цените на:Спрямо същото тримесечие на 2017 г. се наблюдава намаление в цените на живите животни - със 7.9%, и увеличение на цените на животинските продукти - с 3.0%.При живите животни намаление е отчетено в цените на едрия рогат добитък - с 1.5%, свинете - със 7.0%, и домашните птици - с 11.5%. Увеличение отбелязват цените на овцете - с 0.9%. При животинските продукти най-голямо е увеличението в цените на кравето мляко - с 4.9%, и на кокошите яйца за консумация - с 8.0%.Индексът на цените на продуктите и услугите за текущо потребление в селското стопанство за първото тримесечие на 2018 г. е по-висок с 0.6% спрямо същото тримесечие на предходната година.През първото тримесечие на 2018 г. спрямо съответното тримесечие на 2017 г. по-високи са цените на електроенергията и горивата и на продуктите за растителна защита - с 1.8%, и на ветеринарномедицинските продукти - с 0.3%. По-ниски са цените на: посевния и посадъчния материал - с 1.1%, минералните торове - с 1.2%, и фуражите - с 1.7%.", "date": "2018.05.29", "title": "Падат цените на земеделските стоки в началото на годината"}
{"url": "https://news.bg/crime/hvanaha-24-godishen-alo-izmamnik-v-targovishte.html", "text": "Полицията в Търговище залови участник в ало-измама. Властите задържали 24-годишният М.Л. от Добрич. На 28 май мъжът бил засечен веднага след като взел 1500 лв. от 84-годишна жертва н телефонна измама. Измамата била по познатата схема - помощ на полицията при провеждане на операция.Разследващите установили, че 24-годишният бил нает като куриер след като публикувал онлайн обява, че си търси работа.След задържането на младия мъж станало ясно, че жертва на същата схема на 27 попаднала и 70-годишна жена. От нея той взел 3000 лева.При обиск на арестувания парите били открити.С полицейска мярка е задържана и 23-годишна жена от село в община Добрич, чието съучастие в измамите тепърва ще се изясни.", "date": "2018.05.29", "title": "Хванаха 24-годишен ало-измамник в Търговище"}
{"url": "https://news.bg/energy/erp-tata-nyama-da-otkazvat-dostap-do-mrezhite.html", "text": "Съществуващата към момента възможност операторите на електропреносната и електроразпределителните мрежи - ЕРП да отказват достъп до тях поради влошаване на условията за снабдяване, се отнема. Тя се заменя с възможност временно да се ограничи или преустанови достъпът на ползвателите при определени условия.Ограничаването на достъпа се отнася за вече присъединени ползватели. Това предвиждат промени в Закона за енергетиката, приети от правителството и предложени за одобрение от Народното събрание. С измененията се транспонират изцяло в българското законодателство изискванията на европейски директиви, свързани с общите правила за вътрешния пазар на електроенергия и на природен газ.С други изменения на закона се въвежда задължението при отказ от присъединяване на нови потребители, операторите на електропреносната, електроразпределителната, газопреносната и газоразпределителните мрежи да мотивират писмено решението си. В момента изрично изискване за писмено мотивиране не съществува в законодателството. По този начин ще се гарантира по-голяма правна сигурност за ползвателите на енергийни услуги.С промените в Закона за енергетиката се забранява също прехвърлянето на персонала на оператора на преносна мрежа, към предприятия, изпълняващи някоя от дейностите по производство или доставка.Поставят се изисквания и към състава на надзорния орган на независимия преносен оператор. Той трябва да включва членове, представляващи вертикално интегрираното предприятие и членове, представляващи акционери - трети страни. Операторът на система за съхранение на природен газ ще има независими от вертикално интегрираното предприятие права за вземане на решения по отношение на активите, необходими за поддръжката, експлоатацията или разработването на съоръженията за съхранение. По този начин се гарантира независимостта на оператора, която трябва да бъде осигурена, дори и когато той е част от вертикално интегрирано предприятие.С транспонирането на разпоредби от директивата за инфраструктурата за алтернативни горива се създава правна рамка по отношение на операторите на публично достъпни зарядни точки за електрически превозни средства. С новите текстове се регламентират фигурите на оператор на публично достъпна зарядна точка и ползвателите на услуги за зареждане на електрически превозни средства.Предвиден е ред за присъединяване на зарядната точка към електроразпределителната мрежа. Разгръщането на зарядната инфраструктура ще послужи като стимул за по-широкото използване на електрически превозни средства, което е фактор за опазване на околната среда, близки до нулевите вредни емисии и силно намаляване на шума.С втората група поправки в закона се облекчава режимът за изграждане на линейни енергийни обекти - електропроводи, газопроводи, нефтопроводи и други. Те ще се изграждат вече въз основа на учредено сервитутно право. Действащите в момента текстове на закона предвиждат учредяване на право на строеж както за изграждането на сгради и постройки, така и за прокарването на подводни, надземни и подземни линейни обекти на техническата инфраструктура. Тази липса на разграничение между видовете енергийни обекти утежнява осъществяването на инвестиционни намерения на енергийните предприятия.Със законодателните изменения се въвежда дефиниция на линейните енергийни обекти, като към тях се включват и принадлежащите им трайно прикрепени към земята конструктивни елементи (например, стълбовете към електропроводите).Действащият в момента режим за придобиване на вещни права води до забавяне в развитието на енергийната инфраструктура. В същото време, това е причина за оскъпяване на инвестициите, заплащане на неустойки и загуби на финансиране.С други промени в енергийното законодателство се урежда възможността за възмездно придобиване на имоти - частна държавна или общинска собственост, без търг или конкурс за изграждането или разширението на площадкови енергийни обекти (трафопостове, подстанции и други).Предложените законови поправки целят намаляване на административните процедури за изграждане на линейни енергийни обекти. Със законопроекта се създават условия за ефективно реализиране на проектите от общ интерес, касаещи трансевропейската енергийна инфраструктура.", "date": "2018.05.29", "title": "ЕРП-тата няма да отказват достъп до мрежите"}
{"url": "https://news.bg/int-politics/sauditska-arabiya-sryaza-makron-ne-e-darzhala-v-plen-premiera-na-livan.html", "text": "Външното министерство на Саудитска Арабия отрече твърдението на френския президент Еманюел Макрон, че кралството е държало ливанския премиер Саад ал Харири в плен през ноември миналата година, съобщават държавните саудитски медии.В интервю за телевизия BFM миналата седмица Макрон си приписа заслуга за предотвратяване на война в Ливан, който изпадна в дълбока криза, след като Харири подаде оставка, докато се намираше в Саудитска Арабия, изтъквайки, че се страхува да не бъде убит и разкритикувайки саудитския регионален враг Иран и техния ливански съюзник \"Хизбула\".Източници, близки до Харири, заявиха, че Саудитска Арабия е стигнала до извода, че премиерът, който е дългогодишен съюзник на саудитците, е трябвало да сдаде поста, защото не е искал да се изправи срещу \"Хизбула\".След международна намеса, включително на Макрон, Харири успя да напусне Саудитска Арабия и в крайна сметка да оттегли оставката си.Ливанските власти обвиниха саудитците по това време, че държат Харири за заложник. Рияд, подобно на Харири, отрече, че някога го е държал против волята му.В изявление на саудитското външно миинстерство определят коментарите на Макрон като \"неверни\" и заявиха, че кралството ще продължи да подкрепя стабилността и сигурността на Ливан.\"Всички доказателства потвърждават, че това, което тласка Ливан и региона към нестабилност, е Иран и неговите инструменти като терористичната милиция \"Хизбула\", се изтъква в изявлението.Саудитска Арабия и Иран от десетилетия са в конфликт за регионално влияние, което се случва във въоръжени конфликти и политически спорове, включително в Ливан, Сирия, Ирак и Йемен.Франция поддържаше нови връзки със Саудитска Арабия и други арабски страни в Персийския залив през последните години поради твърдата си позиция по отношение на Иран в ядрените преговори и широкото сходство на техните политики по отношение на конфликтите в Близкия изток.Въпреки това безкомпромисните опити на саудитския престолонаследник Мохамед бин Салман за противодействие на нарастващото влияние на Иран в Близкия изток понякога се възприемат като безразсъдни в Париж.Макрон вечеря с Харири и принц Мохамед в Париж през април след конференция, за да събере международна подкрепа за инвестиционна програма за стимулиране на ливанската икономика.", "date": "2018.05.29", "title": "Саудитска Арабия сряза Макрон, не е държала в плен премиера на Ливан"}
{"url": "https://news.bg/regions/v-kritichno-sastoyanie-e-zhenata-postradala-pri-katastrofata-s-uchilishten-avtobus.html", "text": "Жената, която пострада при катастрофата с училищен автобус по-рано днес, е в критично състояние, съобщи БНР.Жената е на 24-годишна възраст. Тя управляваше леката кола, която се , област Разград, разно тази сутрин.Младата жена е настанена в болницата в Разград с политравма. Тя е оперирана, като ѝ се извършва кръвопреливане.Лекарите се борят за стабилизиране на състоянието ѝ, съобщи директорът на разградската болница д-р Гечо Жеков.Припомняме, при катастрофата леко пострадаха и 10 деца, придвижващи се в училищния рейс. След катастрофата те преминаха за преглед през болницата в Разград и бяха освободени.", "date": "2018.05.29", "title": "В критично състояние е жената, пострадала при катастрофата с училищен автобус"}
{"url": "https://news.bg/world/libiyskite-fraktsii-se-dogovoriha-za-prezidentski-i-parlamentarni-izbori-na-10-dekemvri.html", "text": "Противниковите либийски фракции постигнаха споразумение за провеждане на парламентарни и президентски избори на 10 декември.Това съобщи съветник на либийския премиер след среща в Париж, информира \"Ройтерс\".Четирите фракции, участвали на преговорите, също така постигнаха съгласие да \"финализират конституционна база за избори\" до 16 септември.Либия все още не може да се възстанови след подкрепената от НАТО гражданска война през 2011 г., която доведе до свалянето на дългогодишния лидер Муамар Кадафи. ООН води усилията за обединение на страната и организиране на национални избори.Срещата в Париж има за цел фракциите да съгласуват общи принципи за прекратяване на кризата в Либия и насочване към избори.В проектодокумент преди срещата, видян от \"Ройтерс\", се призовава за установяване на централна банка и ангажимент за създаване на национална армия. Също така постигане на съгласие за организиране на национална политическа конференция и заплаха за налагане на международни санкции на тези, които възпрепятстват изпълнението на споразумението или оспорват резултатите от изборите.На форума в Париж участваха всички пет постоянни страни членки на Съвета за сигурност на ООН, Италия, Турция, ОАЕ, Катар и съседи на Либия.", "date": "2018.05.29", "title": "Либийските фракции се договориха за президентски и парламентарни избори на 10 декември"}
{"url": "https://news.bg/world/varufakis-italianskiyat-prezident-napravi-kolosalna-greshka.html", "text": "Бившият финансов министър на Гърция Янис Варуфакис заяви, че италианският президент Серджо Матарела направи \"колосална грешка\" с откриването на пътя към предсрочни избори, \"които ще се възприемат като референдум за бъдещето на еврозоната\".Варуфакис направи коментара пред \"Блумбърг\".По-рано тази седмица стана ясно, че номинираният за премиер на Италия Джузепе Конте оттегли своето предложение за формиране на новото правителство, тъй като президентът на страната Серджо Матарела наложи вето върху кандидатурата за икономически министър на Паоло Савона.Лидерът на италианското антиелитистко движение \"5 звезди\" Луиджи ди Майо настоя, че президентът на Италия Серджо Матарела трябва да бъде отстранен от длъжност, след като той наложи вето.Впоследствие Матарела посочи Карло Котарели за премиер на временно служебно правителство.Според Варуфакис Италия е \"квазикорумпирана и квазинеефективна\" държава. Той е убеден, че решението на италианския президент е подарък за крайнодесните.Междувременно гръцкият външен министър Никос Коциас заяви, цитиран от \"Ройтерс\", че се безпокои, тъй като финансовата нестабилност в Италия може да създаде проблеми и в Гърция.\"Искаме стабилна, демократична и проевропейска Италия\", каза Коциас на пресконференция с германския си колега Хайко Маас.\"\", добави той.", "date": "2018.05.29", "title": "Варуфакис: Италианският президент направи \"колосална грешка\""}
{"url": "https://news.bg/health/s-natsionalnata-zdravna-karta-bolnitsite-shte-podpisvat-aneksi.html", "text": "С утвърждаването на Националната здравна карта (НЗК) се гарантират направените хоспитализации за 2017 г. а отделно с това е увеличен с 608 и броят на болничните легла.Увеличена е и хоспитализацията на над 41 000 пациенти, които могат да бъдат прегледните и обслужвани в болничните заведения, докато други 45% от населението на страната, би могло да мине поне веднъж през хоспитализация на лечебните заведения за болнична помощ.Това обяви министърът на здравеопазването Кирил Ананиев на брифинг, посветен на , което стана тази сутрин в Министерски съвет.Според Ананиев това е един много важен и стратегически документ, който е свързан пряко с договорите на Националната здравноосигурителна каса и изпълнителите на медицинска помощ. \"За да се подпише такъв договор, трябва да има определени критерии на базата, на които се определят лечебните заведения за болнична помощ\", констатира Ананиев.Той изтъкна от Здравното ведомство също имат определени претенции за структура и съдържание, но НЗК е разработена на базата на българското законодателство. Ананиев увери, че елементите на здравната карта, който ще се доразвиват, са принципите, структурата и нейното съдържание.Оценката на здравния министър е, че тя представлява един добър инструмент за формирането на здравната политика в страната, който трябва да защити интересите и здравето на българските граждани и българските пациенти.Кирил Ананиев обясни още, че на базата на Националната здравна карта ще се направят анекси на всички болници. Тези анекси ще отразят всички параметри на новата карта и ще се правят там, където има нужда от промяна на първоначално подписания договор на базата на областните карти и регионалните и националните потребности. Това ще стане до началото на месец юни, след като тя бъде публикувана в Държавен вестник\", каза още здравният министър и посочи, че приетата днес карта ще е валидна до 2019 г., когато ще се изготви нова на базата на всички промени, които настъпят.\"Ние останахме с впечатлението, че не се познава основната цел и съдържанието на здравната карта. Тя посочва настоящото състояние на здравната структура и съответните медицински дейности\", обясни Ананиев и добави, че Националната здравна карта нито открива легла, нито закрива легла.Ананиев се обяви против твърденията в медийното пространство, че на базата на здравната карта се финансират лечебните заведения за болнична помощ.\"Нашите очаквания са, че чрез нейното одобрение да се осигурят по-добри условия за достъпна и ефективна здравна помощ и осигуряване на равностоен достъп на всички българските граждани до здравеопазване и необходимите медицински дейности и услуги\", каза в заключение здравният министър.От своя страна зам.-министърът на здравеопазването Жени Начева коментира, че Здравното министерство няма да взима договори на болници заради Националната здравна карта, защото няма необходимост от това. \"Няма да взимаме договори на болници, защото не се показва необходимост от това. НЗК касае бъдещите инвестиции - когато се появяват нови партньори, да се прецени необходимостта от нови лечебни заведения и легла, дали има съответствие или несъответствие с европейските стандарти и т.н.\", обясни още Начева.\"Решението да се сключват договори преди да е приета Националната здравна карта беше свързано с факта, че когато постъпихме в Министерството на здравеопазването, картата от 2016 г. беше отменена от съда и трябваше да пристъпим към изготвяне на нова. Докато това се случва се подписва рамковия договор, който влезе в сила съгласно изискванията на Закона за здравното осигуряване.Начева изтъкна, че от 1 април 2018 г. изпълнителите на болнична помощ могат да си получат средствата по силата на новия рамков договор само ако имат сключени договори с НЗОК. Именно поради тази причина се е взело решение да бъдат сключени договори с болниците.Тя посочи, че вчера след разговор на министър Ананиев и представители на Надзорния съвет и БЛС е бил препоръчан от министъра текст, в който се подчертава, че изпълнителите на болнична медицинска помощ се задължават да съобразят приема на пациентите по договора на НЗОК с капацитета на болничните заведения.Според здравният министър Кирил Ананиев средствата, които се разпределят от НЗОК за здравни дейности, не се използват по най-ефективен начин.Той припомни и проверката, съвместна на прокуратурата и здравното ведомство, в 21 болници. Там се проверяват обществени поръчки, закупуването на медицински консумативи и т.н. \"При всички случаи има нерегламентирани практики и на едното, и на другото място\", отбеляза Ананиев и посочи, че тези практики сигурно имат своята причина. По думите му с новия модел искаме да направим така, че те да изчезнат и парите да отиват за лечение за гражданите и за увеличаване на заплатите на болничните служители.В момента се разработват два проекта, с които се цели да се намалят тези лоши практики. \"Единият е Единната здравна информационна система, а другият е Електронната платформа за провеждане на обществени поръчки за лекарства и медицински изделия\", обясни Ананиев.", "date": "2018.05.29", "title": "С Националната здравна карта болниците ще подписват анекси"}
{"url": "https://news.bg/int-politics/ot-gaza-ne-spirat-da-obstrelvat-izrael-toy-nanese-35-vazdushni-udara.html", "text": "Най-малко две ракети, изстреляни от Газа, са паднали на територията на Израел, удряйки близо до кибуца Рейм, съобщават израелските медии.От израелската армия уточниха, че противоракетната система \"Железен купол\" се е задействала, но не дадоха повече подробности.Предупредителните сирени за противоракетна тревога са били включени в южната част на Израел, по-конкретно в районите Шаар Ханегев и Ашкелон, които се намират близо до Ивицата Газа, включително в град Сдерот, след като по-рано днес Израел предприе ответни удари по позиции на радикалното ислямистко палестинско движение \"Хамас\" в Газа.Части от ракета са паднали в двора на училище в Сдерот. Според различни информации трима израелци са били леко ранени от шрапнел от ракета.Някои медии съобщават, че ракетите, изстреляни от Ивицата Газа, са проникнали на 25 км във вътрешността на Израел за първи път от войната през 2014 г. с \"Хамас\". Някои от ракетите са достигнали до град Офаким, град, който се намира на 20 км от Беершеба. Също така израелската армия е разпоредила незабавна евакуация на плажа Зиким, северно от Газа.Междувременно израелските въоръжени сили обявиха, че са извършили \"35 въздушни удара по седем военни цели, принадлежащи на терористичните групировки в Ивицата Газа\", включително по \"терористичен тунел\", навлизащ на 700 метра в територията на Израел.Израелските военноморски сили пък са спрели и са конфискували палестинска протестна лодка, след като хората на борда са се опитали да нарушат блокадата, наложена на Газа от страна на Израел. Ударите са били насочени към складове за оръжия и административни офиси на \"Хамас\" и \"Ислямски джихад\". Някои от ракетите, изстреляни от Газа към Израел, са произведени в Иран, уточняват израелските военни.", "date": "2018.05.29", "title": "От Газа не спират да обстрелват Израел, той нанесе 35 въздушни удара"}
{"url": "https://news.bg/politics/mareshki-iska-moratorium-varhu-parite-za-vaorazhavane.html", "text": "Зам.-председателят на Народното събрание и лидер на \"Воля\" Веселин Марешки внесе искане за мораториум върху разходите за въоръжаване.Искането е за решение за мораториум проектите \"Придобиване на основна бойна техника за изграждане на батальонни бойни групи от състава на механизирана бригада\" и \"Придобиване на нов тип боен самолет\", които са на обща стойност близо 3,3 милиарда лева.Основните ни мотиви на \"Воля\" са, че най-бедната държава в ЕС не може да си позволи на този етап да отделя милиарди левове за армията, при положение, че фалират болници, няма пари за по-високи пенсии, за заплати на учители, лекари, медицински сестри и т.н.Според \"Воля\" е нужен комплексен подход за модернизиране на армията, а не покупки на парче, без ясна стратегия и ефективност.Освен че сумата от 3.3. млрд. лв. е огромна, от \"Воля\" припомнят и че през 2015 г. премиерът Борисов е заявил, че няма такива суми за отбраната и че едно от предизборните обещания на Обединените патриоти е повишението на пенсиите - нещо, което не е спазено.\"Сега се оказва, че военният министър повече е загрижен за нови луксозни играчки, отколкото да спазва обещанието си пред хората, които му се довериха и го изпратиха във властта\", посочват хората на Веселин Марешки.Според \"Воля\" при при това състояние на държавата, тези пари могат да се дадат за здравеопазване, за училища, за вътрешен ред и сигурност, за пенсии, а на фона на ситуацията в държавата отделянето на тези милиарди левове за техника е предателство на националния интерес.\"Не си мислете, че и ВОЛЯ не е била подложена на натиска на лобитата да се ограбят тези милиарди. Въпросът е кой има морала и смелостта да устои и кой се е поддал! На нас не ни се вярва или поне не искаме да вярваме, че министрите са взели такова решение, заради корупционни изкушения. Най-вероятно някой ги е подвел. Затова ролята на народните представители е толкова отговорна - ние да защитим българския национален интерес, щом министрите не могат!\", посочват от партията и заявяват, че хората са на първо място.Припомняме, преди около месец Веселин Марешки лансира идеята за провеждане на ", "date": "2018.05.29", "title": "Марешки иска мораториум върху парите за въоръжаване"}
{"url": "https://news.bg/politics/kostov-hibridnata-voyna-razkolebava-klyuchovi-tsennosti.html", "text": "Хибридната война разколебава ключови ценности. Това заяви бившият премиер на България Иван Костов на конференцията \"Секторът за отбрана на Република България - мъчителният преход от посткомунистически към евро-атлантически модел на развитие\", предаде БТА.Министерство на отбраната е адресът на риска на хибридната агресия, обясни Костов. Тази задача е на отбраната на България - не на институти, медии.Хибридната война цели разколебаване на ценности. Когато обществото се разколебава в ключовите си ценности и престава да ги споделя, както и да вярва в тях, се припознава в чужди ценности и започва да служи на тях.По мнението на Костов така хората могат да зададат дискурса на политическа прослойка, тъй като тя има стремеж да отразява това, което хората искат. Така през нагласите на обществото се реализира пробивът, изтъкна Иван Костов.Отбраната на България не е задължение само на Министерство на отбраната, Министерство на образованието също имало ангажимент, смята бившият премиер.Отбраната да е дълг и чест на цялото общество, иска Костов. В училище децата трябва да бъдат научени какво да ценят и какво да пазят. По думите на Костов, ако в училище се преподава носталгия по комунизма, скоро той отново ще почука на вратата.Това е логиката за всеки сектор по мнение на бившия премиер. Учениците да знаят, че имат европейска идентичност, за да не я загубят, настоя Иван Костов.Според него, ако преподаватели във Военната академия разказват, че НАТО и ЕС ще се разпаднат, то у нас няма да има никакви офицери.Иван Костов изтъкна, че страната ни все още не е избрала окончателно какво трябва да брани на всяка цена. Това е големият проблем според бившият премиер.Бойко Ноев - бившият министър на отбраната - е песимист за целите на кабинета два процента от БВП да отиват за отбрана.Ножицата между възможности и потребности в отбраната трябва да се затвори максимално според Ноев.Геополитическата среда се е променила, обясни Ноев и добави, че Русия е голям проблем. Той напомни, че неочаквани процеси са започнали на югоизточната граница на страната и България трябва да се обучи за тях.Той е категоричен, че не трябва да има съмнение, че без НАТО и без ЕС България няма бъдеще в сигурността. ", "date": "2018.05.29", "title": "Костов: Хибридната война разколебава ключови ценности"}
{"url": "https://news.bg/society/preobarnat-valyak-blokira-krastovishte-na-vratsa-i-dvizhenieto-kam-oryahovo-i-vidin.html", "text": "Преобърнат валяк блокира кръговото кръстовище на Враца и движението към Оряхово и Видин, съобщава НоваТВ. Машината е паднала по таван, докато е теглена от камион. При инцидента няма пострадали.Припомняме, вчера автобус превозващ ученици, катастрофира тежко край Враца. Бусът се преобърнал на обходния път от село Лиляче към Враца.Седем деца са пътували в автобуса. Осем души са ранени в катастрофата. Седем от тях са пътници, а осмият е шофьорът на автобуса.", "date": "2018.05.29", "title": "Преобърнат валяк блокира кръстовище на Враца и движението към Оряхово и Видин"}
{"url": "https://news.bg/health/belodrobno-bolni-chakashti-transplantatsiya-emigrirat-za-da-zhiveyat.html", "text": "С еднопосочен билет Здравно \"праща\" белодробно болните българи в Европа.На протест през Здравното министерство тази сутрин се събраха пациенти и техни близки. Освен апаратите си за дишане, събралите се тежко болни донесоха пред Министерството на здравеопазването и еднопосочните си билети за Европа.Тодор Мангъров, председател на асоциация \"Пулмонална хипертония\", заяви, че в момента за белодробна трансплантация чакат 16 български граждани, но от началото на 2017 г. клиниката в Австрия, в която вече успешно са извършени седем трансплантации на бял дроб, отказва да приема повече българи.Мотивът на клиниката - липса на договор с Евротрансплант, фондацията, която извършва логистиката при необходимост от трансплантация в друга държава.Мангъров заяви, че очаква отговор от министерството: Кой лъже? Здравно - че имат безсрочен договор с Евротрансплант, или клиниката във Виена?Христина Хрисимова, съпруга на Георги Хрисимов, който почина от белодробна идиопатична фиброза преди година и четири месеца, също подкрепи хората, нуждаещи се от белодробна трансплантация. Пред Министерство на здравеопазването тя дойде с двете си малки дъщерички. \"Тези хора стоят на кислородни апарати, съмнявам се да могат да се обслужват. Семействата им са приковани към тях и просто чакат да умрат\", заяви Хрисимова.Тя настоя за промяна: \"Това министерство не трябва да търси нови болници, защото нови болници няма. Това министерство трябва да се вдигне и да иде във Виена. Да иде при проф. Клепетко и да го помоли да вземе българските пациенти отново. Това министерство трябва да подпише договор с Евротрансплант - да плати каквито такси е необходимо, защото в момента нарушава здравноосигурителните права на всички тези пациенти, съгласно Закона за здравето, непредоставяйки им съвременно решение, защото им отнема правото и надеждата за живот.\"\"Не може Министерство на здравеопазването да се свързва с погребения и задушници\", посочи Хрисимова.Жената, която заведе съдебен иск срещу Министерство на здравеопазването, обясни, че Виенската болница отказва да се занимава с български пациенти от началото на миналата година.По думите й в края на 2016 г. тогавашният заместник-министър Ваньо Шарков е изпратил две писма по препоръка на комисията за лечение в чужбина.\"Това са седем доктори - шефове на болници, декани, включително и депутати. Изпратиха едни писма, с които поискаха разяснение какво включва капарото от 30 хиляди лева, което трябва да се изплати от министерството авансово. Тонът на тези писма беше крайно неуважителен, без каквато и да била етика в него и беше ултимативен. Докато вие не ни кажете какво включва това капаро - ние няма да преведем пари за двамата пациенти - Виктор и съпруга ми и също така няма да разглеждаме бъдещи пациенти за белодробни трансплантации\", посочи Хрисимова.\"Ако вие сте болницата във Виена, която е единствената, която приема компромисно български пациенти - ще се занимавате ли с нас въобще\", попита тя.Въпросът с договора с Евротрансплант коментираха и изпълнителният директор на Агенцията по трансплантации Д-р Марияна Симеонова и заместник-министър д-р Бойко Пенков, които излязоха пред сградата на министерството.Д-р Пенков призна: \"Има проблем - търсим начин да го решим.\"Той поясни, че с Евротрансплант има договор, който не е прекъсван. \"Евротрансплант е организация, която подсигурява логистиката за доставка на органи до някой център, където се правят трансплантации. Това, че ние сме членове и предстои преподписване за ново членство на България в Евротрансплант, не означава , че имаме договор с център, където се извършват реално трансплантации\", обясни д-р Пенков.По думите му договорът с Австрия е бил за три години и е изтекъл.Д-р Сименова от своя страна увери, че до две седмици очаква отговор от болницата във Виена, тъй като вече е провела разговор с борда на Евротрансплант, които ще потвърдят пред болницата във Виена членството на страната ни.Междувременно са проведени разговори и с болница във Франция и Англия, в които са изпратени документи на български пациенти, за да се гарантира, че всеки ще получи шанс за живот.Виктор, един от болните, който присъства на протеста пред МЗ, каза, че седем българи са спасени от д-р Клепетко.\" В момента този човек е обиден и няма да приема наши пациенти.\"Изпуснахме златни ръце. Защо трябваше да се стига до тук? Търсим алтернативи, защото някой е направил грешки, които са непоправими\", посочи мъжът.", "date": "2018.05.29", "title": "Белодробно болни, чакащи трансплантация, емигрират, за да живеят"}
{"url": "https://news.bg/world/erdogan-i-putin-dovolni-ot-razvitieto-na-aets-akkyuu-i-turski-potok.html", "text": "Президентът на Турция Реджеп Ердоган и руският му колега Владимир Путин обсъдиха развитието в Сирия и икономическите отношения по време на телефонен разговор, съобщава \"Дейли сабах\".Двамата лидери са изразили задоволството си от напредъка в изграждането на АЕЦ \"Аккюу\" и газовия проект \"Турски поток\", съобщиха източници.Те също са подчертали важността да се използват местни валути в двустранната търговия.От Кремъл обявиха, че двамата са подкрепили териториалната цялост и суверенитет на Сирия.Телефонното обаждане е организирано по молба на Анкара.", "date": "2018.05.29", "title": "Ердоган и Путин доволни от развитието на АЕЦ „Аккюу” и „Турски поток”"}
{"url": "https://news.bg/int-politics/golemiyat-barieren-rif-otselyal-pri-pet-klimatichni-smartonosni-sabitiya.html", "text": "Големият бариерен риф е оцелял при пет \"смъртоносни събития\", свързани с климата през последните 30 хил. години, но може да не е достатъчно устойчив, за да се възстанови от сегашното си влошено положение. Това показва нов научен доклад, цитиран от ДПА.Рифът, който се намира край източното крайбрежие на Австралия, е най-голямата световна коралова система в света - по-голяма от Италия - и една от най-биоразнообразните екосистеми на планетата с милиони морски форми на живот.През последните години Големият бариерен риф претърпя нашествие на морски звезди от вида Трънен венец, утаяване, влошаване на качеството на водата, окисляване на океана, огромно по мащабите си избелване последователно през 2016 и 2017 г., което учените изтъкват, че е \"сварило\" части от рифа.Продължилото 10 години многонационално изследване, публикувано в сп. Nature Geoscience, е първото по рода си, което реконструира еволюцията на рифа през последните 30 хилядолетия в отговор на големи и резки промени в околната среда.Според проучването Големият бариерен риф се е приспособявал към резки промени в околната среда в миналото, премествайки се по морското дъно, докато нивото на океаните се е покачвало и спадало.Рифът е по-устойчив на големи промени в околната среда като например покачване на морското равнище и промяна на температурата на морето, отколкото се смяташе досега, е установило проучването.Ала остава открит въпрос дали неговата устойчивост ще бъде достатъчна, за да оцелее при настоящия упадък на кораловите рифове, изтъква Джоди Уебстър, който е водещият изследовател и професор в Университета в Сидни.\"Имам сериозни притеснения относно способността на рифа в настоящата му форма да оцелее темпа на промяна, предизвикан от многото настоящи стресове и тези, които се прогнозират в близко бъдеще\", подчерта ученият.Изследването е използвало данни от ядрата на фосилни рифове на 16 места в Кейрнс и Макей в Куинсланд според изявление на университета.Изследването обхваща периода преди \"Последния ледников максимум\", преди 20 хил. години, когато морското равнище е било 118 метра под настоящото равнище, до появата на съвременния риф преди около 9000 години.Големият бариерен риф е претърпял пет масови смъртоносни събития, но е успял да се възстанови в течение на времето заради целостта на рифовите местообитания, като коралите и кораловите водорасли и рифа са имали способността буквално да мигрират между 0,2 и 1,5 метра годишно, се изтъква в проучването.Рифът обаче едва ли ще оцелее при настоящите равнища на покачване на температурите на морската повърхност, рязкото намаляване на кораловото покритие, ежегодното избелване на коралите, намаляването на качеството на водата и увеличаването на потока от седименти от европейското заселване на Австралия насам, според учените.", "date": "2018.05.29", "title": "Големият бариерен риф оцелял при пет климатични \"смъртоносни събития\""}
{"url": "https://news.bg/crime/gorublyantsi-iskat-park-iztok-na-obshtinska-zemya.html", "text": "Горублянци протестират срещу корупцията по високите етажи. Жителите на \"Горубляне\" негодуват срещу действията на Столична община относно проекта за изграждането на парк \"Изток\". Според тях от общината лъжат, че няма държавна и общинска земя, върху която да се изгради парк.\"Има достатъчно държавна и общинска земя да се направи парк. Общината се бави и не иска да си свърши работа\", това заяви пред news.bg председателят на Инициативния комитет Горубляне - Иван Димитров.Защо казват, че няма земя за детски градини и зелени площи, а същевременно всяка година продават земя за други цели, пита Димитров. Той недоумява защо кметът на София Йорданка Фандъкова се хвали, че е продават земи за 30 млн. лв.\"Продават на безценица на всякакви хора\", изтъкна Димитров и допълни, че от това жителите реализират загуби.Той е категоричен че има над 1200 дка държавна и общинска земя, в близост до сградите на БАН до бул. \"Цариградско шосе\". Теренът бил достатъчен за изграждането на парк.Действията на общината предизвиквали война между \"Младост\" и \"Горубляне\" за парк \"Изток\", а има държавна и общинска земя, която е достатъчна за парка, смятат от ИК Горубляне.Протестиращите искат общината да поеме отговорност.\"Към общината - искаме да се направи парка, обаче те нямат пари. Много искаме река Искър от Панчарево до летището, която е държава и общинска земя, да стане аквапарк с алеи и велоалеи\", Иван Димитров. Горублянци се съмняват, че общината нагласила земята, за да се продаде и за да се направят комплекси.Горублянци излизат на организиран протест на 29 май от 18:30 часа на караулката на околовръстен път и бул. \"Самоковско шосе\".", "date": "2018.05.29", "title": "Горублянци искат парк \"Изток\" на общинска земя"}
{"url": "https://news.bg/bulgaria/demografskata-kriza-ne-promenya-naglasite-na-mladite.html", "text": "Говоренето, предупрежденията и алармите за демографската криза у нас не променят нагласите на младите хора по отношение на личните им планове.Поколението на хората между 14 и 29-годишна възраст у нас си представя да има две деца в живота си. Това отчита в свое проучване \"Галъп интернешънъл\" като част от проект на Фондация \"Фридрих Еберт\" за Централна и Източна Европа.Данните показват, че няма съществена промяна в нагласите спрямо предишното подобно измерване от преди четири години.Данните в национално представителното проучване показват, че 12% си представят едно дете. 59% искат да имат две деца. Едва 10% - три, а 2% искат четири или повече.На практика почти никой не посочва, че не иска деца. Останалите 17% не знаят или не отговарят.При тийнейджърите у нас делът на онези, които още не знаят колко деца биха искали да имат в живота си, е една пета, а при тези между 20 и 29 години - около една десета.Така средният брой деца, които биха желали да имат в живота си младите хора у нас, е 2. Преди 4 години резултатът беше 2.02.Доходите, а с тях и образованието, населеното място и т.н. - както собствените, така и на родителите - се потвърждават като важни фактори за желания от младите хора брой деца. Младите с по-благоприятна житейска перспектива като че ли не поставят децата толкова високо в предпочитанията си.И тук няма съществена разлика спрямо предходни години, посочват експертите от \"Галъп интернешънъл\", според които е явно, че в последните няколко години - в които все по-активно се говори за демографските проблеми у нас - не е настъпила съществена промяна в представите, плановете и мечтите на хората в основната детеродна възраст.Този тип процеси, разбира се, са много бавни и след няколко години следва да бъде направено още едно замерване.", "date": "2018.05.29", "title": "Демографската криза не променя нагласите на младите"}
{"url": "https://news.bg/world/siriya-prizna-nezavisimostta-na-abhaziya-i-yuzhna-osetiya.html", "text": "Сирия призна независимостта на Абхазия и Южна Осетия, се казва в съобщение на външното министерство на арабската държава, информира РИА Новости.Дамаск и Цхинвали обявиха взаимно признаване и установяване на дипломатически отношения на ниво посланици. Това е в съответствие с Виенската конвенция за дипломатическите отношения от 18 април 1961 г. и Виенската конвенция за консулските отношения от 23 април 1963 г.Независимостта на Южна Осетия е призната от Русия, Никарагуа, Венецуела, Вануату, Тувалу и други.", "date": "2018.05.29", "title": "Сирия призна независимостта на Абхазия и Южна Осетия"}
{"url": "https://news.bg/politics/demokratite-iskat-priznanie-ot-vlastta-za-otkaz-ot-e-glasuvane.html", "text": "От \"Демократична България\" призовават кабинетът да заяви отказа си от електронно гласуване през 2019 г. Управляващите да заявят и че нямат капацитета и не могат да въведат гласуването и да осигурят участие на стотици хиляди българи в изборния процес, искат от \"Демократична България\".От движението напомнят, че преди 2 години Народното събрание, след референдум, прие промени в Изборния кодекс, с които се предвижда електронно дистанционно гласуване на изборите за Европейски парламент през 2019 г.По мнение на политическото движение е ясно, че управляващите не желая реализация на електронното гласуване.\"Проектът, за който е осигурено европейско финансиране, е зациклил. Спрян е проектът за електронна идентификация, а новите електронни лични карти, с които електронното гласуване би могло да бъде масово, се отлагат постоянно\", е записано в официалната позиция на \"Демократична България\".Когато наближат европейските избори през 2019 г., управляващите ще се \"завайкат\" как ЦИК и администрацията не са изпълнили закона. Но на всички е ясно, че един проект се движи не от администрацията, а от политическата воля - ако управляващото мнозинство имаше такава, проектите вече щяха да са реализирани - както за електронно дистанционно гласуване, така и за електронна идентификация, и вече щяха да текат тестови гласувания, с които да се докаже работоспособността и сигурността на системата.През февруари ЦИК изпрати свое становище до Народното събрание, в което иска отлагане на електронното гласуване, защото в България няма средство за електронна идентификация. Най-важният спор - дали без национална схема за електронна идентификация може да се гласува - остана без отговор от парламента, макар че можеше да се изясни с една поправка в Изборния кодекс.Според движението основна причина за блокирането на проектите е политическият страх от електронно гласуване.", "date": "2018.05.29", "title": "Демократите искат признание от властта за отказ от е-гласуване"}
{"url": "https://news.bg/health/ananiev-uspokoyava-che-zdravnata-karta-ne-zakriva-legla.html", "text": "След дълъг период на преговори и разговори МС одобри Националната здравна карта. Новината съобщи на брифинг в МС здравният министър Кирил Ананиев.При разговорите с БЛС и здравния сектор, по думите му, станало ясно, че не се разбират целите на националната здравна карта. Националната здравна карта определя фактическото състояние на системата от една страна и съответните потребности от медицинска дейност, която е необходимо да се предостави на населението на нашата страна, посочи той.Картата е съобразена с капацитета на лечебните заведения да осъществят тази дейност. Националната здравна карта нито открива, нито закрива легла за активно лечение в болниците, поясни министър Ананиев. Броят на леглата не определял начина на финансиране на болниците. Те се финансират през бюджета на НЗОК на база на извършена дейност.С 608 легла повече се въвеждат в националната здравна карта в сравнение с първоначалното предложение на МЗ. Така те стават 33 482. По този начин на 45% от населението се осигурява поне по една хоспитализация.В този процент е заложен известен резерв. Хората, които имат нужда от медицинска помощ няма да бъдат оставени без лечение, подчерта Кирил Ананиев. През миналата година 1/3 от болничните легла не са били използвани. Няма да има български гражданин, на който да му бъде отказана медицинска помощ, на база на това, че някъде не са открити легла, изтъкна здравният министър.БЛС обаче ще обжалва националната здравна карта. В това той вижда нещо общо с предстоящите избори в БЛСПрипомняме, проектът за  и предвижда леглата в болниците в цялата страна да бъдат намалени от 38 803 на 32 913. Статистически данни показват, че през 2017 година в страната са използвани над 24 700 легла.С намалението на леглата в Националната здравна карта Министерството на здравеопазването предвижда резерв от 30% болнични легла. Здравната карта ще бъде критерий, по който Националната здравноосигурителна каса (НЗОК) ще сключва договори с болничните заведения по области.", "date": "2018.05.29", "title": "Ананиев успокоява, че здравната карта не закрива легла"}
{"url": "https://news.bg/health/ninova-iska-ot-pravitelstvoto-3-mln-lv-za-belodrobno-bolnite.html", "text": "Държавата и правителството не могат да осигурят 3 млн. лева, за да спасят с трансплантация на бял дроб 16 българи от смърт, болни от пулмонална хипертония. Трима от тях вече не успяха да дочакат тази оперативна интервенция. Това заяви лидерът на БСП Корнелия Нинова на брифинг в централата на партията.Червеният лидер призова българската държава и правителството да отговори на въпроса дължи ли неизплатени пари на европейски клиники за лечението на български граждани. \"Ние искаме отговор на въпроса дължат ли се пари на европейски клиники\", заяви Нинова, според която още утре правителството трябва да намери 3 млн. лева, за да се осигури нормален начин на живот на хората.Тодор Мандъров, председател на Асоциацията на пулмонална хипертония, от своя страна заяви, че трансплантацията на бял дроб не може да бъде извършена в България, а в Европейски страни като Австрия или Франция. Той изрази съжаление, че тези българи не са в листата на чакащите в Европа.\"Трябва да бъде издадена декларация от европейска клиника, но тъй като българското правителство дължи пари на европейските клиники, това не може да се случи\", изтъкна той.", "date": "2018.05.29", "title": "Нинова иска от правителството 3 млн. лв. за белодробно болните"}
{"url": "https://news.bg/crime/ot-hilyada-na-8-hil-lv-uvelichavat-garantsiyata-za-yuristkonsulta-na-poduyane.html", "text": "От хиляда на 8 хил. лв. увеличават гаранцията за юристконсулта на \"Подуяне\". Решението на Софийския апелативен съд.Припомняме, че на 18 май, срещу 1000 лева гаранция, от Софийския градски съд освободиха главния юрисконсулт на район \"Подуене\" Лилия Геринска. Тя бе  на антимафиотите и прокуратурата.  Кметът на район \"Подуяне\"  на шефа на правния отдел в общината.", "date": "2018.05.29", "title": "От хиляда на 8 хил. лв. увеличават гаранцията за юристконсулта на \"Подуяне\" "}
{"url": "https://news.bg/health/zdravno-tarsi-sadeystvie-ot-mvnr-za-chakashtite-transplantatsiya-na-byal-drob.html", "text": "Здравният министър Кирил Ананиев е притеснен от проблемите на .За най-спешните случаи се създавала организация, стана ясно от коментара на Ананиев пред медиите в МС.Търсело се съдействието на посланиците ни и МВнР, които са влезли в контакт с няколко болници в Австрия, Германия, Франция, Великобритания, за да се уточнят условията и нуждаещите се от бърза трансплантация да преминат процедурата.В две наши болници създаваме необходимата организация по обучение на медици, които да могат да осъществят трансплантация на бял дроб и в България, подчерта министърът.", "date": "2018.05.29", "title": "Здравно търси съдействие от МВнР за чакащите трансплантация на бял дроб"}
{"url": "https://news.bg/world/sasht-nareche-parodiya-siriyskoto-predsedatelstvo-na-konferentsiyata-po-razorazhavane.html", "text": "Посланикът на САЩ в ООН в Женева определи като \"пародия\" сирийското председателство на Конференцията по разоръжаване и напусна срещата, когато сирийският представител взе думата, информира АФП.\"Присъствието на Сирия тук е пародия. Този режим извърши безброй престъпления срещу собствения си народ чрез използване на химически оръжия, просто е недопустимо да ръководят този орган\", каза Робърт Ууд пред АФП преди заседанието да започне.Според него те нямат моралната власт или доверието, за да председателстват този орган четири седмици.В понеделник Сирия пое ротационното председателство на комисията според дългогодишна практика сред 65-те страни членки. Ротационното председателство е определяно по азбучен ред на английски език.По време на първото заседание на сирийското председателство днес САЩ поведоха няколко дипломати на протест.Ууд за кратко напусна залата, когато сирийският посланик Хусам Един Аала откри сесията. Американският посланик се върна и изрази недоволството на Вашингтон.\"Днес е тъжен и позорен ден в историята на този орган\", каза американският посланик пред комисията.Той се закани, че през следващите четири седмици Сирия няма да може да прокара инициативи, които са в ущърб на интересите на САЩ и фундаментално ще променят естеството на присъствието си на заседанията.Великобритания и Австралия също застанаха зад САЩ. Френският представител заяви, че Сирия \"няма моралната власт да води този орган\".", "date": "2018.05.29", "title": "САЩ нарече \"пародия\" сирийското председателство на Конференцията по разоръжаване"}
{"url": "https://news.bg/politics/ot-1-septemvri-gorivata-za-transporta-shte-sa-s-minimum-6-biodizel.html", "text": "От 1 септември горивата от нефтен произход в транспорта трябва да съдържат минимум 6% биодизел, от които 1% биогориво от ново поколение.Това е регламентирано в одобрен от кабинета проект за изменение на Закона за енергията от възобновяеми източници. Промените регламентират използването на биогорива от ново поколение в транспортния сектор и ще съдействат за изпълнение на националната цел за потребление на биогорива от ново поколение (биогорива, произведени от отпадъци и остатъци - слама, водорасли, гроздови джибри, животински тор, утайка отпадъци и др.)В изпълнение на изискванията на Директива 2015/1513/Е0 България е определила и представила в Европейската комисия национална цел за потребление на биогорива от ново поколение в размер на 0,05 процентни пункта енергийно съдържание от задължителния дял на енергия от възобновяеми източници във всички видове транспорт. Целта трябва да бъде постигната до 2020 г.С промените в законопроекта се предлагат критерии за устойчивост при използване на биогорива.Въвежда се изискване за откриване и проследяване на суровините за производство на биогорива от ново поколение и произведените от тях биогорива по цялата верига на стойността. По този начин ще се предотврати умишленото им модифициране или превръщане в отпадъци, така че да попаднат в обхвата на суровините за производство на биогорива от ново поколение. При констатиране на неправомерни действия ще бъде уведомявана Европейската комисия.", "date": "2018.05.29", "title": "От 1 септември горивата за транспорта ще са с минимум 6% биодизел"}
{"url": "https://news.bg/crime/obvinyavat-shofyora-na-kamiona-za-vcherashnata-katastrofa-na-am-trakiya.html", "text": "Окръжна прокуратура-Пловдив привлече към наказателна отговорност шофьорът на участвалия в катастрофа ТИР на 28 май на автомагистрала \"Тракия\", при която загинаха двама души.Нарушил е правилата за движение и е причинил смъртта на двама души, като случаят е особено тежък. Обвиняемият е задържан с постановление на наблюдаващия прокурор за срок от 72 часа, в рамките на които предстои да бъде внесено в съда искане за вземане спрямо него на мярка за неотклонение \"Задържане под стража\".Предвиденото от закона наказание за престъплението, в което е обвинен, е лишаване от свобода от 5 до 20 години и лишаване от право да управлява МПС.По делото се разпитват свидетели, назначени са съдебно-медицинска и авто-техническа експертизи, като последната следва да даде заключение за конкретната причина за настъпване на произшествието. Обвиняемият е бил тестван на място за алкохол с техническо средство, като пробата е била отрицателна. Взета му е кръвна проба, която се изследва за наркотични вещества. Разследването продължава.", "date": "2018.05.29", "title": "Обвиняват шофьора на камиона за вчерашната катастрофа на АМ \"Тракия\""}
{"url": "https://news.bg/politics/pravitelstvoto-ofitsialno-podkrepi-balgarskite-prevozvachi.html", "text": "На заседание на Министерския съвет правителството одобри официална позиция в подкрепа на българските превозвачи. Решението идва в изпълнение на  тази година.Тогава депутатите възложиха на кабинета да обсъди законодателния пакет за мобилност на Европейската комисия, познат като пакета \"Мобилност\" или пакета \"Макрон\".След това правителството трябваше да приеме недвусмислена позиция в подкрепа на исканията на българските превозвачи и в защита на техните и тези на българските граждани права и интереси.Правителството одобри доклада на министъра на транспорта, информационните технологии и съобщенията, в изпълнение на решението на НС и с цел максимална защита на националния интерес по пакета за мобилност на Европейската комисия.", "date": "2018.05.29", "title": "Правителството официално подкрепи българските превозвачи"}
{"url": "https://news.bg/int-politics/bivsh-shef-na-razuznavaneto-na-kndr-otiva-v-sasht-za-razgovori.html", "text": "Бившият шеф на разузнаването на Северна Корея и високопоставен служител Ким Йонг Чол отива в САЩ, след посещение в Пекин за разговори с американски представители относно евентуална среща на високо равнище между Ким Чен-ун и Доналд Тръмп, съобщава \"Ройтерс\".Ким Йонг Чол също участва активно в разговорите с Южна Корея, а посещението му в САЩ цели допълнително да покаже, че подготовката за историческата среща на върха напредва.В същото време Ким Чанг Сон, началник на кабинета на Ким Чен-ун, пристига в Сингапур през Пекин. Екип от държавни служители на САЩ, включително заместник-началникът на щаба на Белия дом Джо Хагин, напусна авиобазата \"Йокота\" в Япония и отлетя за Сингапур. Белият дом коментира, че екипът \"предварително\" е пътувал до Сингапур, за да се срещне със севернокорейците.Срещу Ким Йонг Чол, който трябва да пристигне в САЩ има санкции и забрана да посещава страната, но предстоящото му посещение показва, че му е предоставена възможност. Съединените щати и Южна Корея включват в черния списък Ким Йонг Чол за подкрепата на ядрената програма на КНДР., планирана за 12 юни в Сангапур, преди да обяви, че е преразгледал решението си, а американски и севернокорейски официални лица се срещнаха, за да обсъдят подробностите на среща на върха.Анализаторите смятат, че Вашингтон се опитва да определи дали Северна Корея е склонна да постигне съгласие за достатъчни стъпки към ядрено разоръжаване, за да може да се проведе среща на върха.Северна Корея защитава своите ядрени и ракетни програми като възпиращо средство срещу евентулна агресия от страна на САЩ, които имат 28 500 военни в Южна Корея, наследство от Корейската война от 1950-53 г., която завършва с примирие, а не с мирен договор.КНДР отдавна заявява, че е в състояние да се откаже от ядрения си арсенал, ако Съединените щати изтеглят войските си от Южна Корея и прекратят своя \"ядрен чадър\" със Сеул.", "date": "2018.05.29", "title": "Бивш шеф на разузнаването на КНДР отива в САЩ за разговори"}
{"url": "https://news.bg/society/dans-iska-tayno-da-vkarva-agenti-v-chastni-firmi-i-institutsii.html", "text": "С промени в закон, ДАНС иска да внедряват тайни агенти в частни фирми и институции. Ще следят за нередности и злоупотреби, а всичко това да се случва без знанието на ръководствата. \"Смущаващото в тези текстове е, че отсъства съдебният контрол, което ще влоши бизнесклимата у нас\", коментира пред НоваТВ Васил Велев, председател на Управителния съвет на Асоциацията на индустриалния капитал у нас.Велев обясни, че \"използването на специални разузнавателни средства - СРС се разрешава от съда, а внедряването на агенти ще става без знанието и съгласието на ръководителя на фирмата, а защо не и на някоя партия\". Дори предлаганите изменения да не бъдат приети, тяхното обсъждане плаши и прогонва потенциални инвеститори, смята той.Според бившият министър на вътрешните работи Емануил Йорданов, промените не са големи и няма да доведат до проблеми. \"Практиката показва, че във всеки период от време има различни практики. При социализма най-важно беше самопризнанието. След това акцентът падна върху СРС-тата, макар че от тях също не излиза нищо съществено. Сега ще се насочим към служителите под прикритие\", коментира той.Подобни закони трябва да се изготвят от специалисти със съответната квалификация, смята Йорданов. \"В България от години се възпитава неуважение към закона. Още преди да е приет, търсим начини да го заобиколим\", обясни бившият вътрешен министър.Според публикуван на страницата на ДАНС  за приемане на , предложен от правителството: \"Действащият към момента ред за прикритие на служители на Агенцията не съответства на нуждите за бързото и ефикасно прилагане на този институт с оглед динамично променящата се среда за сигурност и породената от тази промяна необходимост за своевременно и адекватно противодействие на посегателства, насочени срещу националната сигурност, като се създават затруднения с оглед спазването на принципите на конспиративност и законност и прилагането на разпоредбите, уреждащи защитата на класифицираната информация.\"", "date": "2018.05.29", "title": "ДАНС иска тайно да вкарва агенти в частни фирми и институции"}
{"url": "https://news.bg/health/krayno-vreme-e-za-natsionalnata-zdravna-karta-spored-prof-gencho-nachev.html", "text": "Крайно време е да се приеме . Това заяви пред БНТ директорът на болницата \"Св. Екатерина\" проф. Генчо Начев.По думите на Начев Националната здравна карта трябва да се приеме възможно най-скоро, въпреки съпротивата, която вече се чува от различни места.Според него Националната здравна карта е много либерална. Това се виждало от факта, че тя позволявала повече легла, отколкото са използвани през миналата година. Начев допълни, че тези легла ще бъдат повече от необходимия брой.Припомняме, Националната здравна карта предстои да бъде обсъдена и предложена за приемане днес на заседание на Министерски съвет.  и предвижда леглата в болниците в цялата страна да бъдат намалени от 38 803 на 32 913. Статистически данни показват, че през 2017 година в страната са използвани общи над 24 700 легла. С намалението на леглата в Националната здравна карта Министерството на здравеопазването предвижда резерв от 30% болнични легла.Здравната карта ще бъде критерий, по който Националната здравноосигурителна каса (НЗОК) ще сключва договори с болничните заведения по области.Начев коментира още, че не може обективно да се кажи дали парите в здравеопазването са много или малко. По думите му парите за здраве у нас прогресивно се увеличават всяка година, но не се вижда никакъв ефект от това. Причината за това той вижда в неефективното разходване на средствата.", "date": "2018.05.29", "title": "Крайно време е за Националната здравна карта според проф. Генчо Начев"}
{"url": "https://news.bg/regions/uchilishten-avtobus-katastrofira-v-razgradsko.html", "text": "Поредна катастрофа с автобус на територията на страната.След като вчера , тази сутрин училищен автобус се удари в лека кола по пътя Кубрат - Завет, област Разград.При катастрофата леко са пострадали 10 деца.Учениците са преминали през болнично заведение за преглед. Те са без сериозни наранявания и са освободени, съобщиха от МВР.При инцидента по-тежко е пострадала жената, управлявала леката кола. Към момента няма данни за състоянието ѝ. Тя е настанена в болницата в Разград.Сигналът за катастрофата е постъпил в МВР около 7 часа сутринта. По първоначални данни училищният автобус се е ударил в лека кола, но няма информация за обстоятелствата около произшествието.Вследствие на удара временно беше затворен пътя II-23 Кубрат - Исперих. На мястото се извършва оглед. Предстои да се изяснят причините, довели до катастрофата.Към 12 часа движението по пътя Кубрат - Исперих е било възстановено. Припомняме, вчера, 28 май, в страната възникнаха множество пътнотранспортни произшествия. При инцидентите загинаха 4 души, а най-малко 13 бяха ранени.. В автобуса пътуваха седем деца. Децата, както и водачът на рейса, пострадаха при удара.. При катастрофата се е преобърнал микробус, който превозва моторни лодки, При инцидента леко пострадаха двама души.57-годишен  на пътя между Бенковски и Съединение до Пловдив. Шофьорът загина на място. При инцидента нямаше пострадали пътници.. При произшествието челно се удариха ТИР и лека кола. Пътният инцидент стана при 124-и километър на магистралата в посока София, в близост до Пловдив.. Пострадалите при катастрофата са румънски граждани.Два румънски автобуса и кола се удариха по пътя Русе-Бяла. До инцидента се стигнало, след като леката кола спряла рязко. Тогава единият автобус я ударя леко отзад, но вторият автобус се удря в тях по-силно. Нямаше пострадали хора.Автобусите са превозвали туристи от София за Букурещ. Вторият автобус е със счупено предно стъкло и изчаква да бъде изтеглен. Според полицията причина за инцидента е неспазване на дистанция.45-годишен мъж загина при катастрофа на автомагистрала \"Хемус\".През изминалото денонощие на територията на страната са възникнали общо 12 тежки произшествия.При катастрофите са загинали 4 души. Ранените са 23, като няма такива с опасност за живота. Това показват данни на МВР относно инцидентите у нас за последните 24 часа.На територията на София вчера са възникнали 67 леки катастрофи и един тежък инцидент. Няма загинали хора, 1 човек е ранен.От началото на месец май в страната са възникнали общо 452 тежки катастрофи. При тях са загинали 32 души, а 584 са ранените, показва още черната статистика на МВР.От началото на настоящата 2018 година в България са станали 2 342 тежки катастрофи. Загинали са 185 души, а 3 007 са ранени.", "date": "2018.05.29", "title": "Училищен автобус катастрофира в Разградско"}
{"url": "https://news.bg/politics/i-v-makresh-gerb-zaplashvali-izbiratelite-na-bsp-obvinyava-vesela-lecheva.html", "text": "От ГЕРБ заплашвали и пристискали избирателите на БСП при вчерашните местни избори в община Макреш. Това заяви пред bTV зам.- председателят на ПГ на БСП Весела Лечева.\"Аз бях на вота в община Макреш. Твърдя, че всички партньори, които заявиха, че ще подкрепят нашия кандидат, бяха заплашвани. Ние, с всички сили, успяхме да противодействаме на заплахите. Това не може и не бива да се случва\", заяви Лечева.По думите на социалистката в Макреш имало 4 кандидата за кмет. Четвъртият кандидат имал 120 гласа и открито заявил, че ще подкрепи кандидата на БСП. \"Още от следващия ден имаше обаждания и заплахи по телефона. Ние изразихме нашата подкрепа към него. Представям си какво ще бъде след една година, на изборите за местна власт\", отсече Начева и добавим, че БСП е осигурявала физическа охрана на тези, които са гласували за левицата.Според Начева проведените частични местни избори в някои населени места били една грозна картина на фона на европредседателството, \"заради грубото нарушение на всички норми и правила, извоювани от българските граждани - като свободното право на глас\". По думите ѝ е много трудно от София хората да си представят живота в малките населени места, където хората живеели в постоянен страх.Тя добави още, че тези малки населени места са зависими от централната власт. \"Това, което се случи през последните седмици, прескочи всякакви граници. Затова казахме, че ще искаме касиране на тези избори и сезиране на всички европейски институции, отговарящи за правата на хората и върховенството на закона\", заяви Лечева.Тя беше категорична, че политическата отговорност носи ГЕРБ. Лечева също така е и сигурна, че Цветан Цветанов познава кандидатите си за кметове.По повод заявлението на премиера, че не познавал кандидатите, тя отсече, че това е измиване на ръце.Стана ясно и че областните координатори на БСП са провели съвместно заседание в централата на партията.В хода на заседанието социалистът Кирил Добрев заяви, че изминалите частични изброи в селата Галиче и Беден дават ясен сигнали, че ГЕРБ са готови на всичко, за да не бъдат изхвърлени от властта.Добрев обяснил на всички за злоупотребите, които са били направени на последния частичен местен вот от управляващата партия, страха на хората и погазването на правото на глас - 28 години след началото на промените, пишат от пресцентъра на БСП.В рамките на заседанието социалистите обсъдили въпроси, свързани с техническата обезпеченост на местните клубове, връзката между отделните звена в организациите и начините на взаимодействие между отделните области.", "date": "2018.05.29", "title": "И в Макреш ГЕРБ заплашвали избирателите на БСП, обвинява Весела Лечева"}
{"url": "https://news.bg/energy/restriktsiite-na-kevr-vodyat-do-po-golyam-skok-v-tsenite-na-toka-smyata-prof-tasev.html", "text": "Във връзка с очакваното поскъпване на тока това лято, проф. Атанас Тасев коментира пред БНТ, че КЕВР има специален сметкоплан, в който точно са определени кои разходи могат да бъдат признати в ценовото регулиране.\"Последните години регулаторът се държи доста рестриктивно по понятни причини. Като в значителна част от необходимите инвестиции реално не се приемат. Това не е съвсем положително, защото след време системата за принос може да деградира и тогава ще се наложи по-голям скок\", обясни професор Тасев.Увеличение на цената на тока за бита ще се увеличи с около 1,89%, а енергийните дружества поискаха скок между 5 и 16 на сто. Крайната цена на клиентите на ЧЕЗ трябва да е с 1,7%, на ЕВН с 1,81% и на Енергопро с 2,6%.\"Регулаторът трябва да се съобрази с цялото състояние на пазара, с всички играчи, не само с ЕРП-тата. И е некоректно да се гледа само към ЕРП-тата при увеличение на цената\", а в КЕВР няма административната сила за проверки, обясни Явор Куюмджиев, бивш зам.-министър на енергетиката.И двамата енергийни експерти считат, че преносната мрежа в София е остаряла и ако не може да се пренесе тази енергия, сме загубени. Преки инвестиции в мрежата, ще доведат до рязко вдигане цената на преноса.", "date": "2018.05.29", "title": "Рестрикциите на КЕВР водят до по-голям скок в цените на тока, смята проф. Тасев"}
{"url": "https://news.bg/crime/gdbop-i-politsiyata-v-holandiya-razbiraha-grupa-za-kiberprestapleniya.html", "text": "В хода на международна операция служителите на отдел \"Киберпрестъпност\" към ГДБОП и полицията в Холандия разбиха организирана престъпна група, занимаваща се с киберпрестъпления.Международната операция е ръководена от Върховната Касационна прокуратура. Целта на акцията е противодействие на лица, използващи анонимизиращи хостинг услуги, за да прикрият престъпната си дейност.Престъпленията били свързани с разпространение на материали, представляващи сексуална експлоатация на деца. Групата предоставяла и интернет ресурс за извършване на други видове киберпрестъпления и пране на пари.В резултат на съвместните действия на българските и холандските полицейски власти уебсайтът на доставчика на услугите е свален. Преди това органите на реда направили копие на цялата база данни за клиентите на двете компании.Установени са конкретни IP адреси, както и финансови записи. По предварителни данни по-голяма част от потребителите, които качвали материали, представляващи сексуална експлоатация на деца, са извън пределите на Холандия и България.В хода на операцията е арестуван собственикът на двете компании. Той е бил задържан от властите в Тайланд. Арестуван е и техническият администратор на сайта. Той е задържан у нас.Установено е, че администраторът е пребивавал в страната ни повече от месец с кемпер с молдовска регистрация и е извършвал престъпна дейност. Той е задържан на връх Ком, област Монтана. Срещу него е наложена постоянна мярка за задържане. Следва той да бъде екстрадиран в Холандия.Анонимизиращите хостинг услуги, познати още като \"Bulletproof hosting services\", и лицата, които ги предлагат, играят важна роля при извършването на киберпрестъпленита. Този вид услуги предоставят сървъри за престъпно ползване с цел възпрепятстване на правоприлагащите органи, обясняват от пресслужбата на МВР.В хода на разследването е установено, че двамата задържани са били наясно относно съдържанието, което е хоствано, и въпреки това не са предприели действия за спиране на разпространението.С реализирането на операцията успешно е прекратено тригодишно разследване, иззети са сървъри, свързани с две чуждестранни търговски дружества, предоставяли хостинг услуги и такива за споделяне на данни.", "date": "2018.05.29", "title": "ГДБОП и полицията в Холандия разбираха група за киберпрестъпления"}
{"url": "https://news.bg/crime/tsatsarov-podpisa-sporazumenie-za-satrudnichestvo-s-glavniya-prokuror-na-ungariya.html", "text": "Главните прокурори на България и Унгария - Сотир Цацаров и д-р Петър Полт, подписаха споразумение за сътрудничество.Споразумението предвижда двете страни да обменят информация и да осъществяват консултации по международното правно сътрудничество. В документа се предвижда и провеждането на взаимни обучения на прокурори и обсъждане на въпроси, свързани с противодействието на престъпността.Споразумението беше подписано в Будапеща, по време на официалното посещение на Цацаров в Унгария по покана на унгарския му колега.В хода на визитата си в Унгария Цацаров ще се срещне и с министъра на вътрешните работи на страната д-р Шандор Пинтер, както и с ръководството на Върховния съд.Главният прокурор е придружаван от заместника си Ася Петрова, съобщиха от прокуратурата.", "date": "2018.05.29", "title": "Цацаров подписа споразумение за сътрудничество с главния прокурор на Унгария"}
{"url": "https://news.bg/disasters/prekratyavat-izdirvaneto-na-mh370-nad-4-godini-sled-izchezvaneto-mu.html", "text": "Четиригодишното издирване на изчезналия полет MH370 на Malaysia Airlines приключи, след като е било прекратено последното, частно финансирано издирване, съобщава БиБиСи.Американската компания Ocean Infinity използваше дълбоководен кораб, за да проучи голяма част от южната част на Индийския океан. Но той не е открил нищо и правителството на Малайзия обяви, че няма намерение да започва каквито и да е нови издирвания.Самолетът изчезна на 8 март 2014 г., летейки от Куала Лумпур за Пекин с 239 души на борда. Официалните усилия за издирването на MH370 бяха прекратени през миналата година, а все още има ожесточени дебати за това какво се е случилото с полета.Грейс Нейтън, чиято майка беше на MH370, заяви, че се противопоставя на прекратяването на издирването.Ocean Infinity са обследвали район от около 80 000 кв. км, използвайки флотилия от осем мини-подводници.Влошаването на времето в района, след като зимата там наближава, сега прави невъзможно да се работи там в следващите няколко месеца.Компанията се е съгласила да извърши издирването без заплащане, но би получила награда от около 70 млн. долара, ако беше намерила останките на самолета.Разследващите имат много ограничена информация за последните часове на MH370.Експертите все още не могат да стигнат до окончателно заключение дали самолетът е останал под командването на пилотите, или се е разбил в морето, след като те са загубили контрол над него.Всеки от тези два сценария предполага различни райони на издирване.Причините, поради които пилотът е отвел машината извън редовния маршрут на полета и в южна посока в отдалечен участък от океана, все още са неизвестни, тъй като повечето комуникационни устройства на борда са били изключени.", "date": "2018.05.29", "title": "Прекратяват издирването на MH370 над 4 години след изчезването му"}
{"url": "https://news.bg/crime/dve-novi-kucheta-se-boryat-s-kontrabandata-na-kapitan-andreevo.html", "text": "Две нови митнически кучета се включват в борбата с контрабандата на тютюневи изделия в помощ на митническите служители. Лабрадорите Оби Уан и Принс застъпват на пост на Митнически пункт Капитан Андреево още това лято. Четириногите помощници, съответно на две и на една години, идват от Националния киноложки център в София.Оби Уан и Принц вече са изпратени в школата за обучение на митнически кучета на Агенция \"Митници\" в Балчик. Обучението, с продължителност пет седмици, е под формата на игра, в която митническите кучета се приучават да разпознават миризмата на тютюневи изделия.През първия етап обучението им е насочено към изграждане на екип - куче-водач. На втория етап се развиват уменията им да познават добре миризмата на тютюна. В условия, близки до реалните, те получават тестови задачи, при които трябва да намерят укритите контрабандни цигари и тютюн за пушене.В момента в помощ на митническите инспектори на МП Капитан Андреево в борбата с контрабандата на тютюневи изделия и наркотрафика, са лабрадорът Порша и кокер шпаньолът Ричи.", "date": "2018.05.29", "title": "Две нови кучета се борят с контрабандата на Капитан Андреево"}
{"url": "https://news.bg/crime/prodalzhava-golyamoto-chetene-na-obvinenieto-za-ktb.html", "text": "Поредното заседание по мегаделото за източването на фалиралата КТБ в Специализирания наказателен съд продължава с изчитане.И днешното заседание по делото се очаква да премине само в \"голямото четене\" на , който е 5 000 страници. От започването на четенето на обвинението на 9 май до 10.30 часа на днешното заседание държавното обвинение е прочело около 100 страници, или 1/50 от целия обвинителен акт.След 15-минутна почивка прокурори възобновиха четенето на обвинителния акт. Към 12 часа са прочетени около 200 страници от обвинението по мегаделото.Припомняме, . Тогава Апелативният наказателен съд прие решението на Спецсъда, че няма основания процесът да бъде прекратен и върнат на прокуратурата.По делото подсъдими са 18 души, като бившият мажоритарен собственик на КТБ Цветан Василев е сочен за техен ръководител в организираната престъпна група, която според обвинението е източвала банката през годините.Припомняме, на 14 февруари стана ясно, че , изпратени му чрез властите. Защитата на Василев беше на мнение, че банкерът е нередовно призован.На 13 декември 2017 г. делото не тръгна заради неполучаване на отговор на съдебната поръчка до Сърбия за Цветан Василев. В началото на заседанието тогава стана ясно, че призовката на Цветан Василев е върната от посочения адрес, като по сведение на домоуправителя подсъдимият не е бил забелязван във входа от 4 години.Ръководителят на спецпрокуратурата Иван Гешев е един от прокурорите по делото. Той заяви, че \"делото ще го има\" и прокуратурата има интерес то да тръгне. Той допълни, че доказателствата, с които разполагат, ще дадат отговорите на въпросите, които се задават в обществото.На въпроса защо Делян Пеевски не е в залата, Гешев заяви: \"Освен г-н Пеевски, липсват още много лица - и Обама, и Путин, ако искате и Тръмп. За г-н Пеевски няма доказателства към този момент в този предмет на разследване, че е извършил престъпление. Затова го няма в обвинителния акт.\"Припомняме също така, че  депутатите приеха на второ четене предложените от ДПС промени в Закона за банковата несъстоятелност. Законът е известен още като Закон за вторичното разграбване на КТБ. в пленарна зала. Впоследствие президентът ", "date": "2018.05.29", "title": "Продължава голямото четене на обвинението за КТБ"}
{"url": "https://news.bg/world/upravlyavashtata-koalitsiya-v-rumaniya-izgubi-mnozinstvoto-si.html", "text": "Управляващата коалиция в Румъния изгуби мнозинството си в долната камара на парламента след бягството на депутати от Социалдемократическата партия в новата партия на бившия премиер Виктор Понта \"Про Румъния\", съобщават местни медии.В коалицията участват Социалдемократическата партия и Алиансът на либералите и демократите. Те могат да запазят мнозинството си в долната камара с подкрепата на Демократичния алианс на унгарците в Румъния и други малцинствени групи, според stirileprotv.ro. Но основната партия в страната е сериозно засегната от бягството на политици, което може да доведе до разцепление на социалдемократите след последните спорни промени във фискалното и съдебно законодателство.Ситуацията е допълнително напрегната от това, че лидерът на основната опозиционна Национално-либералната партия на Румъния Людвик Орбан обяви, че партията му ще започне да обсъжда с други партии внасяне на вот на недоверие срещу правителството.Според националната телевизия TVR най-малко петима членове на социалдемократите са напуснали партията за седмица. Има опасения, че още 15-20 депутати могат да се присъединят към бившия премиер.", "date": "2018.05.29", "title": "Управляващата коалиция в Румъния изгуби мнозинството си "}
{"url": "https://news.bg/crime/nameriha-trup-na-zhena-v-mazeto-na-kyustendilets.html", "text": "Полицията в Кюстендил арестува 53-годишен мъж за убийство.Мъжът е задържан вчера в Районното управление в областния град за убийството на 32-годишна жена.След задържането си арестуваният направил самопризнания. Той признал, че е убил жената на 13 май. След това мъжът укрил тялото на жертвата си в мазето на къщата си.След самопризнанията полицаите предприели действия по издирването на тялото на жертвата. Те открили тялото на жената в мазето, както задържаният посочил. Тялото било в напреднала фаза на разлагане.Стана ясно, че 32-годишната жена е била обявена за общодържавно издирване на 23 май.Трупът е закаран за аутопсия в болницата в Кюстендил, съобщи \"24 часа\".По случая е образувано досъдебно производство, като разследването продължава под ръководството на Окръжната прокуратура в града.", "date": "2018.05.29", "title": "Намериха труп на жена в мазето на кюстендилец"}
{"url": "https://news.bg/int-politics/studenti-ostro-kritikuvat-iran-pred-ayatolah-hamenei.html", "text": "Ирански медии информират, че студенти, поканени да се срещнат с върховния вожд на Иран аятолах Али Хаменеи по време на мюсюлманския свещен месец Рамадан, остро са разкритикували посоката, в която върви страната.По време на ежегодната среща на студенти обикновено се отправят някакви оплаквания, но поне една реч вчера откровено е обсъждала икономическите проблеми, пред които Иран се изправя след решението на американския президент Доналд Тръмп да изтегли САЩ от ядреното споразумение с Техеран.Прореформаторският ежедневник \"Мардомсалари\" цитира студентката Сахар Мехраби, която изтъкнала, че \"днес Иран е изправен пред многобройни кризи\".Тя споменала \"увеличилото се систематично неравенство в социалните класи, упадъкът на общественото доверие и увеличаването на екологичната криза и бедняшките квартали\".Директните критики към Хаменеи, когото хардлайнерите в Иран разглеждат като втория най-велик след Аллах, са редки.Аятолахът е признал много от недостатъците, заявявайки, че \"отстраняването на проблемите не е толкова лесно\", колкото студентите очакват.", "date": "2018.05.29", "title": "Студенти остро критикуват Иран пред аятолах Хаменеи"}
{"url": "https://news.bg/world/moskva-nato-e-blokova-relikva-ot-dvupolyarnata-epoha.html", "text": "НАТО е блокова реликва от двуполярната епоха.Този коментар направи председателят на горната камара на руския парламент Валентина Матвиенко, цитирана от ТАСС.Според шефа на Съвета на федерацията организацията гарантира сигурността на едни, но в същото време блоковият модел на безопасност неизбежно се явява заплаха за други.НАТО не се явява универсален институт в сферата на безопасността. Това е блокова реликва от двуполярната епоха, изтъкна тя на събитие.Матвиенко смята, че държавите от Запада търсят опонент в лицето на \"руската заплаха\". По думите й не е обективна реалност да определят Русия като враждебна и ревизионистка.", "date": "2018.05.29", "title": "Москва: НАТО е блокова реликва от двуполярната епоха"}
{"url": "https://news.bg/int-politics/otnosheniyata-mezhdu-rusiya-i-kitay-bili-nay-dobrite-v-istoriyata.html", "text": "Руският заместник-министър на външните работи Игор Моргулов приветства отношенията между неговата страна и Китай като най-добрите в тяхната история по време на реч на международна конференция.\"Руско-китайското партньорство е остров на стабилност в бурен океан. Руско-китайските отношения са в най-добрия етап от тяхната история\", изтъкнал Моргулов.Руският представител също така посочил, че взаимното сътрудничество между Русия и Китай напълно отговаряло на интересите на двете страни.\"Увереността в положителното развитие на нашите отношения се основава на факта, че имаме цяла система на сътрудничество, изградена във всички сфери, които имат висока степен на сигурност и позволяват конструктивно справяне с трудни проблеми, които възникват от време на време дори в отношенията между много добри съседи\", заключил Моргулов.Що се отнася до търговските отношения между двете страни, Моргулов отбелязал, че Пекин \"се утвърди като водещ търговско-икономически партньор\" на Русия, като подчертал, че целта на страната му е да доведе двустранния търговски оборот до равнище от 200 млрд. долара до 2020 г.", "date": "2018.05.29", "title": "Отношенията между Русия и Китай били най-добрите в историята"}
{"url": "https://news.bg/press/ep-pak-prizovava-balgariya-i-rumaniya-da-badat-prieti-v-shengenskata-zona-bsp-iska-kasirane-na-vota-v-galiche-i-beden.html", "text": "Шенген. \"Сега\":ЕП пак призовава България и Румъния да бъдат приети в Шенгенската зонаЕвропейският парламент за пореден път призовава България и Румъния да бъдат приети в Шенгенската зона, съобщиха от пресслужбата на институцията. Утре, по време на пленарната сесия в Страсбург, ще бъде обсъден доклад за състоянието на Шенгенското пространство и възстановените граници между някои от държавите от 2014 г. насам. В него се казва, че възстановяването на граничните проверки подронва доверието в евринституциите и носи много тежки последици за икономиките на държавите-членки на ЕС. Изчисленията показват, че възобновените проверки струват по около 2 млрд. евро годишно. Евродържавите са изградили над 1200 км стени за около 500 влн. евро. Евродепутатите осъждат повторно въвеждане на гранични проверки, както и изграждането на физически прегради между държавите в Шенгенското пространство. Катастрофа.\"24 Часа\":Мъж и жена са жертвите от жестоката катастрофа с тир на АМ \"Тракия\"Мъж и жена с все още неустановена самоличност са загиналите на 122-ия километър на магистрала \"Тракия\" в посока София, съобщиха от пловдивската полиция.Двете жертви са пътували в ауди с бургаска регистрация. Тир с латвийска регистрация е преминал през мантинелата и се е оказал в насрещното, където е ударил лекия автомобил.Шофьорът на камиона е откаран в болница в Пловдив. Той е с гръдно-коремна травма, без опасност за живота, казаха от университетската болница \"Св. Георги\" в Пловдив. Все още не е ясна причината за трагедията. Божидар Данев. \"Монитор\":Почина председателят на БСК Божидар Данев Починал е изпълнителният председател на Българската стопанска камара Божидар Данев, съобщиха от организацията.\"Българска стопанска камара - съюз на българския бизнес изгуби своя символ, човекът, който отдаде целия си живот, цялата си енергия, интелектуална и емоционална сила за изграждането на едно по-добро и по-справедливо общество\", пишат от организацията.Божидар Данев е роден на 5 ноември 1939 г. в София. Завършва висшето си образование в Техническия университет в София през 1965 г., след което постъпва на работа в Институт по кибернетика при Българската академия на науките. През 1980 г. започва работа в Българската индустриална стопанска асоциация (БИСА, днес - БСК) като експерт. Последователно заема длъжностите старши експерт, ръководител направление, директор, заместник-председател. Бил е част от управлението на ЦКС, Софийската фондова борса, УС на БАН, голямо застрахователно дружество и други компании.От БСК допълнително ще информират за датата, часа и мястото на поклонението. Избори. \"Дума\":БСП иска касиране на вота в Галиче и Беден Касиране на изборите в Галиче и Беден иска БСП. Причината са манипулации, натиск и използване на служебно положение, обясни зам.-председателят на партията Кирил Добрев. Крум Зарков добави, че битката е за постиженията на демокрацията и физическата свобода в България.От БСП посочиха два номера, за които са получили сигнал, че са използвани от Ценко Чоков. Бившият кмет звънял от затвора, за да плаши и агитира в полза на ГЕРБ в Галиче. Кметът на Девин Красимир Даскалов пък извозвал избиратели в Беден. Той и местен бизнесмен, единствен работодател в селото, инструктирали да се гласува за кандидата на ГЕРБ.В Галиче представителят на БСП изгуби с двайсетина гласа, а в Беден социалистът падна само с 9. Лечение. \"Дума\":Нови правила на НЗОК ще забавят лечението на 7 хил. души Нови критерии за отпускане на биологични лекарства ще забавят лечението на пациенти, прогнозираха лекари и представители на пациентски организации. Към март НЗОК има ангажимент към 980 пациенти с псориазис, 1216 с псориатичен артрит, 2542 с ревматологични заболявания, 2313 с болест на Бехтерев, общо около 7 хил. души са на биологична терапия, заяви Ива Димова, зам.-председател на Асоциацията на хората с псориазис и псориатични усложения. Всички те, както и новодиагностицираните ще бъдат засегнати от новите критерии, според които занапред само една, вместо досегашните 4 специализирани експертни комисии ще има право да дава становище за започване на лечението. Останалите 3 комисии ще имат право само да издават решения за продължаване на терапията. Както ДУМА писа преди седмица, това означава, че за определяне на лечението пациентите от цялата страна трябва да пътуват до София. Проблемът е не само финансов за болните, но въпросът е как ще може физически една комисия да преглежда и проследява толкова хора, коментира Димова.Иван Димитров от федерация \"Български пациентски форум\" прогнозира, че новата \"схема\" ще забави лечението на болните. Според пациенти фондът очевидно разчита чрез тромава процедура да \"спести\" пари. Внезапно появилата се заповед за промяната не бе мотивирана, коментира проф. Евгения Христакиева, която е председател на една от 4-те комисии и началник на Клиниката по кожни и венерически болести в УМБАЛ Стара Загора. ", "date": "2018.05.29", "title": "ЕП пак призовава България и Румъния да бъдат приети в Шенгенската зона; БСП иска касиране на вота в Галиче и Беден"}
{"url": "https://news.bg/world/sasht-i-yaponiya-se-obyaviha-za-yadrenoto-razorazhavane-na-kndr.html", "text": "Президентът на САЩ Доналд Тръмп и японският министър-председател Шиндзо Абе се обединиха около това, че е \"наложително\" напълно да се спрат производството на ядрени  оръжия и програмите за балистични ракети на Северна Корея.Това съобщиха от Белият дом, цитирани от АФП.Двамата лидери ще се срещнат преди дългоочакваната среща на върха със севернокорейския президент Ким Чен Ун, която е обявена за 12 юни в Сингапур, въпреки че Тръмп съобщи преди дни, че я анулира, а по-късно обяви, че тя може и да се проведе по план.В неделя американският екип започна разговори със севернокорейски официални лица, за да подготви евентуална среща между Тръмп и Ким.Япония, която е далеч от най-тежката линия в сравнение със съседите на Китай и Южна Корея, е неспокойна от събитията и от това, което смята за неоправдано омекотяване на тона към Пхенян.Абе и Тръмп разговаряха по телефона един ден след като американските и севернокорейските служители се срещнаха, за да се подготвят за срещата на високо равнище. ", "date": "2018.05.29", "title": "САЩ и Япония се обявиха за ядреното разоръжаване на КНДР"}
{"url": "https://news.bg/weather/goresht-vtornik-ni-ochakva.html", "text": "Днес ни очаква горещо време.Това съобщават от НИМХ на БАН. Ще има временни увеличения на облачността. Валежи не се очакват. Максималните температури ще бъдат между 26 и 31 градуса. Атмосферното налягане е по-високо от средното за месеца и ще остане без съществена промяна. През следващите дни не се очаква съществена промяна. ", "date": "2018.05.29", "title": "Горещ вторник ни очаква "}
{"url": "https://news.bg/world/es-iska-novi-izbori-vav-venetsuela.html", "text": "Европейските лидери в понеделник призоваха за нови президентски избори във Венецуела, заявявайки, че ще наложат бързо нов кръг от санкции, насочени към близките на президента Николас Мадуро, предаде АП.Въпреки широко разпространените призиви за завръщане към демократичното управление, изборите на Венецуела показаха, че страната се е отклонила от конституционния ред, заявиха външните министри на Европейския съюз.Заплахата на външните министри на ЕС предизвикаха реакцията на Мадуро, който заяви, че всички санкции ще навредят на Венецуела.\" каза Мадуро. Мадуро спечели втори шестгодишен мандат на 20 май, който най-близкият му претендент, наречен нелегитимен и водещите опозиционни партии на Венецуела, бойкотира като измама.Съединените щати и десетина съседни държави от Латинска Америка също отхвърлиха гласуването, като обвиниха правителството на Мадуро, че забранява на водещите опозиционни партии да участват и използват масови подкупи, за да вземат гласовете на бедните.Венецуела някога е била една от най-богатите страни в Латинска Америка, седнала на най-големите петролни резерви в света. Лошото управление и неотдавнашният спад на цените на петрола в световен мащаб го оставиха в дълбока икономическа и политическа криза, характеризираща се с недостиг на храни и лекарства и масова миграция.", "date": "2018.05.29", "title": "ЕС иска нови избори във Венецуела "}
{"url": "https://news.bg/world/otritsatelni-sa-kravnite-testove-na-zhenata-obvinila-lyuk-beson-v-iznasilvane.html", "text": "Токсикологичните кръвни тестове на актрисата, която обвини френския режисьор Люк Бесон в изнасилване, са отрицателни, каза в понеделник източник, близък до разследването, цитиран от АФП.27-годишната жена твърди, че е пила чаша чай по време на срещата с него в парижки хотел и след това се е почувствала лошо и загубила съзнание. Тя не твърди, че е приела наркотици или други химикали, но въпреки това и бяха направени тестове, за да се установи наличието на подобни вещества в кръвта и.Жалбоподателката също така заяви, че е имала 2-годишна връзка с 59-годишния режисьор, но е била принудена да бъде интимна с него по професионални причини.От екипа на Бесон отрекоха обвиненията.Бесон е поредното известно лице, обвинено в изнасилване през последните години.", "date": "2018.05.29", "title": "Отрицателни са кръвните тестове на жената, обвинила Люк Бесон в изнасилване "}
{"url": "https://news.bg/regions/ogranicheniya-na-dvizhenieto-po-patishtata.html", "text": "На 29.05.2018 г. ще е предимно слънчево с временни увеличения на облачността. Валежи са малко вероятни. Ще духа слаб източен, в Източна България до умерен североизточен вятър. Максималните температури ще са между 26 и 31 градуса. Това съобщават от АПИ. ОГРАНИЧЕНИЯ ЗА ТОВАРНИ АВТОМОБИЛИ:Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:До 31.07.2018 г. е ограничено е движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман.Област Пловдив: До 30.06.2018 г. движението на МПС до 12 тона от км 134 до км 157 в участъка от Пловдив до Стара Загора се извършва двупосочно в платното за София с максимална скорост до 90 км/ч и повишено внимание поради извършване на ремонтни дейности.Движението на МПС над 12 тона в участъка от км 133 до км 156 е ограничено в двете посоки поради ремонтни дейности.Обходни маршрути:В посока София - Бургас се отклонява при пътен възел \"Пловдив - изток\" на км 133, по път II-56, път I-8, път II-66 - Мирово - Плодовитово - път III-666 - пътен възел Оризово /Плодовитово/ и включване на АМ \"Тракия\" при км 165, или по маршрут пътен възел Чирпан на км 174, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133+2.В посока Бургас - София се отклонява при пътен възел Чирпан на км 184, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133.Област Стара Загора:- до 30.09.2018 г. движението от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности;- до 29.05.2018 г. движението при км 212+000 в посока София се осъществява в активната лента поради ремонт на ограничителни системи в средната разделителна ивица.Област Бургас: от км 308+107 до км 359+475 се извършва косене на тревни площи до 31.05.2018 г. Шофьорите да се движат с повишено внимание и съобразена скорост, спазвайки поставената пътна сигнализация. АМ \"Хемус\":Област София:Движението се осъществява двупосочно в платното посока Варна от км 29+860 до км 35+150 поради ремонтни дейности на виадукт при км 33+600 и тунел \"Витиня\" до 20.12.2018 г.Движението се извършва двупосочно в платното посока Варна от км 36+170 до км 36+710 поради ремонтни дейности на виадукт \"Коренишки дол\" при км 36+450 до 20.12.2018 г.Движението се осъществява двупосочно в платното посока София от км 36+770 до км 38+150 ремонтни дейности на виадукт при км 37+920 до 20.12.2018 г.Движението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтни дейности на виадукт \"Коренишки дол\" при км 36+450 до 20.12.2018 г. Обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград.Област Варна:- Движението в участъка от км 392+300 до км 399+850 Неофит Рилски - Девня посока Варна се осъществява с повишено внимание поради косене на тревни площи до 01.06.2018 г. Шофьорите да се движат с повишено внимание и съобразена скорост, спазвайки поставената пътна сигнализация.АМ \"Струма\": няма.АМ \"Марица\":Област Пловдив:Движението на МПС над 12 тона по АМ \"Марица\" в участъка от км 0 до км 2 в посока София е ограничено поради ремонтни дейности.Обходен маршрут: в посока Свиленград - София се отклонява при п.в. Оризово /Плодовитово/ по път II-66 Плодовитово - Мирово, по път I-8, път II-56 и включване на АМ \"Тракия\" при пътен възел \"Пловдив - изток\" при км 133 до 30.06.2018 г.АМ\"Черно море\":Движението по АМ \"Черно море\" Варна - Бургас от км 2+329 до км 3+238 се осъществява двупосочно в платното посока Варна поради ремонт на виадукт \"Звездица\" до 15.10.2018 г.АМ \"Люлин\":Област София: до 30.06.2018 г. от км 7+100 до км 12+860 движението се осъществява двупосочно в платното за Перник поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\".Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. СрокДо 30.06.2018 г. движението в тунел \"Мало Бучино\" в посока София се осъществява само в изпреварващата лента поради активизирало се свлачище в аварийната лента след тунела.Област Перник:- Движението при тунел \"Големо Бучино\" от км 14+680 до км 15+160 и в двете тунелн тръби се осъществява само в изпреварващата лента поради ремонт на пожароизвестителната инсталация на тунела. До 29.05.2018 г. в тръбата в посока Перник ограничението важи от 10 часа до 12 часа, а в тръбата в посока София - от 13 часа до 15 часа. Участъкът е сигнализиран с пътни знаци.- Движението при км 16+460 се осъществява в активната и изпреварваща лента в посока Благоевград поради възстановителни дейности на свлекли се земни маси до 31.07.2018 г. Участъкът е сигнализиран с пътни знаци. Водачите да се движат с повишено внимание.  ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС - целогодишно;- \"Златишки\" - затворен за всички МПС - целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т - целогодишно;- \"Дюлински\" - забранен за МПС над 3,5 т - целогодишно;- \"Пампорово\" - забранен за МПС над 3,5 т - целогодишно;- \"Петрохан\" - забранен за МПС над 12 т. както и тегленето на ремаркета и полуремаркета - целогодишно;- \"Твърдишки\" - забранен за МПС над 10 т - целогодишно;- \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ", "date": "2018.05.29", "title": "Ограничения на движението по пътищата "}
{"url": "https://news.bg/world/pvo-na-izrael-prihvana-raketi-ot-ivitsata-gaza.html", "text": "27 ракети ракети са изстреляни от ивицата Газа към Израел, една е паднала в детска градина, военните твърдят, че повечето са прихваната от \"Железен купол\", няма ранени, съобщава \"Ройтерс\".\"От ивицата Газа изстреляха ракети към няколко района в Израел. Ракетите са прихваната от системата за противовъздушна отбрана\".Сирени, предупреждаващи за евентуална внезапна ракетна атака, прозвучават в южната част на Израел в близост до ивицата Газа, допълва израелската армия.", "date": "2018.05.29", "title": "ПВО на Израел прихвана ракети от ивицата Газа"}
{"url": "https://news.bg/economics/oshte-nay-malko-15-godini-shte-sme-na-danoto-na-evropa.html", "text": "Не трябва да мислим за догонване на средното европейско равнище в близките 15 години. Това заяви пред bTV доц. Виктор Йоцов от Института за икономически изследвания на БАН, който вчера представи  на Икономическия институт на БАН.Според Йоцов достигането на 75% от средните нива на европейските икономики ще отнеме на България най-малко 13 години и то с растеж, който е с 2% по-висок от този в по-развитите страни. По думите на икономиста с растеж от 3.6%, какъвто в момента отчита страната ни, достигането на 75% от средните нива на европейските икономики ще отнеме на България около 30 години.\"Неприятното е, че изоставаме спрямо другите нови страни в ЕС, които отбелязват през миналата година по-голям растеж от нас. Лидер е Румъния със 7%\", обясни Йоцов.Той заяви и че в България са нужни структурни политики, свързани с разпределението на ресурса по сектори и увеличаване на производствени капацитет.Йоцов призова и за провеждането на сериозен дебат по отношение на плоския данък. По думите му плоският данък е бил въведен без допитване до обществото и експертите. Това станало в по-благоприятен за българската икономика период, като е дошъл реално в пакет с намаляването на данъчната ставка.", "date": "2018.05.29", "title": "Още най-малко 15 години ще сме на дъното на Европа"}
{"url": "https://news.bg/crime/narkomanat-namushkal-mladezh-v-troley-7-izliza-pod-domashen-arest.html", "text": "Наркоманът, намушкал младеж в тролей №7 иска да се прибере у дома. Обяснява, че държи да види майка си жива за последен път, съобщава БТВ. Неговият адвокат коментира, че той се грижи за нея и иска от магистратите да променят мярката му за неотклонение в домашен арест.Прокуратурата допълва, че Героги Георгиев е обвинен в опит за убийство и има три предишни присъди, има риск да се укрие и трябва да остане за постоянно в ареста. Съдът реши да пусне под домашен арест 33-годишния Георгиев, смятат, че при спречкването в превозното средство не е имало опит за убийство.\"Потърпевшият без причина и без да бъде предизвикан е нанесъл удари в гърба на обвиняемия, отправяйки му обида \"циганин\". След това обвиняемият е започнал да вика и да пита защо го е ударил и защо го обижда. Последвала е схватка и обвиняемият със сгъваем нож е нанесъл нараняванията. Има данни за причинена телесна повреда и престъпление против личността, но съдът няма доказателства нападението да бъде прието като умишлен опит за убийство\", цитира мотивите на съда НоваТВ.\"Разпитани са много свидетели, направили са оглед и разпознаване с цел изясняване на инцидента, но никой не се е поинтересувал от неговото психично състояния. Клиентът ми е на метадонова програма, наркозависим. Така че трябва да има психиатрична експертиза, доколко е извършил деянието. Няма медицинска документация. Не знаем каква е телесната повреда на наръганото лице. Подзащитният ми живее и се грижи за болната си майка\" обяснява адвокатът на Георгиев.Според него, има данни за насилие над Георгиев, които не са изяснени.Припомняме, инцидентът стана на 14 май  по деца, които ядат семки и хвърлят люспите на пода.Преди две седмици майката на прободеното момче заяви, че е възможно нападателят и групата деца да са част от схема за крадене на пари. \"Децата са в група с нападателя. Те нарочно цапат със семки и доматен сок седалките зад шофьора, за да може никой да не сяда там. После му спират шалтера, шофьорът слиза да го включи и в това време малките му крадат парите, цигарите и каквото има\", разказа майката на пострадалото 18-годишно момче.", "date": "2018.05.29", "title": "Наркоманът, намушкал младеж в тролей №7, излиза под домашен арест"}
{"url": "https://news.bg/world/lekarite-spasili-skripal-ne-ochakvahme-da-otseleyat.html", "text": "Болничният екип, който спаси живота на отровените руски граждани Сергей и Юлия Скрипал, разкри, че не е очаквал жертвите на атаката с химически агент да оцелеят, информира БиБиСи.Двамата Скрипал бяха открити в безсъзнание на пейка в английския град Солсбъри на 4 март. В продължение на седмици медиците в окръжната болница в града се бориха за живота им. Първоначално лекарите не са знаели какво им се е случило.Ръководителят на медицинските сестри Лорна Уилкинсън заяви, че ключовият момент е настъпил, когато полицай Ник Бейли е приет в болницата с подобни симптоми.Сестра Сара Кларк, която е била на смяна същата нощ, отбеляза, че е имало опасения, че медицинският персонал в болницата може да бъде засегнат.Тя подчерта, че в началото не са предприели предпазни мерки, за да се защитят.След като се изяснило пред какво са били изправени, болничният екип обяви, че не са имали големи надежди двамата пациенти да се възстановят.Но след няколко седмици лечение двамата са изписани и защитени на Острова. По време на лечението медицинският екип е получил експертни съвети от намиращия се в близост до Солсбъри изследователски обект \"Портън даун\".Според интервюираните медицински лица най-важните решения са били: бързото докарване на жертвите в интензивното отделение, използването на лекарства за ограничаване увреждането на мозъка и важните съвети, тестове и лечение, предложени от експерти от \"Портън даун\".\"\", каза доктор Стивън Джукс.\"\", добави той.Медицинският екип подозирал, че двамата са взели свръхдоза опиати, но впоследствие е установено, че са отровени с химически агент.След като било установено, че са отровени с химически агент, целта на лекарите е била да запазят живота на Скрипал. Те са получили силни седативи и големи дози различни лекарства, за да бъдат защитени от ефектите от отравянето, за да помогнат на телата на жертвите да започнат естествено да произвеждат ключов ензим.Интервютата с медицинския екип ще бъдат излъчени в предаването Newsnight по БиБиСи 2 днес.", "date": "2018.05.29", "title": "Лекарите, спасили Скрипал: Не очаквахме да оцелеят"}
{"url": "https://news.bg/regions/poredna-katastrofa-s-tir-u-nas.html", "text": "ТИР и лек автомобил се удариха по пътя Пловдив - Карлово при поредната катастрофа с тежкотоварен автомобил у нас.При инцидента няма сериозно пострадали хора, съобщи Нова.Произшествието е станало край село Песнопой. Пътят Пловдив - Карлово е затворен.Автомобилите заобикалят произшествието през тревните площи.", "date": "2018.05.29", "title": "Пореден ТИР катастрофира"}
{"url": "https://news.bg/world/dvama-politsai-i-minuvach-sa-ubiti-pri-prestrelka-v-belgiyskiya-grad-liezh.html", "text": "Двама полицаи и случаен минувач са убити при престрелка в белгийския град Лиеж, съобщиха властите и белгийската телевизия RTBF.Представител съобщи, че убитите полицаи са жени.Нападателят, открил огън по полицията, е застрелян, след като взел жена за заложник в местно училище. Прокуратурата разследва стрелбата като терористичен акт.Местен прокурор заяви на пресконференция, че мъжът атакувал с нож отзад двамата служители на полицията преди да вземе един от пистолетите им и да ги застреля. Третата жертва е минувач в паркирана кола.Други двама души са ранени при нападението.Стрелбата е станала на булевард \"Авруа\" в центъра на града. Белгийският вестник La Libre пише, че мъжът открил огън по полицията към 10,30 часа местно време в центъра на града до популярното кафене \"Дез Огюстен\". След това той влязъл в училище Waha и взел жена за заложник. Полицията предприела операция и застреляла нападателя половин час по-късно.Всички деца в училището са в безопасност.Местни медии съобщават, че нападателят е белгийски гражданин, който е излязъл от затвора вчера. Той е лежал за наркотици, но е бил с радикализирани затворници.Очевидци съобщили, че нападателят е крещял \"Аллах акбар\". Белгийските власти няма да вдигат нивото на заплаха от тероризъм заради инцидента.Шефът на полицията в белгийския град съобщи, че мотивът е бил нападение над служители на полицията.Районът е отцепен от силите на реда.", "date": "2018.05.29", "title": "Двама полицаи и минувач са убити при престрелка в белгийския град Лиеж"}
{"url": "https://news.bg/int-politics/izrael-s-otmastitelni-udari-v-gaza.html", "text": "Израелската армия е ударила позиции в Ивицата Газа в отговор на баража рано тази сутрин от повече от 25 ракети, изстреляни от Газа по населени места в южната част на Израел, като от палестинската радикална ислямистка групировка \"Хамас\" са идентифицирали една от ударените цели като тренировъчен лагер, съобщават израелските медии.\"Израелските въоръжени сили оперират в Ивицата Газа в момента\", изтъкна говорител на израелската армия в изявление, допълвайки: \"Експлозиите, чути сега, са вследствие на тази активност. Подробности ще бъдат съобщени по-късно.\"Ударите са били извършени малко след като израелският премиер Бенямин Нетаняху се зарече да отговори \"с голяма сила\" на обстрела от Газа, при който един от снарядите се е приземил точно пред детска градина, по-малко от час преди децата да пристигнат.Говорител на \"Хамас\" коментирал, че \"Израел ще се провали в опита да промени правилата на конфликта и да наложи нови правила. Съпротивата в Ивицата Газа си запазва правото да реагира или да замълчи в съответствие с интереса на нашия народ, като това не е израз на слабост\".Палестински представител в Газа, цитиран от \"Аарец\", е заявил, че \"Хамас\" и останалите палестински групировки вероятно няма да отговорят на израелските удари, ако при тях не е загинал никой. Източникът добавил, че Египет е разговарял с \"Хамас\", \"Ислямски джихад\" и Израел в опит да предотврати голяма конфронтация.\"Израел разглежда атаките срещу себе си и срещу своите общности от страна на \"Хамас\" и \"Ислямски джихад\" от Ивицата Газа с голяма суровост\", изтъкна Нетаняху по-рано по време на конференция преди провеждането на спешни консултации със силите за сигурност по-късно през деня.\"Израелските въоръжени сили ще отвърнат с голяма сила на тези нападения\", добави Нетаняху, като подчерта: \"Израел ще накара всеки, който се опитва да го нарани, да плати тежка цена, а ние разглеждаме \"Хамас\" като отговорни за предотвратяването на такива атаки срещу нас.\"Израелската армия разглежда \"Хамас\", които контролират Газа, за отговорни за всяка атака, идваща от опустошения крайбрежен палестински анклав.Това е била най-голямата атака от Ивицата Газа, от гледна точка на броя на изстреляните ракети, от войната през 2014 г. между Израел и \"Хамас\" насам.Един човек е бил леко ранен. Повечето от снарядите са били прихванати от израелската противоракетна система \"Железен купол\".В изявление \"Ислямски джихад\" определят атаката си като \"благословена реакция на съпротивата\", добавяйки, че \"кръвта на нашия народ не е евтина\".", "date": "2018.05.29", "title": "Израел с отмъстителни удари в Газа"}
{"url": "https://news.bg/world/ep-prie-novi-pravila-za-komandirovanite-rabotnitsi.html", "text": "Командированите работници в друга страна членка на ЕС трябва да получават равно заплащане за равен труд на едно и същo място.Това е заложено в преразгледани правила за командирваните работници, гласувани от Европейския парламент.Променените правила, одобрени от 456 депутати срещу 147, 49 законодатели се въздържаха, имат за цел да гарантират по-добра защита на командированите работници и справедлива конкуренция между компаниите.Според съгласувания текст всички правила в държавата домакин относно възнаграждението ще важат и за командированите работници. В допълнение страните членки могат да прилагат големи представителни регионални или секторни колективни споразумения. До момента това бе правено само в строителния сектор.Предвижда се подобряване на условията на работниците.Разходите за пътуване, изхранване и настаняване ще трябва да се покриват от работодателя и няма да се приспадат от заплатата на работниците. Работодателите също ще трябва да гарантират условията за настаняване на командированите работници, че са благоприятни и в съответствие с националните правила.Продължителността на командироването е определена на максимално 12 месеца, като е възможно срокът да бъде удължен с 6 месеца. След този период работникът ще може да остане и да работи в държавата членка, в която е командирован, но ще започнат да се прилагат всички трудови правила на приемащата държава.Предвидено е и защита на командированите работници при злоупотреби.Новите елементи на преразгледаната директива ще се прилагат в транспортния сектор, след като влезе в сила съответното секторно законодателство, включително и Пакет \"Мобилност\". До този момент остава в сила текстът на директивата от 1996 г.Държавите членки ще имат 2 години да транспонират правилата.През 2016 г. е имало 2,3 милиона командировани работници в ЕС. Процентът им се е увеличил с 69 на сто между 2010 и 2016 г.", "date": "2018.05.29", "title": "ЕП прие нови правила за командированите работници"}
{"url": "https://news.bg/crime/prokuraturata-znae-porachitelya-na-drogata-ot-pristanishteto-vav-varna.html", "text": "Прокуратурата във Варна е наясно кой е поръчал и къде е трябвало да стигне прекусора, заловен на митницата на пристанището във Варна.\"Прокуратурата и митническите разследващи органи имат яснота откъде е поръчано веществото, за къде е било предназначено, кой по документи е получател и как е било декларирано.\" Това заяви окръжният прокурор на Варна Владимир Чавдаров на брифинг пред медии.От прокуратурата няма да съобщят повече информация за поръчителите на наркотиците, защото това би засегнало разследването.Два тона и половина, а не 6 се оказа амфетаминопроизводното вещество, което хванаха на митницата. Причината за разликата в първоначално обявеното количество e, че веществото е било добре прикрито и впоследствие е станало ясно, че не всички чували са съдържали прекусор за създаване на наркотици.Откритото вещество е Алфа-фенилацето-ацетамид или 2-фенилацето- ацетамид, известно още като АПАА.Заместник-директорът на Агенция \"Митници\" Юлиан Мирков заяви, че реализирано на пазара това количество вещество би струвало близо 500 млн. евро.\"Количеството, което ние сме установили в момента позволява производството на огромен брои таблетки. От 1 кг такова вещество могат да бъдат произведени около 10 000 броя таблетки - 20 евро за една таблетка\", обясни Мирков.Този контейнер едновременно попада в полезрението на два различни отдела в митница Варна, стана ясно от думите му.Стоката е пристигнала с контейнер от Китай, като е декларирана като лимонена киселина - 600 торби по 25 кг. По метода \"анализ на риска\", контейнерът попада в предварителната селекция на отделите \"Митническо разузнаване и разследване\" и \"Борба с наркотрафика\" в Митница Варна.\"Тук не става въпрос за класически метод на контрабанда, тъй като непосредствено след тапата не е поставена директно контрабандната стока, а прекурсорът е в отделни чували от същия вид, които са подредени по начин, който да направи трудно възможна идентификацията на контрабандната стока при проверка с рентгенова апаратура\", допълни зам. - директорът на Агенция \"Митници\" и акцентира, че веществото е ново за нашия пазар.", "date": "2018.05.29", "title": "Прокуратурата знае поръчителя на дрогата от пристанището във Варна"}
{"url": "https://news.bg/politics/bsp-vnese-v-prokuraturata-7-signala-za-izborite.html", "text": "От БСП внасят 7 сигнала в Софийската градска прокуратура за провелите се преди дни частични местни избори. Три от сигналите касаят село Беден.Това обяви пред журналисти зам.-председателят на БСП Кирил Добрев пред сградата на Съдебната палата в София. Той противопостави сигналите на обвиненията за липса на конкретност.Добрев отбеляза, че три от сигналите касаят село Беден. Първият от тях е срещу работодател, който упражнява натиск върху служителите си да гласуват за ГЕРБ. Вторият е свързан с това, че изборна секция е отворила 30 минути преди изборния ден. Социалистите искат да знаят кой е отворил училището половин час преди да започнат изборите.\"От БСП искаме да знаем дали досегашния кмет на село Галиче Ценко Чоков е участвал в изборния процес, звънял ли е на хора по време на изборния ден\", обясни още зам.-председателят на БСП и добави.Другите четири сигнала касаят село Галиче и това дали са участвали надписани хора в избирателните списъци.Припомняме, на балотаж в неделя с преднина от 27 гласа изборите в Галиче бяха спечелени в. , че ще оспорва изборните резултати. Напрежение и  за фалшификации и манипулации на вота имаше още на първия тур на изборите за кмет, наложили се, тъй като предишният управник Ценко Чоков се намира в ареста.Добрев атакува зам.-председателя на ГЕРБ Цветан Цветанов за думите му, че  в управлението. Добрев обяви, че е подготвил албум за Цветанов, с който иска да види всъщност \"как той приключва\".", "date": "2018.05.29", "title": "БСП внесе в прокуратурата 7 сигнала за изборите"}
{"url": "https://news.bg/economics/kfn-otchete-balgarite-ne-mestyat-parite-si-za-pensiya-v-darzhavata.html", "text": "През 2017 година брутният премиен приход, реализиран у нас от всички застрахователи със седалище в България, възлиза на почти 2.160 милиарда лева. Отчита се ръст от 8% на годишна база.Въпреки предоставеното право за прехвърляне към Държавното обществено осигуряване на осигурените лица, нетните активи на фондовете за  продължават да нарастват през 2017 година.Към края на годината те достигат 12.7 милиарда лева.Това се посочва в Годишния отчет за дейността на Комисията за финансов надзор (КФН) за 2017 година, част от който е и завереният от Сметната палата финансов отчет. Докладът беше представен в Народното събрание.Според доклада на КФН през 2017 г. е приключил успешно прегледът на активите на пенсионните фондове в България и прегледът на балансите на застрахователите и презастрахователите, както и стрес тестовете на последните. \"Това беше изключителен опит за регулаторите в Европа, тъй като преди България тази задача не беше решавана никъде в Европейския съюз, освен в Румъния\", пише в доклада.Резултатите показват, че застрахователният сектор и допълнителното пенсионно осигуряване в България са устойчиви.Относно това КФН са назначили и втора проверка, така че да се проследи как компаниите прилагат предписаните мерки. Установено е, че за пет застрахователни компании размерът на допустимите собствени средства, покриващи капиталовото изискване за платежоспособност към 31 декември 2016 г., е бил недостатъчен.След представяне на окончателните отчети на квесторите, от КФН са пристъпили към крайната надзорна мярка по отношение на две дружества - отнемане на лиценз с цел осигуряване на стабилност на пазара и защита на потребителите.Основен акцент в регулаторната дейност на Комисията през миналата година е бил инициирането на промени в Закона за Комисията за финансов надзор. \"Промените бяха необходими, предвид все по-големите затруднения, пред които беше изправена Комисията във връзка с изпълнение на надзорните и регулаторните ѝ правомощия, надзиравайки целия небанков сектор. С промените КФН постигна по-голяма независимост, преминавайки на самостоятелен бюджет, сформиран от такси на поднадзорните лица, а не от държавна субсидия\", отчитат още от КФН.В рамките на отчетния период е приет и Закон за изменение и допълнение на Кодекса за социално осигуряване. Със закона е въведено разширяване на дефиницията на понятието \"свързани лица\" и ограничаването на възможността за инвестиции в свързани лица.През 2017 г. са приети и предложените от КФН промени в Закона за публичното предлагане на ценни книжа.През миналата година КФН подготви и внесе в НС за разглеждане проект на нов Закон за пазарите на финансови инструменти (ЗПФИ).КФН отчита и приемането на редица наредби, подобрявайки нормативната рамка за извършване на дейност в небанковия финансов сектор у нас.Според годишния доклад на КФН през 2017 г. активите на небанковия финансов сектор нарастват с 47.2% и в края на годината достигат 38 млрд. лв., като активите на всички видове небанкови финансови дружества/сегменти отчитат положително изменение на годишна база.Всички сегменти на небанковия финансов сектор се характеризират със силна конкуренция - управляващи дружества, колективни инвестиционни схеми, дружества със специална инвестиционна цел и общозастрахователни дружества, или умерена конкурентна среда - животозастрахователи и пенсионноосигурителни дружества.Комисията отбелязва и че на капиталовия пазар се наблюдава сериозен ръст на всички пазарни индекси на фондовата ни борса, които нарастваха с двуцифрен темп на изменение на годишна база със забавяне през втората половина на годината.Според доклада също така надзорната дейност на КФН е станала значително по-интензивна, за което свидетелстват както нарасналият брой проверки, които КФН е осъществила, така и нарасналият брой административни процедури.Положителни тенденции се отбелязват и при защитата правата на потребителите на небанкови финансови услуги, като се подчертава откриването на Информационен център, който обслужва както гражданите, така и бизнеса.През годината КФН е събрала приходи за повече от 6.7 млн. лв., а е извършила разходи за 11 млн. лв.", "date": "2018.05.29", "title": "КФН отчете: Българите не местят парите си за пенсия в държавата"}
{"url": "https://news.bg/world/shvetsiya-obmislya-digitalna-tehnologiya-za-predotvratyavane-na-teror-s-avtomobili.html", "text": "Швеция се надява дигитална технология да помогне за предотвратяване на терористични атаки с превозни средства, информира ДПА.Шведските власти и автомобилните производители \"Волво\" и \"Скания\" разкриват как дигитална технология може да предотврати използването на камиони за терористични атаки.Интересът към технологията, известна като геозона, нарасна след терористичната атака в шведската столица Стокхолм през април 2017 г., при която беше използван камион и загинаха петима души.Като се използва GPS за проследяване движението на превозно средство, технологията може автоматично да намали скоростта на автомобила, ако се движи в пешеходна зона. С убиването на скоростта ще се ограничат и потенциалните поражения.От 2016 г. бяха извършени няколко терористични нападения с автомобили, врязващи се в тълпи от хора. Такива нападения бяха извършени в Барселона, Лондон, Берлин и Ница.Шведският проект, представен днес, е воден от транспортната администрация и властите в Стокхолм и Гьотеборг.Друга потенциална полза от технологията е регулиране консумацията на гориво на автомобила или гарантиране, че само автомобили с определени стандарти за емисиите ще могат да се движат в някои райони.", "date": "2018.05.29", "title": "Швеция обмисля дигитална технология за предотвратяване на терор с автомобили"}
{"url": "https://news.bg/disasters/desetki-zaginali-ot-buri-i-malnii-v-indiya.html", "text": "Бури и мълнии на територията на цяла Северна Индия са убили най-малко 47 души, обявиха властите, като това са последните жертви на \"полудялото\" време, което засегна страната този месец, съобщава \"Франс прес\".Служители на службите за борба с бедствията в щатите Утар Прадеш, Бихар и Джаркханд уточниха, че общо 47 души са загинали вследствие на среднощните бури в региона.", "date": "2018.05.29", "title": "Десетки загинали от бури и мълнии в Индия"}
{"url": "https://news.bg/world/v-ungariya-predvizhdat-kriminalizirane-na-pomoshtta-za-imigranti.html", "text": "Правителството на Унгария е подготвило нови закони за криминализиране на тези, които помагат на нелегални имигранти да получат убежище, информира БиБиСи.Ако предложенията бъдат прокарани в настоящата си форма, разпространяването на листовки с информация за търсещите убежище и предлагане на храна и юридическа помощ на имигранти ще се разглежда като престъпление.Конституцията на централноевропейската страна също ще бъде променена, за да се предотврати прехвърлянето на бежанци в Унгария от други страни членки на ЕС.Премиерът на Унгария Виктор Орбан категорично отхвърля мигрантската политика на съюза.Унгария, Полша, Чехия и Словакия са против схемата на ЕС за разселване на 160 000 бежанци от Сирия и Еритрея в страните членки.Кореспондентът на БиБиСи в Будапеща коментира, че парламентът на Унгария дебатира законопроекта, въпреки че много по-малко мигранти или бежанци се опитват да влязат в Унгария заради стабилната бодлива ограда по южната граница.Управляващата партия ФИДЕС на Орбан има 2/3 мнозинство в парламента. Гласуването на новите закони се очаква следващата седмица.Законодателството е наречено \"Спри Сорос\", което отразява антипатията на правителството към милиардера Джордж Сорос, който е обвиняван, че насърчава мюсюлманска имиграция към Европа.Унгарският всекидневник Magyar Hirlap пише, че се предвижда затвор от няколко дни до година за хора, които са замесени в трафик на имигранти, които помагат на имигранти да получат убежище или финансират нелегална имиграция.", "date": "2018.05.29", "title": "В Унгария предвиждат криминализиране на помощта за имигранти"}
{"url": "https://news.bg/crime/sadebnata-sistema-ne-mozhe-da-e-selektivna-tya-ili-raboti-ili-ne-otseche-panov.html", "text": "\"Съдебната система е така устроена, че тя не може да работи селективно - тя или работи, или не.\" Това заяви шефът на ВКС Лозан Панов в речта си след като получи първата награда на фондация \"Кристиан Таков\". Наградата връчи майката на .\"Скъпи съмишленици в нашата битка за право и справедливост - ще ви призная, че досега винаги отклонявах да бъда номиниран за награди. Част от битката ми със суетата е да съзнавам, че това, което правя, е нормално и затова съм там, където съм. Напълно разбираемо, когато си заобиколен от управници повечето, от които са прегърнали властта, но са се отвърнали от Бог, нормалното да се отличава като изключение\", каза Панов. Той подчерта, че е приел да бъде номиниран за тази награда именно заради Кристиан Таков - \"свободният човек, достоен за възхищение\".\"Случи ни се да живеем във време, в което цари мракът на апатията, породен от липсата на цел. Липсата на справедливост води до липсата на цел. Името на Кристиан винаги ще пръска светлина в мрака на апатията\", заяви Панов.Той цитира думите на писателя Кърт Вонегът: \"Светец е този, който се държи почтено в непочтеното общество\". \"Кристиан беше нашият съвременен български светец. Изключителен борец за справедливост, който никога не потърси отплата за това, което дава\", посочи още Панов.Панов припомни, че когато преди три години на 135 - годишнината на ВКС си е позволил остро да разкритикува законодателните промени, които по думите му минират отново съдбата на съдебната реформа до него е бил именно Кристиан Таков.Лозан Панов коментира, че в перверзното разбиране за законодателен процес - се е стигнало до един истински законодателен разврат.\"В правният ни мир съществуват вече норми, които са в крещящо противоречие с основни принципи във правото. Държавата от закрилница на гражданите се превръща в тяхна мащеха\".По казуса със смс-а от премиера Борисов, Панов посочи като равносметка, че съвкуплението между съдебната и изпълнителната власт не само, че не е се е ограничило, но и атаките към онези представители на съдебната власт, които отказват да се съвкупят - са още по-жестоки на принципа: който издържи - издържи.\"Горко на всеки, който посмее да се противопостави и наруши омертата на главния прокурор\".Равносметката на Панов за скандала с гнилите ябълки от шест инициирани от него производства, е всички приключени \"Хепи енд\", с изключение на самата Янева, която получила осъдителна присъда, но по друг казус.Той оцени като дълбоко порочен стремежът на политиците да овладеят независимата съдебна система, тъй като тя е ключов фактор в борбата с корупцията. \"Свидетели сме как управлението на страната и на самата съдебна система се осъществява от компрометирани и ниско легитимни политици\", каза още той.Освен наградата на фондация \"Кристиан Таков\", от Инициативата \"Правосъдие за всеки\" връчиха отличия на признати личности със съществен принос в отстояването на върховенството на правото и на европейските ценности за свободата и човешките права.Сред тях са професионалисти, свързани с правото, активни общественици и журналисти със смели позиции и журналистически разследвания.Росица Михова от фондация \"Кристиан Таков\" представи отличените студенти по право. Сред инициативите на фондацията са осигуряването на стипендия за мислещ студент, ежегоден турнир по реторика, провеждането на научна конференция в памет на доц. Таков.Доц. Таков бе отличен посмъртно с Наградата за цялостен принос за справедливост и право на инициативата \"Правосъдие за всеки\".Сред отличените е преподавателят по антикорупция на Софийския университет Проф. Николай Найденов.Първата награда за журналист връчи Христо Христев. Тя бе за журналиста Димитър Стоянов от Бивол. Ивет Добромирова връчи следващия приз на журналиста от БНР Силвия Великова.Фани Аронова определи като изключителен проект - Петя Владимирова връчи наградата на Полина Паунова. Проф. Велислав Минеков също бе сред отличените. Той определи гражданинът като \"рядък биологичен екземпляр\" или \"Селският идиот, комуто е позволено да извика на високо глас всичко онова на което обикновения гражданин е забранено\".Той посъветва, когато видите някой заспал не го подминавайте. Събудете го - поканете го да бъде част от щастието да си прав - правото да бъдеш гражданин. Отличие получи и активистът от Гражданско сдружение БОЕЦ - Георги Георгиев.", "date": "2018.05.29", "title": "Съдебната система не може да е селективна, тя или работи, или не, отсече Панов"}
{"url": "https://news.bg/economics/nauchen-proekt-na-es-ni-pazi-ot-povtorna-finansova-kriza.html", "text": "Почти 10 години след старта на финансовата криза 2007-2008 г., която обхвана целия свят, принуждавайки няколко държави да потърсят финансова помощ и заплашвайки да разпокъса Еврозоната, някои части на Европа все още не са се възстановили.Днес ключови въпроси остават без отговор - къде бяха икономистите, когато рецесията удари? Защо инвестиционните банкери, регулаторните органи, академичните среди и кредиторите останаха \"слепи\" за задаващата се икономическа катастрофа? Какво може да се направи, за да се предотврати това да се случи отново?Едно нещо, което стана ясно, е че финансовите модели - процесите, по които финансовите прогнози се съставят и използват, за да се предвидят потенциалните последици за реалната икономика - не успяха да обхванат пълния мащаб на наближаващата криза. Отчасти това може да се отдаде на факта, че икономистите използваха опростени модели и процеси. Макар по-бързи и по-опростени, данните, които те съдържат, са приблизителни, а не точни. В резултат на това, финансовите прогнози претърпяха огромни промени. Развиването на ноу-хау за използването и усъвършенстването на тези техники мотивира създаването на проекта Novel Methods in Computational Finance (\"Нови методи в компютърните финанси\").Известен още с акронима STRIKE, проектът протича от януари 2013 г. до декември 2016 г. и е финансиран по програмата \"Мария Склодовска-Кюри\". STRIKE сформира мрежа от изследователи от девет държави, включително България, и ги свързва с международно признати учени и водещи финансови анализатори. Един от изследователите е проф. Любен Георгиев Вълков от Русенския университет, признат за едно от най-добрите висши учебни заведения в България.Въпреки че България избегна най-лошите последици от кризата, поне в сравнение с Гърция, надеждното прогнозиране е от съществено значение за защитата на икономиката й от бъдещи сътресения. Използвайки реални данни, предоставени от финансовите институции, STRIKE изследва ефектите на \"заразяване\" и на \"разрастване\" на европейската криза, като например как гръцката дългова криза би могла да се разпространи в Испания и Португалия. \"Това ни позволи да сравним резултатите от симулацията с реални данни от историята\", обясни проф. Матиас Ерхард, един от координаторите на проекта.Напредъкът на STRIKE може да се окаже изключително важен за България. Българският лев бе прикрепен към еврото през 1999 г. и оттогава насам страната се подготвя да стане двадесетата нация, която приема еврото. \"България е готова [за членство в Еврозоната]. И ако България кандидатства, аз сърдечно подкрепям това\", наскоро заяви председателят на Европейската комисия Жан-Клод Юнкер.Преди България да може да приеме единната валута, е нужно първо да се присъедини към официалния механизъм на обменните курсове ERM II, който по същество е двегодишна \"чакалня\" преди официалното приемане на еврото. Надеждното прогнозиране, като това, което предлага STRIKE, би могло да бъде ключово в подкрепата на този процес през следващите години. Инструментът на STRIKE - Computational Finance Toolbox, който събира и анализира алгоритми, данни и тестови примери, би могъл да подпомогне такъв процес.\"Computational Finance Toolbox е резултат от необходимостта от разработване на лесен за ползване софтуерен инструмент, който да помогне на хората да използват модерни математически модели\", обясни Даниел Севковик, един от изследователите от STRIKE.Особено важно е, че Computational Finance Toolbox отчита факторите, които други налични инструменти не отчитат, например незавършеност на финансовите пазари, транзакционните разходи, рисковете от незащитени портфейли или колебанията в цените. \"Нещо повече, това е продукт с отворен код, който всеки може да използва, за да вижда и проверява надеждността на моделите и цифровите кодове\", допълни Севковик.\"Подобна техника може да се използва и когато дадена страна напуска ЕС или отделя своята валута от еврото\", изтъкна Матиас Ерхард.", "date": "2018.05.29", "title": "Научен проект на ЕС ни пази от повторна финансова криза"}
