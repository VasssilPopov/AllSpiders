{"url": "https://news.bg/world/tri-sa-zhertvite-na-ofeliya-v-irlandiya.html", "text": "Най-малко трима души загинаха в Ирландия в резултат на бурята \"Офелия\". Това съобщи националният телевизионен канал RTE.Двама души са загинали от паднали и дървета в окръзите Уотърфорд и Типърери.Третият смъртен случай е в окръг Лут. Жертвата е човек, който е пътувал в кола, върху която е паднало дърво.Около 360 хил. жилища са без ток в южната част на страната поради щети на електропроводи.Международното летище в Дъблин обяви отмяната на 130 полета. В столицата, спря работата и градският транспорт. Полицията призова жителите на Дъблин да се откажат от използването на превозни средства и да не излиза от къщи без специална нужда.Според Националната метеорологична служба на Ирландия поривите на вятъра в района на бурята достигат 200 км / ч. Това е най-силната буря за последните 50 години.", "date": "2017.10.16", "title": "Три са жертвите на \"Офелия\" в Ирландия"}
{"url": "https://news.bg/crime/shefat-na-rusenskiya-kat-shokiran-ot-zadarzhaneto-na-sina-mu.html", "text": "Началникът на КАT - Русе Михаил Манов е шокиран от задържането на сина си Маноел, съобщава bTV.\"Изключително шокиращо е, за всеки един баща синът му е добър. Убеден съм, че Маноел не е извършил никакви престъпления\", заяви Манов пред медията.Началникът на КАТ изтъкна, че постът му не кореспондира с деянията на сина му и няма да подава оставка.\"След като е прекрачил границите на закона, съответно ще си понесе последствията. Това по никакъв начин не се свързва с моята работа, аз съм дългогодишен служител и стриктно съм си изпълнявал задълженията като такъв\", отсече Манов.Припомняме,  Маноел бе сред задържаните. От прокуратурата обясниха, че е ставало дума за организирана престъпна група за рекет и разпространение на наркотици. Групата била ръководена от брата на депутата от БСП Георги Стоилов - Илиян. Илиян Стоилов е пристигнал пред едно от проверяваните заведения със спортна кола с английска регистрационна табела, но казал, че не знае за какво става въпрос.Депутатът Георги Стоилов също нямал представа какво се случва и коментира, че е изненадан. ", "date": "2017.10.16", "title": "Шефът на русенския КАТ шокиран от задържането на сина му"}
{"url": "https://news.bg/society/sindikatite-zapazvat-protestna-i-stachna-gotovnost-za-zashtita-pravata-na-horata.html", "text": "В Централата на КТ \"Подкрепа\" се проведе извънреден Конфедеративен съвет, в който взеха участие Изпълнителният съвет на Конфедерацията и председателите на браншовите и регионални структури на синдиката, съобщават от синдиката.Конфедеративният съвет реши Конфедерацията на труда \"Подкрепа\" да съсредоточи усилията си в решаване на браншовите проблеми в енергетиката, културата, науката, Столичен градски транспорт и в други критични сектори.Смятат да подкрепят мълчаливия протест на научните работници, който ще се проведе на 1 ноември 2017 г.Вето е решение, да се запази висока степен на протестна и стачна готовност за защита правата на хората на наемния труд.Припомняме, президентът на КТ \"Подкрепа\" Димитър Манолов коментира вчера, че \"предвид последното развитие - смекчаване на тона от страна на работодателските организации и заявките от страна на правителството за увеличаване на средствата за заплати, най-вероятно до протести няма да се стигне.\" ", "date": "2017.10.16", "title": "Синдикатите запазват протестна и стачна готовност за защита правата на хората"}
{"url": "https://news.bg/politics/borisov-pozdravi-albanskiya-si-kolega-rama-za-zakona-za-maltsinstavata.html", "text": "Премиерът Бойко Борисов поздрави в телефонен разговор албанския си колега Еди Рама за приемането на Закона за малцинствата и му благодари за тази европейска стъпка.Според Борисов гарантирането на правата на българското малцинство ще даде по-силен тласък на европейската интеграция на Албания, защото се демонстрира европейски начин на правене на политика.\"Българският и албанският народ имат дълга история на приятелство, съжителство и взаимна подкрепа. С приемането на този закон ще задълбочим още повече традиционно добрите отношения между нашите две държави\", посочи Бойко Борисов.Еди Рама благодари на българския премиер за подкрепата и заяви, че гледа на приетия Закон за малцинствата като на свой дълг и ще полага максимални усилия за бързо изминаване на европейския път на Албания.Еди Рама прие отправената покана да направи официално посещение в София до края на годината.", "date": "2017.10.16", "title": "Борисов поздрави албанския си колега Рама за Закона за малцинставата"}
{"url": "https://news.bg/comments/natsionalizmi-vs-tahtabi-bitka-za-kokala.html", "text": "Люто се сдърпаха патриоти и бранители на права и свободи в българския парламент. Наместникът на Доган на кормилото на ДПС поиска оставка на скандалния вицепремиер Симеонов. Заради дърварския му хумор (според Каракачанов). Ако фронтовакът за спасение на България не си тръгне - да си ходи правителството, прекали с клатенето на лодката Движението.В отговор последваха ентологични квалификации от страна на \"национализмите\" (по Карадайъ). Народният избраник на НФСБ Касабов нарече колегите си тахтаби. Казано на по-прост език Или креватни дървеници. Интересно е, че W определя въпросната досадна буболечка като \"космополитен вид кръвосмучещо насекомо\". За либерал-демократичните пристрастия на космополитите енциклопедията не обелва и дума.В отговор ДПС и БСП - която не пропуска шанс да срита управляващата коалиция в кокалчета по дребни теми, но никога за сериозни политики - ведно ревнаха срещу поредния дървосекач-шегаджия от Обединените. Разбира се, не отива на народен представител да използва високата трибуна на парламента за подобни изявления. Пък се заканва и да мачка. Но езикът на омразата или по-скоро хъшлашко-махленският речник отдавна е нещо обичайно в Народното събрание. Обидните определения заменят аргументите, високите децибели - смисления дебат. И трибуната на парламента е висока по простата причина, че най-често зад нея застават политически лилипути.Във всеобщата какофония остана под черта защо точно сега ДПС реши, че Симеонов и демокрация са несъвместими. Без да влизаме в тона на поредния сгафил обединен депутат, ще потърсим научно обяснение. \"Когато не се храни, дървеницата се крие в дупки и пукнатини или други защитени места... Излизат на повърхността само когато тя е суха и грапава... Отбягват влажни повърхности. Обикалят безцелно и хаотично...\"В Движението сега прецениха, че положението на ОП във властващия синклит е клатещо се след серията издънки на техни представители. Че достатъчно дълго са седели в дупки и пукнатини, че повърхността е достатъчно суха, че времето на хаотичното и безцелно подкрепяне на правителството е отминало. Дошъл е часът да се прави опит за превземане на по-сериозни позиции. Не случайно след европейски ангажирания Цветанов КСНС със ситни стъпки напусна именно Карадайъ. Не случайно потърси подкрепа от европейското си либерално семейство в щурмуването на патриотичния бастион.Без да използва наратива на предшественика си Местан, лидерът на ДПС не пропусна високопарно и сълзливо да докосне болезнената струна Възродителен процес - за Живков, който е искал да ги мачка, за дулата на автоматите и танковете. Някак си деликатно премълчавайки, че докато единоверците му наистина както могат бранеха правата и свободите си в онези години, половината му партия плюнчеше молива и пишеше доноси в Държавна сигурност. А Йордан Цонев бе крупие в бургаския хотел \"България\". Тези работи винаги удобно се забравят.И преди вицепремиерът с правомощия по собствено усмотрение е давал поводи да му бъде искана оставка. И друг път депутатите от \"национализмите\" са стигали до ръба на търпимостта в изказванията си. Но явно не му е било дошло времето, както казваше един екс премиер със синя кръв. И ДПС откровено даде заявка, че вече е готово да се врече на ГЕРБ. Когато го пожелаят.Защо Обединените патриоти реагираха толкова бурно при положение, че политическото низвергване на Симеонов бе искано още когато упражняваше десния си шут срещу беззащитни възрастни жени по българо-турската граница, когато дърпаше шалтерите по морските дискотеки, когато застана с името си, че при изграждането на \"Великата българска стена\" никой не е крал и съоръжението е надеждно до последен метър. Дали сами не усещат, че Борисов дори в името на прословутата стабилност едва ли ще търпи дълго художествената им самодейност. Симптоматично е, че Цветанов доста уклончиво коментира настъплението срещу вицето: \"Симеонов е част от коалиционното споразумение... Изборът на съответните министри и вицепремиери е в правомощията на ОП...\" (БНР). Разбирай - каквото сте си дробили, ще си го сърбате.Цветанов не оцени, че националистите са поприхванали нещо от школата на ГЕРБ. Напоследък именно председателят на ПГ е острието на атаките срещу когото трябва. Погаленият от трима папи остава в сянка, като в удобен случай влиза в ролята на умиротворител. По същия модел триумвиратът на Обединените предпочете да пусне на анти-ДПС барикадата втората цигулка Касабов. Да мачка.Всъщност като изключим споменаването на зловредната пълзяща гадинка, бившият бургаски седесар, заявил някога \"Волен Сидеров е политически труп и скоро ще изживее най-голямото си фиаско\" (22 януари 2010), а днес впрегнат в един политически впряг с трупа, не каза нищо съществено. Нито дума за падишаха от сараите, за обръчите от фирми, за раздавачите на порции. Да не говорим за Голямото момче на мама, което пак не идва на работа в парламента. Смее ли да каже? Защото ако ДПС отчаяно се стреми пак да се намести в реалната власт, техният отсъстващ депутат отдавна го е направил. И за разлика от политическите пудели, които скимтят и протягат муцуна към даващата ръка на Б.Б., този отдавна си е уредил позицията на непреодолим фактор. И ако го закачиш - дните ти във властта са преброени. Това не е като да воюваш с Карадайъ.Касабов пропусна да спомене нещо важно. Кого ще мачка. Очевидно не онези борци за права и свободи, с които дели пленарна зала. Всъщност един от сегментите на ОП - \"Атака\", и второто националистическо вице Каракачанов (като депутат от ОДС и БНС) - доста добре си колаборираха през годините с \"омразното\" ДПС. Или справедливият му гняв ще споходи онези кротки отрудени хорица от Джебел, Кърджали, Сатовча, Гърмен, Делиормана превиващи от тъмно до здрач гръб за къшея хляб и пред местните феодали от същото това движение уж за техните права и свободи...Обяснение на случващото се днес може да бъде намерено в пожълтелите страници, написани от по-умни от нас. Бащата на Щирлиц - Юлиан Семьонов, бе казал някога: \"Не мразя десните, мразя слепците в политиката...\"За съжаление \"бели бастуни\" за политици не са измислени. А на някои - без значение дали са за България на три морета или се кълнат във вярност на либерал-демократичните идеали - определено биха им били полезни.", "date": "2017.10.16", "title": "\"Национализми\" vs. \"тахтаби\" - битка за кокала"}
{"url": "https://news.bg/crime/shest-godini-i-polovina-zatvor-za-30-godishen-izmamil-sas-zastrahovka.html", "text": "Осъдиха 30-годишен мъж на шест години и половина затвор за измама със застрахователна полица, съобщиха от Софийската апелативна прокуратура. Измамата е извършена преди 4 години.По обвинителен акт на Районна прокуратура - Мездра съдът е признал за виновен Красимир К. за измама. Мъжът имал регистрирана фирма и като едноличен търговец сключил договор за застрахователно агентство с едно от акционерните дружества. Той имал право да сключва и да съдейства за сключване на застрахователни договори с физически и юридически лица срещу възнаграждение.На 27 април 2013 г. в Роман подсъдимият срещнал Емануил М., който в разговор му споделил, че е закупил лек автомобил \"Ситроен Ксантия\". Мъжът доверил, че колата все още не е регистрирана на негово име и няма сключена застраховка \"Гражданска отговорност\". Едноличният търговец предложил своите услуги като застрахователен агент и новият собственик на автомобил приел да сключи чрез него необходимата застраховка.Същия ден подсъдимият издал застрахователна полица на името на трето лице - Коста Б. за лекия автомобил, управляван от Емануил М. Сумата за плащане била 181.36 лева. Той регистрирал полицата в информационната система на застрахователното дружество по електронен път, но минути по-късно я анулирал и застраховката не влязла в сила.По-късно през деня Красимир К. предоставил на Емануил М. застрахователната полица с валидност от една година, заедно с контролен талон и стикер със съответните перфорации.На въпроса на М. защо полицата е на името на друго лице, подсъдимият обяснил, че тя е направена на името на баща му, който е от село Радовене и така застрахователната премия била по-малка, тъй като застрахования е от малко населено място. Мъжът се съгласил,платил и взел документите по застраховката.Няколко месеца Емануил М. шофирал колата си със съзнанието, че има редовно сключена застраховка \"Гражданска отговорност\". През това време се виждал със застрахователя, който укрил, че полицата му е невалидна.На 25 октомври 2013 г. шофьорът направил катастрофа в град Роман. По време на проверката разбрал, че има полица, надлежен контролен талон и стикер, но няма валидна застраховка \"Гражданска отговорност\". Едва тогава Емануил разбрал, че е измамен от Красимир.С Присъда на Районен съд - Мездра на подсъдимия е наложено наказание от шест години и шест месеца \"лишаване от свобода\" при първоначален \"строг\" режим.Осъденият Красимир К. е бил осъждан няколко пъти за умишлени престъпления от общ характер. Към наложеното по делото наказание е присъединено и наказание глоба в размер на 5000 лв. по водено срещу него дело в Специализирания наказателен съд.", "date": "2017.10.16", "title": "Шест години и половина затвор за 30-годишен, измамил със застраховка"}
{"url": "https://news.bg/int-politics/irakskite-sili-svaliha-kyurdskoto-zname-ot-sgradata-na-gubernatora-v-kirkuk.html", "text": "Иракските въоръжени сили премахнаха кюрдското знаме, което бе поставено в сградата на губернатора през април, заявяват жители на Киркук, добавяйки, че виждат иракското знаме, съобщава \"Ройтерс\"Обучена от САЩ елитна бойна част, пое контрола върху сградата на губернатора по-рано през деня без да среща съпротива от кюрдските сили, разположени в града.Те са приветствани от радостни туркменски жители на града, които празнуват иракската военна операция, започнала в ранните часове на деня.Багдад призова кюрдските сили за сигурност \"Пешмерга\", да си сътрудничат с тях за поддържане на мира. \"Пешмерга\" коментират, че Багдад ще бъде принуден да плати \"тежка цена\" за предизвикване на \"война с кюрдистанския народ\".Вашингтон призова за спокойствие и от двете страни, като се стреми да предотврати конфликт между Багдад и кюрдите, който ще отвори изцяло нов фронт в 14-годишната гражданска война в Ирак и потенциално ще привлече регионални сили като Турция и Иран.Вашингтон, който работи в тясно сътрудничество както с федералните сили, така и с кюрдите в борбата срещу ДАЕШ (Ислямска държава), призова \"всички страни незабавно да прекратят военните действия и да възстановят спокойствието си\", се казва в изявление на посолството на САЩ.\"ISIS (Ислямска държава) остава истинският враг на Ирак и настояваме всички страни да продължат да се съсредоточават върху завършването на освобождаването на страната от тази заплаха\", допълват от посолството.Военните действия в Киркук причиниха и скок в световните цени на петрола.", "date": "2017.10.16", "title": "Иракските сили свалиха кюрдското знаме от сградата на губернатора в Киркук"}
{"url": "https://news.bg/health/obeshtaha-da-finansirat-remonta-na-klinikata-po-kardiologiya-v-pirogov.html", "text": "Здравният министър Николай Петров се ангажира да осигури финансиране за поетапен ремонт на клиниките по кардиология и вътрешни болести в УМБАЛСМ \"Пирогов\". Петров се ангажира след проверка на състоянието на двете отделения, които са едни от най-старите в института за спешна медицинска помощ и десетки години не са ремонтирани, съобщиха от Министерството на здравеопазването.Покривът тече, стаите са препълнени с пациенти, по стените има мухъл. Така изглеждат част от помещенията в кардиологичната клиника на \"Пирогов\". Там има 44 легла. За пациентите се грижат денонощно 20 лекари, 44 сестри и 14 санитари.Има идеен проект за ремонт и преустройство на клиниките, който възлиза на 2 300 000 лв. От 10 г. се води кореспонденция с институциите за необходимостта от спешен ремонт, но сега няма реакция, коментира проф. Мария Миланова, координатор на специализирания терапевтичен комплекс, част от който са клиниката по кардиология и клиниката по вътрешни болести.Министър Петров очаква да види какви средства ще бъдат отпуснати за капиталови разходи на министерството на здравеопазването за 2018 г. , както и колко ще струва всеки един етап от ремонта. По думите му, идеята е до средата на следващата година да започне ремонта.Николай Петров провери и до къде е стигнал ремонтът на детските отделения, който се очаква да приключи в близките дни.", "date": "2017.10.16", "title": "Обещаха да финансират ремонта на клиниката по кардиология в \"Пирогов\""}
{"url": "https://news.bg/crime/tsetska-tsacheva-iska-promeni-v-zakona-za-sadebnata-vlast.html", "text": "Министърът на правосъдието Цецка Цачева иска редакции на закона за съдебната власт. Министър Цачева настоява за промени заради становище на Венецианската комисия.Цачева изпрати писмо до председателя на Народното събрание Димитър Главчев и до председателя на Комисията по правни въпроси Данаил Кирилов, с което настоява за редакция на чл. 230 от Закона за съдебната власт (ЗСВ).В становището на Европейската комисия за демокрация чрез право (Венецианската комисия) се заявява, че Венецианската комисия \"намира за обезпокоително едно от измененията на приетия през юли 2017 г. ЗСВ, който косвено дава на прокуратурата важна власт над съдиите.Притесненията на Венецианската комисия са, че в новия чл. 230 е записано, че ако съдия е обвинен в умишлено престъпление, колегията на ВСС отстранява магистрата от длъжността до приключване на наказателното производство. Така повдигането на обвинение, което в нашата система, често е ранна фаза на досъдебно разследване мое да се окаже сериозен проблем.Чл. 230 въвежда задължение на Съдийската колегия на ВСС да отстранява съдията в случай, че обвинението е повдигнато от прокурор. Следователно прокурорите непряко получават правомощието да предприемат отстраняване на съдии за потенциално дълъг период от време въз основа на (сравнително) малко доказателства.\"Това може да бъде много опасно за независимостта на съдиите\", е записано в становището на Венецианската комисия . От комисията искат Съдийската колегия да проверява доколко сериозни и основателни са обвиненията към съдиите и чак след това реши дали доказателствата изискват отстраняване от длъжност.В тази връзка, правосъдният министър Цецка Цачева е на мнение, че чл. 230 от ЗСВ следва да придобие следната редакция: ", "date": "2017.10.16", "title": "Цецка Цачева иска промени в закона за съдебната власт"}
{"url": "https://news.bg/int-politics/turciya-se-saglasi-da-zatvori-vazdushnoto-prostranstvo-kam-severen-irak.html", "text": "Турция се съгласи да затвори своето въздушно пространство към контролираният от кюрдските сили Северен Ирак, съобщава Ройтерс.Допълват, че прехвърлят преминаването на сухопътните граници в автономния регион към централното иракско правителство.Говорителят на правителството Бекир Бозгаг коментира, че кабинетът е одобрил препоръка от националния съвет за сигурност, председателстван от президента Ердоган, да се удължи извънредното положение, наложено след неуспешния преврат миналата година с още три месеца.", "date": "2017.10.16", "title": "Турcия се съгласи да затвори въздушното пространство към Северен Ирак"}
{"url": "https://news.bg/crime/lozan-panov-nastoyava-za-nakazanie-na-sadiyata-po-deloto-sreshtu-chokov.html", "text": "Председателят на Върховния касационен съд (ВКС) Лозан Панов обжалва решението на  да остави без наказание съдията от Апелативния специализиран наказателен съд (АСНС) Даниела Врачева, съобщиха от ВКС.Панов подаде жалба чрез Висшия съдебен съвет, в която припомня, че със заповед от 22 февруари 2017 г. е възложил проверка на Апелативния спецсъд.  от принципа за случайно разпределение на делата в АСНС.Нарушението засяга дело (в.н.ч.д. № 34/2017 г.), образувано по жалби от адвокатите на подсъдимите Ценко Чоков, Мартин Чоков, Иван Тодораков и Димитър Каменов срещу определение на Специализирания наказателен съд (СНС).С това определение е оставено без уважение искане за изменение на мерките им за неотклонение в по-леки. С определение от 13 февруари 2017 г. съдебният състав на АСНС е отменил атакуваното определение на Спецсъда като е изменил мерките за неотклонение \"задържане под стража\" на подсъдимите в по-леки: \"домашен арест\" за Мартин Чоков, \"парична гаранция\" в размер на 10 000 лв. за  и \"парична гаранция\" в размер по 5 000 лв. за Иван Тодораков и Димитър Каменов.Делото е постъпило в Апелативния Спецсъд на 06 февруари 2017 г. Тогава председателят на Апелативния спецсъд Даниела Росенова и заместничката й Петя Колева са в отпуск и техните функции са възложени на съдия Даниела Врачева. На нея е предоставено и право да ползва електронния подпис на председателя на съда.Изборът на докладчик по делото е направено на 06 февруари 2017 г. автоматично, на случаен принцип, а в протокола за избор на съдия докладчик като разпределящ е посочена Даниела Росенова, макар че разпределението фактически е извършено от съдия Врачева с електронния подпис на председателя на съда.От избора на докладчик са изключени съдиите, намиращи се в платен годишен отпуск. В резултат на проведения автоматично избор за съдия докладчик е определена съдия Даниела Врачева, а върху протокола от избора на съдия докладчик  състава, който следва да разгледа делото - I състав, с председател Даниела Росенова и членове Димчо Георгиев и Даниела Врачева - докладчик. Според заповед на председателя (№ 63/21.10.2015 г. ) има четири съдебни състава. Първи състав се състои от съдиите Петя Колева, Димчо Георгиев и Даниела Врачева.Произнасянето по образуваното дело трябва да бъде до края на работния ден на 13 февруари 2017 г. Тогава редовният член на състава съдия Колева вече не е била в отпуск и това не налага необходимостта й от замяната с друг съдия.Председателят на ВКС пише, че с обжалваното решение Съдийската колегия е приела, че не са налице предпоставките за ангажиране на дисциплинарната отговорност на съдия Врачева, но не е взето предвид становището на дисциплинарния състав, с което се предлага да се наложи на съдия Даниела Врачева дисциплинарно наказание за извършено нарушение.\"По дисциплинарното дело е доказано, че от страна на съдия Врачева е осъществен съставът на дисциплинарно нарушение - действие, което накърнява престижа на съдебната власт, изразяващо се в допуснато нарушение на изискванията за случайно разпределение на делата при определяне на член на съдебния състав\", пише Панов.Разпределението на посоченото наказателно дело е извършено при неясни критерии, в отклонение от установения ред - делото да се разгледа от постоянния състав на определения докладчик, пише Панов и припомня, че съдия Врачева е определила член на състава, без да съобрази принципа на случайния подбор. С това свое действие е накърнила престижа на съдебната власт и е извършила дисциплинарно нарушение.Съдия Врачева не е разполагала с правомощието да променя постоянните състави на АСНС, определени със заповед на председателя, нито да определя други съдии като членове на състави, извън регламентираните такива, припомня Лозан Панов.Той пише още, че липсата на гаранции за приложението на основни принципи в правораздавателната дейност, включително при разпределението на делата на принципа на случайния подбор, накърнява изискването за прозрачност и справедливост на съдебния процес - основни права и свободи на човека.Според Лозан Панов решението на Съдийската колегия да остане безнаказана съдия Даниела Врачева трябва да бъде отменено, а дисциплинарното дело да бъде да бъде върнато на Съдийската колегия на ВСС със задължителни указания по тълкуването и прилагането на закона.", "date": "2017.10.16", "title": "Лозан Панов настоява за наказание на съдията по делото срещу Чоков"}
{"url": "https://news.bg/crime/vks-proveryava-premestvaneto-na-sadiyata-koyto-obvini-v-koruptsiya-shefa-na-sas.html", "text": "Председателят на Върховния касационен съд нареди проверка на организацията на дейността на Софийския апелативен съд със заповед от днес. Председателят на ВКС назначи комисия, която да провери организацията на дейността на Софийския апелативен съд (САС) по повод на издадената от председателя на САС Заповед № А-1198 от 4 октомври.Комисията трябва да повери спазен ли е принципът на случаен подбор по чл. 9 от ЗСВ при разпределението на търговско дело по описа на САС, приети ли са правила за случайно разпределение на делата, съобразени ли са правилата с приетата с решение на ВСС Единна методика за случайно разпределение на делата в районните, окръжните, административните, военните, апелативните и специализираните съдилища?Проверка ще има и на това как са определени съдиите и съдебните състави в Софийския апелативен съд по отделения и колегии.Лозан Панов е наредил да се извърши проверка по изнесените в заявление на съдия Милен Василев факти и обстоятелства, като се изясни от какво е обусловена необходимостта от преместването му в друг състав и спазени ли са разпоредбите на Закона за съдебната власт. Каква е практиката при упражняване на правомощието на председателя на съда по чл. 106, ал. 1, т. 6 от ЗСВ, съответно кои състави председателства съдия Даниела Дончева? В какви хипотези се е налагала необходимост председателят на съда да замества съдии?Припомняме, търговския съдия Милен Василев обвини председателката на САС Даниела Дончева в действия със \"силен корупционен мирис\".След проверката трябва да стане ясно и има ли взето решение към 4 октомври на Общото събрание на съдиите на Софийския апелативен съд за определяне на броя и съставите на отделенията съгласно чл. 104, ал. 2, вр. с чл. 85, ал. 3, т. 1 ЗСВ и дали в този смисъл допуснати ли са нарушения и противоречи ли Заповед № А-1198 от 04.10.2017 г. на императивните разпоредби на Закона за съдебната власт?Ако бъдат установени нарушения или несъответствия, да бъдат дадени препоръки, с оглед преодоляване на евентуално констатирани слабости, иска още председателят на ВКС.В заповедта е посочено, че при извършване на проверката, с оглед изпълнение на възложените задачи, комисията трябва да проведе събеседване със съдиите от Софийския апелативен съд. Проверката ще бъде извършена в периода от 18 октомври до 25 октомври.До месец след приключването на проверката резултатите от нея трябва да бъдат представени в писмен доклад.", "date": "2017.10.16", "title": "ВКС проверява преместването на съдията, който обвини в корупция шефа на САС"}
{"url": "https://news.bg/economics/ikonomikata-ni-mozhe-da-se-uvelichi-do-4-2-do-2018-g.html", "text": "Българската икономика може да нарасне между 3.8 и 4.2% през 2018 г. Това смятат експерти на Асоциацията на индустриалния капитал в България (АИКБ), съобщиха от асоциацията.По-рано през деня членовете на Управителният съвет на Асоциацията на индустриалния капитал в България (АИКБ) обсъдиха препоръки по проекта на Държавен бюджет на страната за 2018 г.От организацията номинираха д-р Милена Ангелова за поста вицепрезидент на Европейския център на работодателите и предприятията с публично участие и предприятията, предоставящи услуги от общ интерес (СЕЕР) с мандат до 2020 г. Д-р Ангелова е вицепрезидент на CEEP от 2012 г.", "date": "2017.10.16", "title": "Икономиката ни може да се увеличи до 4.2% до 2018 г."}
{"url": "https://news.bg/politics/karakachanov-obeshtava-che-nyama-da-se-prizemi-orela-na-vvs.html", "text": "\"България трябва да положи усилия и да отдели средства за закупуване на нови изтребители\". Това заяви министърът на отбраната Красимир Каракачанов на 16 октомври - Денят на авиацията и Военновъздушните сили, съобщиха от Министерството на отбраната.Ръководният състав на Министерството на отбраната и Българската армия няма да позволи да бъде приземен орелът на българските Военновъздушни сили, категоричен е Каракачанов. \"Освен с проектите за модернизация и закупуване на ново въоръжение, ние трябва да се стремим и да поддържаме това, което имаме на въоръжение в авиацията\", каза министър Каракачанов. Той увери, че ще бъдат вложени усилия не само за закупуването на нов изтребител, но и за ремонтирането на самолети МиГ-29, Су-25 и L-39.В изказването си министърът на отбраната припомни бележити факти от историята на българската военна авиация. Той благодари на ветераните, служили с чест и достойнство на Отечеството, предали своя опит и любов към авиацията на младите поколения.Министърът на отбраната Красимир Каракачанов, началникът на отбраната генерал-лейтенант Андрей Боцев и командирът на Военновъздушните сили генерал-майор Цанко Стойков днес наградиха военнослужещи за проявен висок професионализъм и себеотдаване при изпълнението на задачите.\"Належащо е и закупуването на нов тип боен самолет, който да даде нужната сигурност както на трите вида въоръжени сили, така и на съюзниците в НАТО за изпълнение на поетите ангажименти\", посочи командирът на ВВС генерал-майор Стойков. Според него удължаването на ресурса и ремонтът на летателната техника, която е на въоръжение във ВВС, е от изключително значение.По-рано днес министърът на отбраната Красимир Каракачанов и началникът на отбраната генерал-лейтенант Андрей Боцев участваха в тържествения ритуал по поднасяне на венци и цветя пред Паметника на летеца на площад \"Народно събрание\" в София. Те отдадоха почит към военните авиатори, отдали живота си за свободата и независимостта на България.", "date": "2017.10.16", "title": "Каракачанов обещава, че няма да се приземи орела на ВВС"}
{"url": "https://news.bg/bulgaria/vtoriyat-korpus-na-reaktora-aets-belene-patuva-kam-balgariya.html", "text": "Ижорските заводи успешно изпратиха и втория корпус на реактора за АЕЦ \"Белене\". В съответствие с договора, сключен през 2008 г., заводите са изработили два комплекта реакторно оборудване за българската АЕЦ.Изработени за нашата АЕЦ в това число са и два корпуса за атомни реактори, вътрекорпусни устройства, връхни блокове, компенсатори на налягането, хидроакумулатори на системата за активно охлаждане на активната зона на реактора, хидроакумулатори на системата за пасивно заливане на активната зона на реактора, възли на главния циркулационен тръбопровод и друго оборудване за първи контур.След като е приключило изработването, оборудването за \"Белене\" се е съхранявало в предприятието.В края на миналата година българската страна проведе инспекция на оборудването. Изпращането на оборудването от цеховете на Ижорския завод към морското пристанище на Санкт Петербург за по-нататъшно транспортиране в България започна през януари 2017 г. Първият корпус на реактора за АЕЦ \"Белене\" бе изпратен през февруари 2017 г.", "date": "2017.10.16", "title": "Вторият корпус на реактора АЕЦ \"Белене\" пътува към България"}
{"url": "https://news.bg/crime/falshiv-signal-za-bomba-evakuira-dve-ministerstva-v-sofiya.html", "text": "Фалшив сигнал за бомба евакуира две министерства в София, съобщи БНР.Сигналът за бомбена заплаха е подаден около 16,00 часа в Министерството на отбраната.Заради топлата връзка на ведомството с Министерство на правосъдието и служителите от второто ведомство са били евакуирани.За около два часа карето между двете ведомства беше отцепено от полицията. ", "date": "2017.10.16", "title": "Фалшив сигнал за бомба евакуира две министерства в София"}
{"url": "https://news.bg/regions/nov-skandal-v-haskovo-asfaltiraha-ulitsa-koyato-vodi-do-hotela-na-blizak-do-kmeta.html", "text": "След \"Кумгейт\" - нов скандал в Община Хасково. Асфалтираха път към частен хотел, собственост на бизнесмен, сочен като близък на кмета на града, съобщава бТВ.Парк Кенана - гордостта на Хасково, е с пропадащи алеи и опасни стълби. Само на 10 крачки от разрухата има току що асфалтирана алея. Пътят води до тенис кортове и хотел с частен паркинг, който също е с напълно обновена настилка.Според кметството валякът сам е кривнал към паркинга.Не сме възлагали такова асфалтиране, няма да платим за тези паркоместа, каза зам.-кметът на Хасково Велин Балкански.Отсечката не е включена в капиталовата програма на общината, до преди пет дни, когато в кметството получават сигнал, на който реагират светкавично.Зам.-кметът казва, че алеята е имала нужда от асфалтиране.Снимки на абитуриенти пред хотела от пролетта показват, че състоянието на асфалта под краката им е задоволително.Пътят води до хотела на бизнесмена, с когото кметът бе на екскурзия в Монако в разгара на скандала \"Кумгейт\".Зам.-кметът Велин Балкански казва, че не не са го направили заради бизнесмена, а са асфалтирали алея, която се ползва от много граждани. Другата част от алеята обаче, която действително пропада, ще бъде асфалтирана на по-късен етап, допълни той.", "date": "2017.10.16", "title": "Нов скандал в Хасково: Асфалтираха улица, която води до хотела на близък до кмета"}
{"url": "https://news.bg/politics/borisov-iska-mir-na-balkanite-i-v-evropa-a-izborat-e-mezhdu-armiya-i-obrazovanie.html", "text": "Ние искаме да направим мир на Балканите, мир в Европа. Това каза министър-председателят Бойко Борисов по време на форум на тема \"Ролята на България в общата европейска отбрана\".Премиерът Борисов констатира, че няма да е лошо, ако президентът Румен Радев постави въпроса за общата европейска отбрана и на заседание на КСНС. По думите му с поставянето на темата за общата европейска отбрана започваме да си мислим и за това откъде ще дойде противникът. В тази връзка той постави въпроса за южния фланг на НАТО предвид отношенията на големите на европейски държави и Турция.\"Започваме да говорим всички, че явно ни е страх. Европа очаква отнякъде нападение. Започнаха ни с терористични актове, с мигрантската вълна, която дойде само в Европа. Каква мигрантска вълна в САЩ - само в Европа. Европа става под натиск\", коментира премиерът. Той бе категоричен, че поколенията са забравили какво е война и констатира, че Европа не е готова.Борисов изрази тревога относно денонсирането на споразумението между САЩ и Иран. Както и втвърдяването на тона от страна на европейските лидери.Премиерът бе категоричен, че сме готови да мислим по тази тема в рамките на общия консенсус, отчитайки всички заплахи, включително и смяна на приоритетите. Така, ако се консолидираме, че приоритет трябва да отбраната, от ГЕРБ са готови за смяна на приоритета, заложен в управленската програма - образованието.\"Ако преценим всички, че е друг приоритетът - връщаме назад\", констатира Борисов. \"Мястото, където се намираме, може да ни дойде от много места\", заяви още Борисов. Борисов акцентира на темата за индустриалното сътрудничество в сферата на отбраната и производствените мощности, с които страната ни е разполагала в годините назад. Той визира производството на верижни машини в Червен бряг, които в момента стрували по 10-15 млн. евро.Борисов увери, че на фона на необходимостта да се вдигат заплатите на военните сега трябва наново да се въоръжават или превъоръжават.\"Ако считаме, че ще има война и се готвим за война, тогава трябва да преориентираме държавата в такива условия - въоръжение, армия. Парите ги насочваме в тази посока. Те не могат да стигнат за всички. Иначе милиард за това, милиард за онова, 700 млн. повече за доходи, 100 млн. лв. повече за заплати. И на нас ни се иска всичко да стане. Да не говорим, че и тези ракети, които имаме и там всичко е за подмяна и там са необходими много пари\", посочи Борисов.Той опонира на лидера на ПЕС Сергей Станишев, че страната ни може да се окаже в периферията по отношение на отбраната с думите: \"България няма как да се окаже в периферията, защото сме на такова място, че сме център и на Балканите, и в Европа. Аз съм убеден, че освен всичко, ако имаме газопроводи, ако си изградим нови ядрени мощности - там, където има газопроводи и тръбопроводи - там войни няма\", заяви Борисов.Според него по темата с превъоръжаването на Българската армия и модернизирането ѝ е редно да ревизираме и да ремонтираме това, което имаме като старо, но добро.", "date": "2017.10.16", "title": "Борисов усеща - Европа очаква отнякъде нападение"}
{"url": "https://news.bg/education/do-8-mln-lv-dava-mon-za-novi-500-psiholozi-v-uchilishtata.html", "text": "През 2018 година ще бъдат назначени поне още 500 психолози и педагогически съветници в училищата у нас. За целта Министерството на образованието и науката е предвидило между 7 и 8 млн. лв. допълнителни средства за предстоящата година. Това заяви просветният министър Красимир Вълчев по време на конференция на тема \"Партньорство училище - родители. Добри практики и решения\", предаде БТА.Според Вълчев към момента у нас има около 1 100 психолози и педагогически съветници. Те работят предимно в училищата с над 400 - 500 деца. Това не означавало, че не се наемат и нови специалисти. В училищата и сега се назначавали психолози, но това ставало \"за сметка на делегирания бюджет\" на учебните заведения.След раздаването на предвидените средства Вълчев се надява, че повечето училища ще имат възможност да назначат психолог. \"Може би на най-малките училища средствата няма да бъдат достатъчни, но в дадено населено място, където са повече, може да споделят един психолог или педагогически съветник\", обясни още той.Министърът посочи и че догодина всички училища с над 400 ученици ще имат поне един психолог или педагогически съветник. По думите му сега в най-големите заведения има дори по двама или трима специалисти.", "date": "2017.10.16", "title": "До 8 млн. лв дава МОН за нови 500 психолози в училищата"}
{"url": "https://news.bg/economics/kfn-predostavya-saveti-za-finansovi-otnosheniya.html", "text": "Нова услуга предлагат от Комисията за финансов надзор. От 16 октомври 2017 година потребителите на финансови услуги в небанковия финансов сектор и от бизнеса могат да получат отговор за няколко финансови отношения.На телефон 0800 40 444 от 09:00 до 17:30 в работни дни от КФН отговарят на въпроси за правата на гражданите в отношенията им със застрахователните компании и пенсионноосигурителните дружества. Хората могат да питат за търговията на капиталовия пазар и боновите книжки от масовата приватизация. Експерти от Комисията ще приемат запитвания и от компании в секторите, по които КФН има компетенции. Сътрудниците на Информационния център ще посрещат и гражданите, които идват с въпроси на място в сградата на КФН.Екипът на Информационния център на КФН е избран измежду най-изявените студенти от финансовите, икономически и юридически специалности на няколко престижни университети след интензивно специализирано обучение и положен изпит.С откриването на този център КФН ще защитава още по-ефективно потребностите на потребителите на финансови услуги, които ще могат да получават бърз и компетентен отговор на широк кръг от въпроси.", "date": "2017.10.16", "title": "КФН предоставя съвети за финансови отношения"}
{"url": "https://news.bg/regions/remontirat-patya-kam-peshterata-na-sveti-ivan-rilski.html", "text": "Започнаха ремонтните дейности по пътя над Рилския манастир. Пътят води до пещерата на Свети Иван Рилски Чудотворец.Пътят над Рилския манастир от години има нужда от ремонт. Заради пропадането на голямо количество земна маса, в района е откъсната едната лента на движение, което създава сериозни затруднения на преминаващите.Вследствие на обилните валежи в района често се получават свлачища, които затрудняват движението на автомобили и автобуси. В този контекст игуменът на светата обител епископ Евлогий многократно е търсил помощ от институциите, отговорни за поддръжката на пътя.Ремонтните действия предвиждат встрани от пътя да се изгради стоманобетонова подпорна стена. Тя ще бъде дълга 30 метра. Към момента се изготвят основите на 24 метра. Съоръжението ще бъде високо 5 метра. За изграждането на стената са отпуснати 135 хил. лв.Пред БНТ епископ Евлогий обясни, че над манастира вече има сняг, което може да усложни ремонта на пътя. Въпреки това обаче той се надява, че метеорологичните условия няма да се отразят в качеството на ремонта.По информация на Агенция \"Пътна инфраструктура\" ремонтът трябва да приключи до 15 декември.Припомняме, в края на месец септември стана ясно, че се руши църквата \"Успение на Св. Иван Рилски\", намираща се над Рилския манастир и до гроба на светеца. Храмът е един от най-старите в страната, а последното му обновяване е било преди около 200 години. В храма има уникални и безценни вековни стенописи, коти се разрушават от течове.", "date": "2017.10.16", "title": "Ремонтират пътя към пещерата на Свети Иван Рилски"}
{"url": "https://news.bg/world/v-seul-se-poyavi-severnokoreyska-propaganda-ludoto-kuche-tramp.html", "text": "В централната част на южнокорейската столица Сеул, включително до президентската резиденция Синия дом, се появиха пропагандни материали, в които президентът на САЩ Доналд Тръмп е наричан \"лудо куче\". Предполага се, че пропагандата е от КНДР.Това става ясно от съобщения в социалните мрежи и от коментари на хора, които са ги открили, цитирани от Ройтерс.\"Смърт за стария лунатик Тръмп\", пише на единия от постерите, на който севернокорейски войник с автомат в ръка смазва главата на Тръмп с крак. До главата на войника пише: \"Пълно унищожение\".На друг постер Тръмп е с тялото на куче: \"\".И двата постера са цветни.Не е трудно да се намери севернокорейска пропаганда в Южна Корея, която обикновено е изпращана с балони над добре укрепената демилитаризирана зона.Новите пропагандни материали специално са насочени към Тръмп, който през миналия месец в реч пред ООН заплаши КНДР с \"пълно унищожение\" и нарече лидера на КНДР Ким Чен-ун \"ракетен човек\" на самоубийствена мисия.", "date": "2017.10.16", "title": "В Сеул се появи севернокорейска пропаганда „лудото куче” Тръмп"}
{"url": "https://news.bg/bulgaria/pochistiha-novi-3000-m-reki-v-stolitsata.html", "text": "Нови 3195 м речни корита, дерета и отводнителни канали бяха изчистени през изминалата седмица на територията на Столична община.Почистени са: дере \"Витошки бор\" (400м) в район \"Витоша\", река Църна бара (450м) в район \"Надежда\", отводнителен канал в кв. Кремиковци (585м), река Войнежка (450м) в район \"Нови Искър\", два участъка на река Слатинска (670м) в район \"Подуяне\" и отводнителен канал в с. Казичане (640м).Столична община информира, че почистването на реките продължава. Към момента се почистват: Владайска в централна градска част - от бул. \"Акад. Иван Е. Гешов\" до бул. \"Тодор Александров\" (1100м), Перловска (1210м) в район \"Подуяне\", Шеовица (200м) в с. Иваняне, дере Беравица (625м) в район \"Връбница\" и дере \"Радин дол\" (420м) в район \"Витоша\".Нови 4065 м речни корита предстои да бъдат почистени. Те се намират в четири участъка на река Буховска в гр. Бухово, район \"Кремиковци\" с обща дължина 1685 м, река Домуз дере (900м) в район \"Овча купел\", река Селска (1000м) в с. Волуяк, река Селска река (450м) и безименно дере (30м) в с. Железница.", "date": "2017.10.16", "title": "Почистиха нови 3000 м реки в столицата"}
{"url": "https://news.bg/crime/v-pleven-arestuvaha-41-godishen-telefonen-izmamnik.html", "text": "В Плевен арестуваха 41-годишен, обвинен за телефонни измами в Плевен, съобщиха от МВР-Плевен.Първото престъпление е от 3 април т.г., когато е взел от 67-годишна жена от ж.к. \"Сторгозия\" 6500 лева. Тя изтеглила парите от банка, след което ги оставила на улицата до контейнер за смет.Втората измама е от 11 юли 2017 г., когато 82-годишна плевенчанка е хвърлила през балкона 13 000 лева. На 13 юли задържаният измамил 85-годишен мъж от Плевен, който оставил в пазарска чанта 10 000 лева и две лични карти - неговата и на съпругата му, между паркиран автомобил и тревна площ.Арестуваният 41-годишен мъж е от Горна Оряховица. Той се представял за полицейски служител, участващ в акция за залавяне на телефонни измамници. След ареста е обвинен от съда. По време на разпита е признал вината си. Дал е подробни обяснения.", "date": "2017.10.16", "title": "В Плевен арестуваха 41-годишен телефонен измамник"}
{"url": "https://news.bg/int-politics/poslanikat-na-rusiya-v-kndr-useshta-predstoyashta-katastrofa-kakto-nikoga-dosega.html", "text": "На Корейския полуостров се появява ситуация, предизвикваща сериозна загриженост в целия свят. Руският посланик в КНДР Александър Мацегора коментира пред ТАСС, че положението на Корейския полуостров сега наистина достига до степен на изключително голямо напрежение.\"Работил съм много години в тази страна преминала през различни периоди в своята история, но за да бъда честен, аз не си спомням ситуация, в която чувство за предстоящо бедствие е толкова осезаемо. И разбира се, този, който е тук, в Пхенян, чувства това особено силно. Веднъж, през октомври 1952 г., нашето посолство беше почти напълно унищожено от американски бомбардировки. Няколко души бяха сериозно ранени и двама бяха убити - те са погребани тук, в Пхенян, ние пазим спомена за тях\", коментира Мацегора.Връщайки се към ситуацията на Корейския полуостров, той повтаря, че се надяват на предпазливостта на конфронтиращите се страни и очаква в крайна сметка \"да се осъзнаят, на ръба на тази бездна и категорично да изключат военното решение на проблема\".\"Настояваме всички партньори да вземат сериозно нашата инициатива. Разбира се, планът може да не е съвършен, всяка програма може да има недостатъци, особено когато става дума за трудната ситуация, в която се оказа Корейският полуостров. Но трябва да започнем отнякъде. Трябва да спрем, да се огледаме наоколо, да разберем, че всъщност вече сме стигнали до критична точка\", допълва той.Обща задача според него е да се избегне катастрофа, коментира, че дори и в кошмар не може си представи какво би станало, ако изведнъж от думи, се прехвърлят към дела.\"Независимо дали ни харесва или не, тези икономически и финансови ограничения, предвидени в резолюциите на Съвета за сигурност на ООН, са обективно най-сериозното възпиращо действие на практика във всички сфери на нашето взаимодействие. Русия, като член на Съвета за сигурност на ООН, трябва да изпълнява и без изключения напълно изпълнява тези изисквания. По друг начин и не може да бъде\", коментира руският дипломат.Посланикът на Русия в КНДР допълва, че възможностите за руско-корейско сътрудничество сега се използват минимално и причина за това са санкциите. Постоянно водят разговори с корейски си партньори, че уреждането на проблема с ядрената ракета, ще доведе до премахването на ограниченията.Счита, че ще се създаде изцяло нова ситуация, която може да осигури експлозивен растеж на търговията и инвестиционното сътрудничество, както и развитието на отношенията в много други области. Надява се, че в крайна сметка това ще се случи.", "date": "2017.10.16", "title": "Посланикът на Русия в КНДР усеща предстояща катастрофа, както никога досега"}
{"url": "https://news.bg/world/rahoy-puchdemon-edinstven-shte-otgovarya-za-otnemaneto-na-avtonomiyata-na-kataluniya.html", "text": "Карлес Пучдемон ще бъде \"единственият отговорен\" за отнемането на автономията чрез член 155 от конституцията.Това обяви премиерът Мариано Рахой в отговор на писмото на лидера на Каталуния, информират агенции.Каталунският лидер изпрати писмо на премиера Мариано Рахой, в което призовава за диалог, но не изяснява дали е провъзгласил Каталуния за независима държава.В началото на миналата седмица Пучдемон обяви, че ще отложи официалното провъзгласяване на независимост с \"няколко седмици\", за да даде възможност да започнат преговори с Мадрид.Премиерът на Испания Мариано Рахой даде ултиматум на Пучдемон до понеделник да изясни позицията и след това до четвъртък да промени решението си, ако продължава да настоява за независимост. Рахой заплаши да отнеме автономията на Каталуния, ако изберат независимост.\"\", реагира Рахой на писмото на каталунския лидер.По-рано днес вицепремиерът на Испания Сорая де Сантамария обяви, че лидерът на Каталуния трябва да каже до четвъртък, че не е провъзгласявал богатата област за независима държава.Член 155 от испанската конституция очертава как централното правителство в Мадрид може да поеме управлението в една от 17-те автономни области. Този член никога не е задействан. Съдържа две точки:Ако автономна област не изпълнява задълженията си към конституцията или други закони, или действа по такъв начин, че атакува общите интереси на Испания, правителството първо уведомява първия министър на автономната област и ако не бъде получен отговор, с абсолютно мнозинство в Сената може да приеме необходимите мерки, за да задължи региона принудително да изпълни задълженията си или да защити общите интереси;За да изпълни мерките, правителството може да даде инструкции на всички власти в автономните области.", "date": "2017.10.16", "title": "Рахой: Пучдемон единствен ще отговаря за отнемането на автономията на Каталуния"}
{"url": "https://news.bg/politics/elektronnoto-upravlenie-vliza-vav-vsichki-administratsii-do-kraya-na-2018-g.html", "text": "Компонентите, които дават възможност за стандартизиран подход към електронното управление у нас, са налични и вече функционират. Това заяви председателят на Държавната агенция \"Електронно управление\" (ДАЕУ) Росен Желязков по време на Годишната среща на местните власти.Желязков допълни, че има амбиция до края на предстоящата 2018 година тези компоненти да работят за всички администрации. Става въпрос за средата за междурегистров обмен (RegiX), модулите за е-автентикация (идентификация), e-оторизация, средата за електронни разплащания, електронно валидиране и електронно връчване.Екипът на Агенцията и представителите на местните власти дискутираха още ангажиментите на ДАЕУ в изпълнение на правителствените мерки за  и съвместните задачи на ДАЕУ и общините през 2018 г. в областта на електронното управление.Според Желязков дигиталната трансформация предстои, независимо от нашата воля. Затова било по-добре гражданите да се подготвят за тази реалност. До 2022 г. европейските граждани най-вероятно щели да взаимодействат изцяло дигитално с администрациите на своите държави. В България обаче все още липсвали кадри с развити .Към момента 22 общински администрации са се присъединили в средата за електронен документооборот, а над 80 са заявили готовност за присъединяване.Очаква се до края на настоящия месец октомври модулите за електронно връчване и електронно плащане ще бъдат утвърдени, а до половин година - да бъдат осъществени процедурните изисквания и осигурени всички функционалности на облачната платформа за общински е-услуги и на Единния портал за електронни административни услуги.\"Имате всички възможности за стандартизирани решения, които са базират на инфраструктурата на Държавната агенция за електронно управление. ДАЕУ не е създадена, за да извършва административно обслужване, а за да реализира политики и да създава решения за всички администрации. Това е Агенция за вас. А модулите и решенията за е-управление, заедно с бюджетния и проектния контрол, осъществяван от ДАЕУ в областта на е-управлението, гарантират устойчивост на политиката\", обърна се още Росен Желязков към общинарите.", "date": "2017.10.16", "title": "Електронното управление влиза във всички администрации до края на 2018 г."}
{"url": "https://news.bg/regions/bolnitsata-v-pomorie-ne-e-falirala-zatvarya-zaradi-lipsa-na-personal.html", "text": "Болницата в Поморие затваря врати днес. Това съобщават от пресцентъра на общината.Лечебното заведение преустановява дейност със задължения от 670 хил. лв., в това число са 80 хил. лв. неизплатени от НЗОК надлимитни средства. От общата сума 370 хил. лв. са за текущи разходи и просрочени задължения към фирми и доставчици и 280 хил. лв. за заплати на персонала.\"МБАЛ Поморие не е фалирала. МБАЛ Поморие затваря защото няма персонал. Служителите напуснаха защото, освен че нямат заплати от шест месеца, нямат и сигурност. Сигурността им е в ръцете на Министерството на здравеопазването и в НЗОК. Не общината, а държавата е длъжник на МБАЛ Поморие и не лошият мениджмънт, а лошата политика в здравеопазването доведе до затварянето на болницата в Поморие\", коментира кметът на града Иван Алексиев.От Община Поморие изтъкват, че основната причина за краха на общинските болници, в това число и поморийската, са поставените от НЗОК лимити, водещи до контролирано лечение на здравноосигурените лица.Проблем се оказват ограниченията не само относно здравноосигурените, а и относно здравно неосигурените лица. Общинските болници са задължени да приемат неосигурените пациенти, за разлика от частните.От общината акцентират, че с този надлимитен разход, по задължение и по презумпция, са натоварени общинските болници.Остарели клинични пътеки, неправилно разчетени стандарти, неравнопоставеността на общинските и частните заведения, са само части от големия общ проблем - общинското и държавно здравеопазване.Община Поморие е финансирала МБАЛ Поморие с близо 300 хил. лв. през 2017 г. Поддържала е сградния фонд и закупува нова апаратура, но лекарите напускали заради неизплатени заплати.\"Общината не може да изплаща работни заплати на търговско дружество, каквото е МБАЛ Поморие е търговско дружество и общината не може да изплаща заплатите на служителите му\", пише още в прессъобщението на Община Поморие.Невъзможната конкуренция на поморийската болница с частните болници се дължи на законови пречки според общинари. Всички пациенти, които са били приети миналата седмица ще бъдат изписани и днес ще приключи лечебно-диагностичният план. Нови пациенти няма да бъдат приемани. Това заяви пред БНР  д-р Жени Караилиева.От половин година, още през април, лекарите и персоналът в болницата започват да получават едва 60% от трудовите си възнаграждения. Последните получени заплати в лечебното заведение са били за месец юли.Припомяме, че служители на  в началото на месеца, искайки най-голямото здравно заведение в региона да получи финансова помощ от държавата.Заплати в МБАЛ \"Христо Ботев\" не бяха давани от юли. Протестиращи обясниха, че не става дума само за финансови средства, а и за нуждата на хората от болнично лечение. Ако болницата бъде затворена, пациентите ще бъдат обречени, защото друго лечебно заведение, което да изпълнява социални функции на територията на Враца, няма.Впоследствие здравното министерство изплати субсидия по спешност на болничното заведение и обеща на медиците, че ще получат заплатите си.В Ловеч ситуацията бе сходна, но като решение на проблема освен субсидия болницата получи и преструкториране на мениджмънта. ", "date": "2017.10.16", "title": "Болницата в Поморие не е фалирала - затваря заради липса на персонал"}
{"url": "https://news.bg/regions/blasnaha-vazrastna-zhena-na-peshehodna-pateka-v-ruse.html", "text": "Възрастна жена е била блъсната от лек автомобил в Русе, информира БГНЕС.По случая е установено, че инцидентът е станал около 8 часа сутринта. Възрастната жена пресичала булевард \"Скобелев\" на пешеходна пътека, когато била блъсната от автомобила.На мястото са пристигнали екипи на полицията и \"Спешна помощ\". Пострадалата е била транспортирана до болнично заведение в областния град.Към момента няма информация както за състоянието ѝ, така и за обстоятелствата около произшествието. Работата по случая продължава.", "date": "2017.10.16", "title": "Блъснаха възрастна жена на пешеходна пътека в Русе"}
{"url": "https://news.bg/politics/bsp-nyama-nastroeniya-za-satrudnichestvo-s-gerb-ubeden-mikov.html", "text": "Темата за коалиция или политическо сближаване с ГЕРБ не е актуална. Този въпрос приключи с формирането на управляващото мнозинство, което, като гледам, няма нужда, от подкрепата на БСП, освен там, където се изисква две трети мнозинство. Това е една  на \"враговете с партиен билет\". Това заяви пред БНР предишният председател на БСП Михаил Миков, който е член на Националния съвет на партията.Припомняме, след избухването скандала ЦУМгейт организаторът на срещата между бизнесмена Сашо Дончев и главния прокурор Сотир Цацаров - Георги Гергов, обяви че е посредничил за коалиция между ГЕРБ и БСП.Категорично няма настроения за сътрудничество и коалиция с ГЕРБ, подчерта Миков. Според него, въпросът за коалиция с ГЕРБ никъде не се коментира в партията не е и възможно, не е и актуално, не е необходимо, на първо място, според мен, защото става въпрос за различни политики. Тази тема се вади само, за да се посочват с пръст тези, които имат различно мнение от ръководството, смята Миков.\"Едно е да казваш, че си алтернатива и да се тупаш в гърдите до посиняване, съвсем друго е да правиш реална политика, която е различна от тази, която предлагат управляващите\", каза Миков.Според него на пленума са се изказали мнозина от членовете на БСП, подкрепили госпожа Нинова на Конгреса и сега я подкрепят, със загриженост за партията, включително в контекста на резултатите от последните местни избори и след парламентарните избори.Според него няма извънредни събития, за да се свиква извънредно заседание на Конгреса по два въпроса, които се знаят като минимум от две-три години. Има нещо различно, това беше тревогата, която беше заявена - и всички тези приказки за атаки, за хора, които не са \"за\" борба с корупцията, за хора, които са били отстранени от постовете си. И тази тревога е в много партийни членове и членове на Националния съвет, смята Миков.По думите му, политическите и организационните проблеми на БСП трябва да са на първо място, вместо обсъждането на проекто-бюджета за 2018 г., който е прерогатив на управляващото мнозинство. Защото, ако не се приеме такъв Бюджет, който отразява политиката на управляващото мнозинство, правителството пада, категоричен е Миков. Според него към момента няма такива очаквания.", "date": "2017.10.16", "title": "БСП няма настроения за сътрудничество с ГЕРБ, убеден Миков"}
{"url": "https://news.bg/world/merkel-smyata-che-predstavyaneto-na-natsionalistite-v-avstriya-e-golyamo-predizvikatelstvo.html", "text": "Германският канцлер Ангела Меркел заяви, че силното представяне на антиимиграционната Партия на свободата в Австрия на парламентарните избори в неделя е \"голямо предизвикателство\" за другите партии, информира Ройтерс.Австрийската народна партия на 31-годишния Себастиан Курц спечели парламентарните избори в Австрия. Зад нея се наредиха Партията на свободата и социалдемократите. Предполага се, че Курц ще направи десен завой и ще управлява в коалиция с националистите.На пресконференция в Берлин Меркел добави, че се надява на тясно сътрудничество с консервативното австрийско правителство.Тя коментира и резултатите от местните избори в Долна Саксония, където социалдемократите спечелиха изборите. Консерваторите на Меркел завършиха втори.Според нея резултатът от местния вот не отслабва позицията й на коалиционните преговори на федерално ниво.", "date": "2017.10.16", "title": "Меркел смята, че представянето на националистите в Австрия е голямо предизвикателство "}
{"url": "https://news.bg/world/bagdad-ni-obyavi-voyna-s-prevzemaneto-na-kirkuk-skochiha-kyurdite.html", "text": "Милициите към иракското правителство обявиха победа при офанзивата за Киркук, съобщават осведомителни агенции.По-рано днес кюрдските сили бяха изтласкани от спорния град.Иракските милиции, известни като Народни сили за мобилизация, поеха контрол над военната база K1, местното летище, както и над няколко петролни находища около града.Но те не се насочиха към центъра на Киркук, след като по-рано премиерът на Ирак Хайдер ал Абади обеща да не разполага предимно шиитските милиции в населения с кюрди град.Според местни медии иракските милиции са спрели електрозахранването, за да принудят кюрдските сили пешмерга да напуснат града.Градът се оспорва от кюрдите и иракското федерално правителство.Премиерът Абади наля още масло в огъня, назначавайки арабски политик за нов губернатор на провинция Киркук, с което се замени кюрд, който подкрепяше проведения през септември референдум.Абади заяви, че е изпълнил \"конституционните си задължения\" и е защитил единството на страната с превземането на Киркук.В същото време лидери на пешмерга съобщиха, че правителството в Багдад е инициирало \"война срещу кюрдите\".Според тях превземането на Киркук е \"скандално обявяване на война\" срещу кюрдите. Те заплашиха премиера на Ирак, че ще плати \"висока цена\".Превземането на контролирания от кюрдите Киркук от иракските войски е \"скандално обявяване на война срещу Кюрдистан\", обяви главното командване на пешмерга в съобщение, цитирано от местната медия Rudaw.По непотвърдена информация най-малко 10 кюрдски бойци са убити при сблъсъци с иракските сили.В същото време американското военно командване отбеляза, че престрелката между иракските и кюрдски сили в Киркук е \"недоразумение\".", "date": "2017.10.16", "title": "Багдад ни обяви война с превземането на Киркук, скочиха кюрдите"}
{"url": "https://news.bg/politics/turskite-investitsii-v-balgariya-sa-eur24-5-mln-za-parvite-tri-mesetsa-na-2017-g.html", "text": "Размерът на турските инвестиции в България е 24.5 млн. евро за първите три месеца на 2017 г. Увеличаването на стокообмена от януари изтъкна премиерът Бойко Борисов по време на разговора си в Министерския съвет с министъра на митниците и търговията на Република Турция Бюлент Тюфенкчи.Според премиера увеличението на търговията между България и Турция говори за наличие на потенциал, който може допълнително да се развива. Борисов акцентира върху стремежа на кабинета да подобрява условията за правене на бизнес в България, съобщиха от Министерския съвет.Отличните добросъседски отношения между България и Турция са предпоставка за засилване на икономическото сътрудничество в интерес на двете страни. Това отбеляза министър-председателят Бойко Борисов.По време на срещата беше обсъдено също сътрудничеството между митническите служби на България и Турция и значението на навременния обмен на информация в тази сфера. Борисов изтъкна и мерките, които страната ни взима за борба с контрабандата и охрана на границите.Министърът на финансите Владислав Горанов и турският министър на митниците Бюлент Тюфенкчи разговаряха за ролята на България като \"врата\" към Европа за турската държава.Борбата с контрабандата и нелегалния трафик бяха посочени като приоритетни и за двете страни. Обсъдени бяха възможните мерки, които да допринесат за подобряване на работата на митническите служби на граничните контролно-пропускателни пунктове, облекчаването на трафика, намаляването на натовареността и оптимизирането на процесите.Паралелно със срещата на двамата министри, в сградата на Агенция \"Митници\" разговаряха представители на ръководствата на митническите администрации на двете страни. Директорът на Агенция \"Митници\" Георги Костов посрещна Дженап Ашчъ - подсекретар на Министерството на митниците и търговията, и Мустафа Гюмюш - генерален директор на турските митници.На срещата беше обсъдено и сътрудничеството в областта на митническото разузнаване, разследване и правоприлагане. И двете страни подчертаха, че вече се тества метод за обмен на рентгенови изображения. Българските и турските митничари се договориха за провеждане на общи операции по линия на противодействие на наркотрафика и контрабандата.След последната среща между ръководителите на митническите администрации, голяма част от поставените проблеми са преодолени или се работи активно по тяхното преодоляване, отчитат от правителствения пресцентър.Пред турските митничари Костов представи два от големите проекта на българското правителство - за облекчаването на административната тежест и за тол системата. И двата имат пряко отношение към по-бързото преминаване на товарните превозни средства през територията на страната и през граничните пунктове.", "date": "2017.10.16", "title": "Турските инвестиции в България са €24.5 млн. за първите три месеца на 2017 г."}
{"url": "https://news.bg/politics/voda-za-nad-5-mln-lv-godishno-se-krade-v-dve-ot-sofiyskite-geta.html", "text": "Годишните кражби на вода в двете софийски гета \"Филиповци\" и \"Факултета\" възлизат на над 5 млн. лв. Това обяви на пресконференция в централата на ВМРО Карлос Контрера, общински съветник.Той оповести данните въз основа на официални документи, депозирани от \"Софийска вода\" в КЕВР. Така във въпросните гета потъвали около 3 млн. кубика на година. Официални данни ще бъдат поискани и за други квартали на София, където има концентрация на незаконно строителство, какъвто е районът на Виетнамските общежития. \"Там, където процъфтява незаконното строителство кражбите се увеличават\", констатира Контрера. От ВМРО констатират още, че ако в София картината е такава, вероятно тя е подобна и за останалите райони в страната, където загубите на вода варират между 50% и 60%. Амбицията е да се направи подробен анализ в цялата страна на държавно ниво.Така във \"Филиповци\" кражбите на година възлизат на 1, 2 млн. куб. м., а във \"Факултета\" - 2, 8 млн. куб. м. Във \"Факултета\" едва 3% от населението заплаща това, което потребява, а освен това циганите там консумирали двойно по-голямо количество.От ВМРО виждат решение на проблема с премахване на незаконните постройки. Така във \"Филиповци\" има регистрирани три абонати.От ВМРО са категорични, че със сметките за неизрядните платци се натоварват обикновените граждани.Евродепутатът Ангел Джамбазки заяви, че вода се потребява, не се плаща, за една нощ във Филиповци били изпочупени всички три хиляди водомера, които били поставени от оператора. Освен това Джамбазки констатира, че се оказва политически натиск върху оператора - да не спира водоподаването към въпросните гета, за да не се буни населението.Той определи като \"нахалство\" намерението на КЕВР да одобри ново повишаване на цената на водата от Нова година. Джамбазки посочи, че са изпратили сигнали до абсолютно всички институции, имащи отношение към незаконното строителство.\"Това е чиста дискриминация по етнически произход - едните плащат, а другите не въз основа на произхода си\", настоя Джамбазки. Можело да се стигне и до искове срещу общината и държавата - за неизпълнение на определени функции. Юлиан Ангелов, народен представител от ВМРО констатира, че въпросните гета са като вид свободна, безмитна зона за търговия. Той настоя, че кражбата на вода или електроенергия трябва да бъдат криминализирани.\"Надявам се след като цялата картинка излезе наяве - Столична община, Софийска вода и НС да приемат съответните действия, за да се прекъсне това нещо, което се случва вече две десетилетия\", посочи Ангелов.", "date": "2017.10.16", "title": "Вода за над 5 млн. лв. годишно се краде в две от софийските гета"}
{"url": "https://news.bg/world/30-dushi-sa-zaginali-pri-pozhari-v-portugaliya-i-ispaniya.html", "text": "Девет души са загинали при пожари в Португалия и Испания, съобщава АФП.Шестима души са загинали в Португалия при рекорден брой горски пожари, а трима души в Испания при палежи, разпространили се от силните ветрове, свързани с урагана \"Офелия\".Премиерът на Португалия Антониу Коща обяви бедствено положение, тъй като 3 700 пожарникари се борят с 26 големи пожара в централната и северната част на страната.Националната агенция за гражданска защита на Португалия потвърди, че шестима души са загинали. Но няколко часа по-късно от агенцията съобщиха, че броят на загиналите е достигнал 27 души.25 души са пострадали. Три магистрали са затворени, включително и една, която свързва Лисабон с Порто.Според говорител на агенцията пожарите са причинени от по-високите от средните температури за сезона и сушата, която се усеща още от началото на годината.На 17 юни 64 души загинаха, а повече от 250 души пострадаха при най-смъртоносния пожар в историята на страната.В Испания властите съобщиха, че трима души са загинали при около 17 умишлени палежа.Отделно 15 горски пожара представляват риск за населени места в областта Галиция. Огненият ад е подсилван и от вятър със скорост около 90 километра в час, докато ураганът \"Офелия\" преминава покрай Испания към Ирландия.Хиляди пожарникари, войници и местни се борят за локализирането на пожарите.Метеоролози алармираха, че \"Офелия\" е най-силният ураган в източната част на Атлантическия океан и първият от 1939 г., който се насочва толкова на север.", "date": "2017.10.16", "title": "30 души са загинали при пожари в Португалия и Испания"}
{"url": "https://news.bg/regions/trima-dushi-sa-s-opasnost-za-zhivota-sled-tezhki-katastrofi-vav-varna.html", "text": "Трима души са с опасност за живота след възникването на 2 тежки пътнотранспортни произшествия на територията на Варна през уикенда.Първата катастрофа е възникнала в събора, 14 октомври, на АМ \"Хемус\". Установено е, че в района на Девна, в пътната лента в посока Шумен, водач на лек автомобил е изгубил контрол върху управлението на колата си, вследствие на което автомобилът се преобръща на пътното платно. При удара са пострадали 40-годишният водач и неговата спътница. Двамата са били транспортирани в здравно заведение с опасност за живота.Другият инцидент е възникнал около обяд на 15 октомври, неделя. Установено е, че 31-годишен водач на мотоциклет предприема маневра за изпреварване на лека кола. По време на изпреварването обаче моторът се блъска в предния калник на автомобила. Инцидентът става по пътя от Варна за ж.к. \"Виница\".Мотоциклетистът е получил съчетана травма. Той е настанен за лечение в болница с опасност за живота.По двата случая се водят досъдебни производства.", "date": "2017.10.16", "title": "Трима души са с опасност за живота след тежки катастрофи във Варна"}
{"url": "https://news.bg/politics/radev-nastoya-sigurnostta-na-evropa-da-ne-se-ostavya-v-chuzhdi-ratse.html", "text": "Президентът Румен Радев май \"даде заден\" за нови изтребители и е склонен да подкрепи първо ремонт на старата ни военна техника, а в последствие да се дават милиарди за нова.Дискусията \"Заедно в сигурността. Ролята на България в общата европейска отбрана\", организирана от президента на ПЕС Сергей Станишев, събра премиер и президент, ден преди втория опит на държавния глава Румен Радев за заседание на КСНС по темата борба с корупцията. Държавният глава изтъкна навременността и значимостта на събитието.Идеята за общата европейска отбрана никак не е нова, заяви Радев и посочи, че трябва да следим процесите в цяла Европа. Самата идеята за обща отбрана обаче по думите му не е намерила нужното място в живота на общността.Сега вече открито се говори, че сигурността на Европа не може да се оставя в чужди ръце, подчерта президентът пред news.bg и обясни, че ЕС през последните години изживява голяма трансформация, като най-силно тя се вижда в сферата на отбраната.Трябва да бъдем много гъвкави и прозорливи, според президента Радев, който настоя, че трябва да сме с крак с времето. Не можело да разчитаме само на меката сила особено в момент, когато големите сили развиват военните си мощности.Румен Радев настоява и ЕС да има силна отбранителна индустрия. Той иска да докажем, че можем да сме лидер в ЕС и да поставим темите за колективната отбраната. Президентът иска да анализираме и собствените си послания за инвестиции в отбраната. Трябвало да се помисли дали ще вложим куп пари, за да \"задоволим желанията на шепа военни за сметка на ощетяването на населението\". Трябвало да е ясно какво правим с отбраната си.Крещяща е нуждата военните ни да поддържат бойна подготовка. Дилема е дали да ремонтираме старата си техника или инвестираме в нова, по думите на държавния глава. Все пак нова техника ни е нужна, но държавното ръководство трябва внимателно да анализира ситуацията. Това е дълъг и сложен процес, посочи още президентът Радев.", "date": "2017.10.16", "title": "Радев настоя сигурността на Европа да не се оставя в чужди ръце"}
{"url": "https://news.bg/world/yuzhna-koreya-i-sasht-s-voennomorski-ucheniya-na-fona-na-zaplahite-na-kndr.html", "text": "Южна Корея и САЩ започнаха петдневни военноморски учения, съобщава АП.Агенцията припомня, че ученията са започнали три дни след поредната заплаха на КНДР, че ще изстреля ракети към американската територия Гуам.Сеул и Вашингтон редовно провеждат съвместни учения, но често и вбесяват Пхенян, който разглежда тренировките като подготовка за инвазия.Последните игри идват на фона на опасенията от военен конфликт между САЩ и Северна Корея.В ученията участват изтребители, хеликоптери и 40 военноморски кораба и подводници, включително и самолетоносачът \"Роналд Рейгън\", поясниха от ВМС на Южна Корея. Говорител на силите отбеляза, че с ученията се цели практикуване на отговор при потенциална морска провокация на КНДР и подобряване на оперативната съвместимост.Игрите включват бойни стрелби от кораби и самолети, както и преследване на подводници.Северна Корея все още не е отговорила на игрите. В петък външното министерство на КНДР обвини САЩ, че провокират страната с мобилизирането на самолетоносач и други военни средства до полуострова.", "date": "2017.10.16", "title": "Южна Корея и САЩ с военноморски учения на фона на заплахите на КНДР"}
{"url": "https://news.bg/int-politics/podkrepyanite-ot-sasht-kyurdski-i-arabski-sili-vodyat-nay-trudnite-si-boeve-v-rakka.html", "text": "Подкрепяните от САЩ кюрдски и арабски сили, които водят битка повече от четири месеца, за да освободят сирийския град Ракка от джихадистите, в момента са въвлечени в един от най-тежките боеве, съобщава АФП.\"Сирийските демократични сили понастоящем водят най-тежките си битки\", коментира Джихан Шейх Ахмед, говорител на операцията, стартирала в началото на юни, за да се върне контрола на града от ДАЕШ (Ислямска държава).В същото време, иракските власти заявяват, че са поели контрол над пътищата и инфраструктурата в района на спорния град Киркук, след като напрежението се покачи след спорен референдум за независимост. Иракските военни сили съобщават също така, че са за завзели авиобазата К1 от кюрдски войски Пешмерга в Киркук.Иракските сили се стремят да си върнат военните бази и петролните кладенци, които кюрдските бойци превзеха в офанзивата си срещу ДАЕШ (Ислямска държава).", "date": "2017.10.16", "title": "Подкрепяните от САЩ кюрдски и арабски сили водят най-трудните си боеве в Ракка"}
{"url": "https://news.bg/world/madrid-ne-e-dovolen-ot-otgovora-na-kataluniya.html", "text": "Не е валиден отговорът на каталунския лидер относно призива на Мадрид да изясни дали е обявил независимост на Каталуния.Това заяви правосъдният министър на Испания Рафаел Катала, цитиран от Ройтерс и други медии.Коментарът на Катала идва след разпространената по-рано информация, че каталунският лидер е изпратил писмо на премиера Мариано Рахой, в което призовава за диалог, но не изяснява дали е провъзгласил Каталуния за независима държава.Катала подчерта, че ситуацията е неприемлива.Премиерът поиска разяснение, добави той.В същото време външният министър на Испания Алфонсо Дастис заяви, цитиран от АФП, че отговорът на Каталуния не дава разяснението, за което Мадрид настоява.", "date": "2017.10.16", "title": "Мадрид не е доволен от отговора на Каталуния"}
{"url": "https://news.bg/world/opozitsionniyat-lider-na-kirgizstan-omurbek-babanov-prizna-zagubata-si-na-prezidentskiya-vot.html", "text": "Опозиционният лидер на Киргизстан Омурбек Бабанов заяви, че е загубил проведените в неделя президентски избори, съобщава Ройтерс.Първите резултати показват, че кандидатът на социалдемократите и бивш премиер Сооронбай Жеенбеков печели изборите с повече от 50% подкрепа.Бабанов поясни, че на този етап не планира протести в страната, въпреки че щабът му ще провери всички сигнали за изборни нарушения.Общо 11 кандидати участваха на изборите, но двамата водеха и в проучванията преди вота.Избирателната активност е 51,4 процента. Гласували са повее от 1,5 млн. души.", "date": "2017.10.16", "title": "Опозиционният лидер на Киргизстан Омурбек Бабанов призна загубата си на президентския вот"}
{"url": "https://news.bg/politics/stanishev-pomiryava-institutsiite-v-stranata.html", "text": "Президентът на ПЕС Сергей Станишев помирява институциите. Той вижда добър знак в днешната конференция за ролята на България в общоевропейската сигурност, организирана от ПЕС в София.Без комуникация между институциите няма как страната ни да излъчи убедителни послания в Европа. Затова и според Станишев е належащо да изработим българска позиция, смята Станишев. Темата за отбраната липсва от дискусиите в общността, а бойните групи функционират само на хартия, предупреди президентът на ПЕС.И Станишев, както и президентът Румен Радев заяви, че средата на сигурност се е променила драматично. Променя се характерът на трансатлантическото партньорство. След избора на Тръмп за президент на САЩ, щатите се оттеглили от проблемите на Европа. Навсякъде по света върви увеличаване на разходите за отбрана, като за следващата година САЩ увеличават разходите за отбрана с 10%.Според Станишев ефективността на отбраната на ЕС е едва на 15%. Това е неприемливо разхищение на средства, убеден е президентът на ПЕС. ЕС е мека сила и това е силата на общността. Тази сила трябва да се запази, убеден е лидерът на ПЕС. Според него трябва да покажем капацитет в отбраната и сигурността.Станишев е убеден, че никоя европейска страна сама не може да се справи с асиметричните заплахи. Той вярва, че можем да покажем сила във военното сътрудничество. Станишев иска да се потърси решение за модернизация на въоръжените сили. Забавянето в този процес е и възможност за интегриране на способностите ни. Трябва да търсим интеграция в новите технологии, убеден е Станишев.Да бъдем в ядрото на процесите, да сме инициатори на събитията, настоява лидерът на ПЕС.", "date": "2017.10.16", "title": "Станишев помирява институциите в страната"}
{"url": "https://news.bg/int-politics/dzhonsan-iska-seriozni-razgovori-za-brekzit-dokato-mey-e-v-bryuksel.html", "text": "Британският външен министър Борис Джонсън счита, че е време да започнат сериозни преговори за Брекзит, часове преди министър-председателят Тереза Мей ​​да посети Брюксел в опит да продължи преговорите, съобщава \"Ройтерс\".\"Ние мислим в Обединеното кралство, че е време да се заемем с тези преговори ... за да започнем сериозни разговори за бъдещето и за новите отношения, дълбокото и специално партньорство, което се надяваме да изградим\", коментира Джонсън пред репортери.\"Мисля, че ще работим много в интерес на двете страни ... \"да поставим тигър в резервоара\"  да започнем тези преговори и \"да спрем да оставяме тревата да расте под краката ни\" . Надяваме се много, че нашите приятели и партньори ще се вслушат в това послание и наистина ще започнат сериозни преговори. \"Джонсън, който пристига за разговори в Люксембург с колегите си от Европейския съюз, също заявява, че Лондон е направил \"много добро\" и \"честно\" предложение за запазване на правата на чужденците след като Великобритания напусне Европейския съюз.Кабинетът на Май съобщи в неделя, че предстои среща с главния преговарящ на Европейския съюз за Брекзит Мишел Барние и с Жан-Клод Юнкер, в понеделник в Брюксел.", "date": "2017.10.16", "title": "Джонсън иска сериозни разговори за Брекзит, докато Мей е в Брюксел"}
{"url": "https://news.bg/world/zashtitata-na-eksprezidenta-na-yuzhna-koreya-pak-gan-he-podade-ostavka.html", "text": "Седем адвокати на бившия президент на Южна Корея Пак Гън-хе подадоха оставка като част от протеста им срещу описвания от тях предубеден процес за корупция, съобщават медии.Сваленият държавен глава обяви, че действията срещу нея са \"политическо отмъщение\".Парк е обвинявана в подкуп, принуда и злоупотреба с власт при подпомагането на бизнесмени. През миналата седмица беше взето решение задържането й в ареста да бъде удължено с 6 месеца, тъй като съдът се опасява, че тя може да унищожи доказателствата.Това доведе до оставката на защитата на Парк. Адвокатите подчертаха, че принципът за презумпцията за невинност е \"разрушен\".", "date": "2017.10.16", "title": "Защитата на експрезидента на Южна Корея Пак Гън-хе подаде оставка "}
{"url": "https://news.bg/politics/karakachanov-prie-che-imame-interes-ot-obshta-evropeyska-otbrana.html", "text": "Българският национален интерес винаги е бил да сме част от нещо голямо и сигурно. Това заяви военният министър Красимир Каракачанов по време на дискусията \"Заедно в сигурността. Ролята на България в общата европейска отбрана\". Може да има обща европейска армия, смята той.Каракачанов не иска да има Европа на две скорости. Ако ЕС иска да играе максимално активна роля, общата европейска отбрана е задължителна, според него. Министърът иска да се говори не само за модернизация, но и за мотивацията на състава.ЕС трябва ясно да очертае приоритетите си в сферата на отбраната, като ние имаме пряк интерес от европейска отбрана, смята той. Каракачанов иска да продължаваме да сме фактор на стабилност в региона.В армията се пипаше с мръсни политически ръкавици, подчерта Каракабанов, като това е довело до днешното състояние на армията. \"Модернизация или мотивация, модернизация или ремонт\", тези въпроси постави Красимир Каракачанов. Няма как с трите проекта за модернизация на армията - за ВВС, за ВМС и за сухопътни войски, да се решат проблемите й.Трябва да се върви паралелно, смята военният министър и настоя за прозрачност в изразходването на средствата за модернизация. Трябва да вървим към повишаване на бойните способности на българската армия, категоричен е Каракачанов.Предлагаме обединение на усилията, предлагаме прозрачност, подчерта той. Ние сме на границите на един конфликтен регион, заяви военният министър.", "date": "2017.10.16", "title": "Каракачанов прие, че имаме интерес от обща европейска отбрана"}
{"url": "https://news.bg/world/airasia-se-izvinyava-na-uzhaseni-patnitsi-za-ryazko-6-kilometrovo-spuskane-na-samolet.html", "text": "Бюджетната авиокомпания AirAsia се извини на пътниците, които се опасяваха за живота си, когато полетът им от Пърт до Бали изведнъж се понижи с 6000 метра, съобщава ДПА.\"Безопасността на нашите гости е нашият най-важен приоритет\", се казва в изявление на авиокомпанията. \"AirAsia Indonesia се извинява за причиненото неудобство\", допълват те.Пътниците критикуват поведението на екипажа по време на инцидент в неделя, като твърдят, че стюардесите започнали да плачат и да крещят, предизвиквайки паника сред пътниците.Само 25 минути след излитане, полет QZ535 на AirAsia, със 145 души на борда, е принуден да се върне обратно, след като в кабината внезапно е загубено налягане, принуждавайки самолета рязко да намали височината си.Когато самолетът се приземява безопасно в Пърт, пътниците съобщават, че стюардесите, които викали истерично им наредили да се подготвят за катастрофа, да сложат кислородните маски, а много в паниката си предполагали, че ще умрат.Австралийските пътници не знаели какво се случва, защото повечето от съобщенията не били на английски.AirAsia Индонезия разследва причината за инцидента, който се случва едва седмица след като самолет на AirAsia прави аварийно кацане в Пърт след неизправност на двигателя.Припомняме, че в началото на май, петима пътници бяха ранени, след като полет на малайзийската AirAsia X бе разтърсен от силна турбуленция. Полет D7 377 от Тайпе за Куала Лумпур претърпял турбуленцията по средата на полет. На борда на самолета били 291 пътници и 11-членен екипаж.Припомняме, че Airbus А320-200 на авиокомпанията AirAsia (Flight QZ8501)  от радарите на 28 декември 2014 година, в 6:24 ч. сутринта местно време. Това стана 42 минути след като той излита от град Сурабая. На борда на самолета, който изпълнявал полет до Сингапур, имаше 162-ма души.", "date": "2017.10.16", "title": "AirAsia се извинява на ужасени пътници за рязко 6 километрово спускане на самолет"}
{"url": "https://news.bg/world/lavrov-obvini-sasht-v-nesposobnost-da-pregovaryat.html", "text": "Руският външен министър Сергей Лавров обвини САЩ в неспособност да преговарят, информират руски медии.Лавров вярва, че американският подход към ядрени въпроси, такива като иранската ядрена сделка и ядрената програма на КНДР, само влошават съществуващите световни проблеми., поясни той.Според него решението на Вашингтон за Иран показва, че на САЩ не може да се разчита и оттук няма причина за КНДР да преговаря с тях.В същото време Сергей Лавров определи поведението на Пхенян като провокативно.\", поясни той.\"\", каза Лавров на Световния фестивал на младежите и студентите в Сочи.", "date": "2017.10.16", "title": "Лавров обвини САЩ в неспособност да преговарят"}
{"url": "https://news.bg/world/madrid-do-chetvartak-puchdemon-da-obyavi-che-ne-e-provazglasyaval-nezavisima-kataluniya.html", "text": "Вицепремиерът на Испания Сорая де Сантамария обяви, че лидерът на Каталуния трябва да каже до четвъртък, че не е провъзгласявал богатата област за независима държава, съобщават световни агенции.В обръщение по телевизията тя подчерта, че Карлес Пучдемон не е отговорил на искането на правителството.Сантамария каза още, че той имат властта да предотврати следващите стъпки на испанското правителство.По думите й отговорът на правителството срещу Каталуния е подкрепян от испанския парламент.Тя добави, че каталунските власти все още имат възможност да се поправят.Всякакъв диалог трябва да се води в рамките на конституцията, подчерта вицепремиерът.Според нея Пучдемон не е дал адекватен отговор в писмото си.\"\", изтъкна Сантамария.Призивът му за диалог, по думите й, \"не е правдоподобен\", тъй като испанският парламент е мястото за разговори.Не е валиден отговорът на каталунския лидер относно призива на Мадрид да изясни дали е обявил независимост на Каталуния, заяви по-рано правосъдният министър на Испания Рафаел Катала.Каталунският лидер изпрати писмо на премиера Мариано Рахой, в което призовава за диалог, но не изяснява дали е провъзгласил Каталуния за независима държава.В началото на миналата седмица Пучдемон обяви, че ще отложи официалното провъзгласяване на независимост с \"няколко седмици\", за да даде възможност да започнат преговори с Мадрид.Премиерът на Испания Мариано Рахой даде ултиматум на Пучдемон до понеделник да изясни позицията и след това до четвъртък да промени решението си, ако продължава да настоява за независимост. Рахой заплаши да отнеме автономията на Каталуния, ако изберат независимост.", "date": "2017.10.16", "title": "Мадрид: До четвъртък Пучдемон да обяви, че не е провъзгласявал независима Каталуния "}
{"url": "https://news.bg/crime/prezidentat-se-nadyava-na-uspeshen-ksns.html", "text": "Цялото общество очаква да бъде постигнат консенсус за борбата с корупцията. Тази позиция сподели президентът Румен Радев преди утрешното заседание на КСНС. Днес той бе лаконичен в изявленията си.\"Нека да изчакаме утре, утре е важен ден\", обясни президентът пред news.bg, помолен за коментар за очакванията му за утрешния КСНС. По думите му ясни били позициите по темата за борбата с корупцията. А на въпроса дали ще бъде постигнат консенсус за борбата с корупцията Румен Радев отговори: \"Аз силно се надявам. Това го очаква цялото общество.\", организиран от лидера на ПЕС Сергей Станишев. Припомняме, предишното заседание на КСНС при държавния глава се провали заради липса на кворум.Тогава министър-председателят Бойко Борисов закъсня за заседанието, защото проведе среща с протестиращите служители от \"Емко\". Външният министър . Отсъстваше и военният министър Каракачанов. Така съгласие между партиите не бе постигнато и държавният глава насрочи втори КСНС за утре, 17 октомври.Основните спорни моменти между антикорупционния закон на МС и на БСП са за това кой да назначава председателя на новия антикорупционен орган. Управляващите искат това да е НС, опозицията настоява това да е държавният глава.Друг спорен въпрос е дали новото звено да има разследващи функции, каквото е искането на червените. МС предлага антикорупционния орган да има само аналитични функции. Днес премиерът Бойко Борисов запази мълчание за това какви са очакванията му за утрешния КСНС.", "date": "2017.10.16", "title": "Президентът се надява на успешен КСНС"}
{"url": "https://news.bg/crime/spetssadat-ostavi-v-aresta-shestima-ot-zadarzhanite-pri-aktsiyata-v-ruse.html", "text": "Спецсъдът остави в ареста шестима от задържаните при акцията в Русе. Това стана ясно на заседание, което завърши късно вечерта в неделя, предаде Агенция \"Фокус\".Припомняме, че в петък ГДБОП и спецпрокуратурата проведоха акция срещу заведения и заложна къща на брата на депутата от БСП Георги Стоилов - Илия.Бяха задържани 10 души, като прокуратурата повдигна обвинения на 8 от тях. Сред тях са Илия Стоилов и синът на шефа на русенския КАТ. Според първоначалните данни групата е действала от 2015 г., основно се е занимавала с изнудване.Съпругата на Стоилов е била освободена под гаранция от 2000 лв. с мотива, че трябва да гледа детето си. Друго лице е било освободено заради влошено здравословно състояние. Прокуратурата ще протестира освобождаването им. Депутатът Георги Стоилов е заявил пред лидера на БСП Корнелия Нинова, чеакцията на МВР и прокуратурата била \"набеждаване\". Във вторник социалистите ще обсъдят казуса и евентуалното отстраняване на депутата.", "date": "2017.10.16", "title": "Спецсъдът остави в ареста шестима от задържаните при акцията в Русе "}
{"url": "https://news.bg/world/tramp-mozhe-da-zapochne-ednostranna-yadrena-ataka-predupredi-klintan.html", "text": "Американският президент Доналд Тръмп може да започне едностранна ядрена атака. За това предупреди бившият държавен секретар и негов съперник за Белия дом Хилъри Клинтън, предаде \"Индипендънт\".Това заяви тя на събитие в Лондон. Тя е убедена, че републиканците ще се опитат да го отстранят до 2020 година. Няма да бъде допуснато той да бъде преизбран. Затова и приближени до президента целят да отстранят \"бунтарите\" в партията му, за да бъдат спрени. По думите й, това не са само нейни притеснения. Много хора в Конгреса и от двете партии са на това мнение и  ще бъде направено необходимото държавният глава да няма възможност да осъществи ядрените си планове.  Също така администрацията на самия Тръмп обмисля такива мерки. Сред споменатите от нея конкретни имена са държавният секретар Рекс Тилърсън, военния министър Джеймс Матис и други.Клинтън признава, че не е била съгласна с политиката на много президенти преди Тръмп, но никога не е имала подобни притеснения. ", "date": "2017.10.16", "title": "Тръмп може да започне едностранна ядрена атака, предупреди Клинтън "}
{"url": "https://news.bg/disasters/uraganat-ofeliya-dostigna-irlandiya-i-shotlandiya.html", "text": "Ураганът Офелия достигна Ирландия и Шотландия, предаде CNN. Той е от трета степен и силата му за момента не нараства. Ветровете достигат скорост от 185 км/час. Взети са обаче съответните мерки за защита на населението. Съобщава се за затворени училища и правителствени сгради. Очакват се и проблеми с електричеството. Транспортът ще бъде засегнат.  ", "date": "2017.10.16", "title": "Ураганът Офелия достигна Ирландия и Шотландия "}
{"url": "https://news.bg/weather/slanchevo-i-toplo-nachalo-na-sedmitsata.html", "text": "Със слънчево и топло време започва седмицата, съобщиха от НИМХ на БАН. Максималните температури ще са между 21 и 26 градуса. В Източна България се очаква обаче до умерен северен вятър.Атмосферното налягане е по-високо от средното за месеца и ще се задържи без промяна. ", "date": "2017.10.16", "title": "Слънчево и топло начало на седмицата"}
{"url": "https://news.bg/world/upravlyavashtite-pechelyat-izborite-vav-venetsuela.html", "text": "Венецуелското правителство обяви победа на провелите се вчера избори за губернатори в страната, предаде \"Ройтерс\". Управляващите са спечелили изборите в 17 от 23-те щата. До сега те управляваха 20 от щатите. Президентът Николас Мадуро приветства резултатите като \"голяма победа за чавизма\".Опозицията постави под съмнение вота. Тя очакваше да бъде победител, но взе само 5 щати. Очакванията бяха избирателите да накажат с вота си управляващите социалисти заради кризата в страната. Управляващите обаче представят победата си като реакция срещу санкциите, наложени на Венецуела от САЩ. ", "date": "2017.10.16", "title": "Управляващите печелят изборите във Венецуела "}
{"url": "https://news.bg/world/irakskite-federalni-sili-prevzeha-kontrolirani-ot-kyurdite-teritorii-v-kirkuk.html", "text": "Иракски въоръжени сили влязоха в сблъсъци с кюрдски бойци в богатата на петрол провинция Киркук рано тази сутрин, пише \"Уолстрийт джърнъл\".Но информацията за сблъсъците не се потвърждава от официални лица. Федералните сили на Ирак са успели да проникнат в контролираната от кюрдите територия за прекратяване на близо месечна политическа битка след референдума за независимост на Иракски Кюрдистан.Иракската армия, федерални антитерористични и полицейски звена превзеха територии до града без съпротива от кюрдските сили пешмерга, информира държавната телевизия Al-Iraqiya. Но някои жители в града и иракски командир на милиция съобщиха за обстрел.От кабинета на премиера Хайдар ал Абади отбелязаха в съобщение, че иракският лидер е наредил на федералните сили да поемат контрол над града в сътрудничество с местните жители и пешмерга. Така правителството намекна, че е готово съвместно да управлява града с кюрдите.Командир на местната кюрдска полиция заяви, че силите му контролират петролните находища в провинцията.\"\", каза Ахмад Амин.В град Киркук, където живеят повече от 1 милион души, жители алармират за артилерийска стрелба.Кюрдският президент Масуд Барзани е наредил силите му да не инициират конфликт, но да отговорят на всяка атака.Телевизия Al-Iraqiya отбелязва, че иракските сили са поели контрол над няколко района в града без нито един изстрел. Задачата е била да се поеме контрол над военновъздушната база K1, западно от Киркук.Телевизията допълва, че правителствените сили са поели контрол над \"големи части\" от провинцията без съпротива. Но информацията се отрича от кюрдите.Кюрдският новинарски портал Rudaw съобщава за сблъсъци между двете страни в Туз Хурмату, южно от Киркук.Иракските и кюрдски сили са се обстрелвали с тежки оръжия.Порталът допълва, позовавайки се на кюрдски източник, че пешмерга е изтласкала иракските сили най-малко два пъти от началото на битката в Туз Хурмату. Няма информация за жертви.Кюрдски бойци превзеха Киркук в средата на 2014 г., след като иракските сили изтласкаха екстремистите от ДАЕШ (\"Ислямска държава\").", "date": "2017.10.16", "title": "Иракските федерални сили превзеха контролирани от кюрдите територии в Киркук"}
{"url": "https://news.bg/world/sotsialdemokratite-s-pobeda-na-izborite-v-dolna-saksoniya.html", "text": "Социалдемократическата партия на Германия спечели предсрочните избори в провинция Долна Саксония, информира ДПА.Популистите от \"Алтернатива за Германия\" влизат в 14-ия регионален парламент, а консерваторите на германския канцлер Ангела Меркел отчетоха най-лошия си резултат от десетилетия.Премиерът на провинцията Щефан Вайл, който изведе социалдемократите до победата в Долна Саксония, предостави така нужната увереност след загубата на социалдемократите на федералните избори през миналия месец.Социалдемократите се върнаха на власт с 36,9%, увеличавайки преднината си във втората най-голяма провинция в Германия с 4%.Християндемократите на Меркел изгубиха 2,5%, получавайки 33,6 на сто, което е най-слабият резултат за партията от 1959 г.Вайл описа изборите като \"брилянтен успех\" за социалдемократите, допълвайки, че партията за първи път от 19 години става най-голямата парламентарна сила в провинцията след изборите.\"Алтернатива за Германия\" с по-нисък резултат от очаквания. Партията е подкрепена от 6,2 на сто. Сега тя е представяна в 14 от 16-те местни парламента.Изборите в Долна Саксония бяха насрочени, след като член на Зелената партия към водената от социалдемократите коалиция се премести при християндемократите. Така Вайл изгуби парламентарното си мнозинство.Въпреки победата Вайл е изправен пред тежка задача при сформирането на нова коалиция, след като Зелената партия изгуби 5%, получавайки 8,7% подкрепа. Премиерът може да бъде принуден да търси коалиция с християндемократите, което би било първият съюз между двете най-големи партии в Долна Саксония от повече от 50 г.Свободните демократи, които традиционно са съюзник на християндемократите, спечелиха 7,5% от вота, което е с 2,4 на сто по-слаб резултат от вота през 2013 г.Крайнолявата Левица не успя да премине 5-процентовия праг за влизане в парламента.Избирателната активност е 63,1%.", "date": "2017.10.16", "title": "Социалдемократите с победа на изборите в Долна Саксония"}
{"url": "https://news.bg/world/klyuchova-sreshta-mey-yunker-za-izlizane-ot-bezizhoditsata-v-pregovorite-za-brekzit.html", "text": "Британският премиер Тереза Мей ще проведе разговори с ръководителите на ЕС в опит излизане от безизходицата на преговорите за Брекзит, информира ДПА.От кабинета на премиера обявиха, че срещата е в \"бележника й от седмици\", макар че политически кореспонденти останаха изненадани от информацията, която идва след петия кръг преговори миналата седмица, завършил в \"задънена улица\".Мей, която ще бъде придружена от британския министър за Брекзит Дейвид Дейвис, ще се срещне с председателя на Европейската комисия Жан-Клод Юнкер и главния преговарящ за ЕС Мишел Барние.По-късно тази седмица пък ще се проведе и среща на върха на ЕС.Британският премиер проведе телефонен разговор с германския канцлер Ангела Меркел в неделя сутринта. Мей е призовала Меркел да се намеси за прекратяване на безизходицата на двудневната среща на върха, която започва в четвъртък.От \"Даунинг стрийт\" отбелязват, че Мей и Меркел са се съгласили, че е важно да продължи конструктивният напредък на преговорите за Брекзит.Преговорите през миналата седмица приключиха без реален резултат, след като Лондон не желае на този етап да се ангажира с конкретна сума за уреждане на финансовите въпроси с Брюксел, което според Барние е \"обезпокоителна\" безизходица. Брюксел отказва да преминат към втората фаза, а именно започване на преговори за бъдещите търговски отношения, докато не се уредят три ключови въпроса: финансовите задължения, правата на гражданите на ЕС на Острова и ирландската граница.", "date": "2017.10.16", "title": "Ключова среща Мей-Юнкер за излизане от безизходицата в преговорите за Брекзит"}
{"url": "https://news.bg/world/makron-otreche-da-e-prezidentat-na-bogatite.html", "text": "Президентът на Франция Еманюел Макрон заяви, че е държавен глава на всички френски граждани, информират ДПА и Ройтерс.В пространно телевизионно интервю за TF1 и LCI той отхвърли критиките на опонентите си, че политиките му са в полза на богатите. Според него французите трябва да имат по-положително отношение към успеха.През първите си месеци на управление Макрон предизвика протести с политиките си, сред които .\"\", подчерта той в първото си телевизионно интервю, предавано на живо.Френският държавник поясни, че реформите за промяна в Кодекса на труда ще помогнат на най-нуждаещите се, докато в същото време ще насърчат социалната мобилност.Според него отмяната на данъка върху богатството ще помогне за задържане на талантите във Франция и насърчаване на богатите да инвестират.\", изтъкна той.Но политиките му принудиха опоненти да го нарекат \"президентът на богатите\".На главната си страница днес \"Либерасион\" пише, че Макрон \"повтаря индивидуалния успех като мантра\".В продължилото повече от 1 час интервю в Елисейския дворец с фокус вътрешния дневен ред френският президент също каза, че икономическите му реформи ще започнат да дават плодове през следващите 2 години.След нападението с нож в Марсилия Макрон се закани да улесни депортацията на чужденци с криминално досие и на тези, които нямат разрешително за пребиваване.\"Тук ще бъда непреклонен\", обеща той.Според него не е възможно да има общество, в което няма риск от терористични атаки.На международния фронт Макрон заяви, че въпреки различията с президента на САЩ Доналд Тръмп за Иран и климатичните промени, той ще продължи да работи с милиардера.", "date": "2017.10.16", "title": "Макрон отрече да е „президентът на богатите”"}
{"url": "https://news.bg/regions/remontirat-platnoto-za-sofiya-na-am-hemus.html", "text": "Започва предвиден ремонт на участък от платното в посока София на АМ \"Хемус\".Заради ремонтните дейности ще се преустанови движението в платното за София в участъка между Девня и Повеляново. Преминаването ще се осъществява двупосочно в платното в посока Варна.Заради ремонта се затварят и пътните връзки в посока Девня и Суворово. Пътуващите в тази посока ще се пренасочват по обходни маршрути.Агенция \"Пътна инфраструктура\" призовава водачите да шофират с повишено внимание и да спазват маркировката и инструкциите в района на ремонтните дейности.", "date": "2017.10.16", "title": "Ремонтират платното за София на АМ \"Хемус\""}
{"url": "https://news.bg/world/liderat-na-islyamska-darzhava-v-yugoiztochna-aziya-ubit-vav-filipinite.html", "text": "Топ ислямистът Иснилон Хапилон, който е в списъка на САЩ с \"най-издирваните терористи\" в света, е убит при битка за контролиран от бунтовници град във Филипините.Това потвърди военният министър на Филипините Делфин Лорензана, цитиран от АФП.Анализатори в областта на сигурността описват Хапилон като лидер на \"Ислямска държава\" в Югоизточна Азия, където джихадистите се опитват да създадат халифат след загубите в Ирак и Сирия.\"\", разкри министърът пред репортери, имайки предвид друг джихадист, който води атаката с Хапилон срещу южния филипински град Марави през май.Американското правителство предлагаше 5 милиона долара награда за информация, която може да доведе до залавянето на Хапилон. Той е описван като 51-годишен високопоставен лидер на действащата в южната част на Филипините групировка \"Абу Саяф\", която е възприемана от Вашингтон за \"чуждестранна терористична организация\".Лорензана поясни, че филипинските сили са предприели финален щурм срещу екстремистите в Марави, при който са убити двамата джихадисти.Министърът добави, че двамата убити ще бъдат подложени на ДНК тест заради предложената от САЩ и Филипините награда.Според него до няколко дни могат да обявят за приключили враждебните действия в Марави.Филипинските военни обявиха, че силите на Хапилон се присъединили към групата на Мауте на 23 май в Марави след неуспешен опит за задържането му.Именно на 23 май джихадисти окупираха части от Марави. Оттогава са убити повече от 1000 души, а повече от 400 000 жители са разселени.Хапилон е обвиняван също в отвличането на трима американци през 2001 г., от които двама впоследствие са убити.Филипинската армия все още продължава да преследва джихадисткия лидер Махмуд Ахмад от Малайзия. Според военния министър Ахмад е помогнал за организирането на атаката срещу Марави.", "date": "2017.10.16", "title": "Лидерът на „Ислямска държава” в Югоизточна Азия убит във Филипините"}
{"url": "https://news.bg/energy/traycho-traykov-sravni-aets-belene-s-ktb.html", "text": "От АЕЦ \"Белене\" продължават да се \"дърпат милиарди\". Това заяви пред bTV бившият енергиен министър Трайчо Трайков. Според него не се изпуска нито една възможност за кражба от проекта за ядрената централа, който бил съизмерим с КТБ.Според притесненията на ексминистъра в \"Белене\" вече са \"изхвърчали\" 3 млрд. лв., но има възможност да \"изхвърчат още 30\". По думите му колкото и да е голяма сумата от 3 млрд., тя всъщност е 10-15% от общата стойност на проекта.Относно оборудването на ядрената централа, за което страната ни плати 620 млн. евро, и което според Румен Овчаров се превръща в един скъпо струващ скрап, Трайков коментира, че когато притежаваме нещо, което всъщност не ни трябва, трябвало да се замислим как да го продадем, а не как то да бъде съхранено.Припомняме, на 13 октомври, петък, бившият министър на енергетиката Румен Овчаров заяви, че новото оборудване за изготвянето на АЕЦ \"Белене\" седи под открито небе и ръждясва. По думите му оборудването може да се окаже един скъпо струващ скрап, а руската страна всеки момент да каже, че то вече не е годно за монтиране в реактор.Трайков заяви още, че хората, които защитават проекта АЕЦ \"Белене\" никога няма да изведат на преден план истинските числа около изграждането на проекта - нито колко ще струва самият проект, нито колко ще струва електроенергията. \"А електроенергията ще е възможно най-скъпата от всяка нова мощност, която се въведе в България\", заключи той.", "date": "2017.10.16", "title": "Трайчо Трайков сравни АЕЦ \"Белене\" с КТБ"}
{"url": "https://news.bg/world/opozitsiyata-vav-venetsuela-othvarli-rezultatite-ot-mestnite-izbori.html", "text": "Венецуелската опозиция \"Кръгла маса за демократично единство\" обяви, че отхвърля резултатите от местните избори, след като официалните данни показват победа за социалистите на президента Николас Мадуро, информира АФП., каза Херардо Блайд, който призова за пълна проверка на резултатите.Управляващите са спечелили изборите в 17 от 23-те щата.Блайд призова кандидатите им да поведат улични протести срещу резултатите.Николас Мадуро обяви, че правителството му е отбелязало \"категорична победа\", оставяйки опозицията само с пет щата.Преди вота социалистите държаха 20 щата.", "date": "2017.10.16", "title": "Опозицията във Венецуела отхвърли резултатите от местните избори"}
{"url": "https://news.bg/health/mir-i-razbiratelstvo-tsaryat-vav-fonda-za-lechenie-na-detsa.html", "text": "Фондът за лечение на деца се ръководи добре. Това заяви пред bTV Ана Илиева, която е член на Обществения съвет към Фонда.Припомняме, в края на миналата седмица Пенка Георгиева, която е член на Обществения съвет към Фонда за лечение на деца, заяви, че шефката на Фонда Мариета Райкова принуждава родителите, чиито деца са с тежки случаи, да оттеглят заявленията си за лечение, за да може резултатите на Фонда да са отлични, а Райкова да трупа добър имидж от това.Самата Георгиева разбрала за това миналата седмица, когато в съвета на Фонда били депозирани три молби за оттегляне на заявления от родители, а при предишните ръководства на Фонда тези случаи били единични за целия мандат на директора.Георгиева сподели още, че е получила и обаждане от родител, който бил журналист в национална медия. Според обаждането родителят е бил обект на натиск от страна на администрацията на фонда - бил принуждаван да оттегли заявлението си, защото случаят на детето бил труден. По думите на Георгиева всичко това се получава заради \"една гола амбиция на един човек да бъде директор\".Илиева обаче отрече обвиненията на Георгиева и заяви, че напълно се разграничава от думите на колегата си в Обществения съвет към Фонда. \"Тя не е представител на пациентски организации, за каквато се представя\", допълни Илиева.Според Илиева новият директор на Фонда Мариета Райкова си върши работата добре. Тя не оказвала натиск върху родители, а заявленията на родителите не били придружени с необходимата документация. \"Нямаме проблеми с новия директор. Изключително компетентна е, колегите също са на моето мнение. Тя е педантичен човек и гледа да изчисти натрупаните неща\", категорична е Илиева.Според Илиева Пенка Георгиева е разговаряла с родителите на сиамските близнаци от Сливен, като им казала те да намерят оферта за операцията, а Фондът ще я плати. По думите ѝ това е нарушаване на правилника на Фонда. Ана Илиева също пожела да разбере как Георгиева е била назначена като член на съвета.Припомняме и че Пенка Георгиева заяви, че след изказването си най-вероятно тя ще трябва да напусне Обществения съвет към Фонда за лечение на деца заради влизането в сила на , който налагал забрана на членовете да участват в обществени дискусии.По този повод много хора изразиха съмнение, че това ще доведе до цензура в структурата. Според Илиева обаче новият правилник предвижда да бъде избран и назначен говорител, който да гостува по медиите вместо членовете на Обществения съвет.Стана ясно още, че във връзка с напрежението относно финансирането на лечението на деца на 14 октомври, събота, директорът на Фонда за лечение на деца Мариета Райкова е провела среща с член на Обществения съвет, представляващ Пациентски организации \"Заедно с теб\".На срещата двете страни се обединили около нуждата да се увеличат видовете заболявания, чието финансиране да бъде осигурявано от Фонда. Били изяснени и проблемите около Фонда, както и нуждата от консенсусни решения за съвместна работа и диалог в интерес на децата.С оглед на това, че някои от децата са със специфични заболявания, които не се срещат често у нас, двете страни решили и да се работи съвместно върху възможностите европейски лекари с доказан опит в определени области да участват в лечението на българските деца, касаещо заболявания и състояния, за които българските лекари нямат достатъчно опит.Фондът вече се ангажирал с финансиране на посещение на френски експерти за деца с лицево-челюстни аномалии в Пловдив. Предвиждало се и европейски кардиолози да идват на посещение в Национална Кардиологична Болница за медицински дейности на деца с кардиологични заболявания.От Фонда се обръщат към родители и апелират да не се тревожат и при всякакви притеснения да информират Фонда, за да може проблемите да бъдат решени съвместно.", "date": "2017.10.16", "title": "Мир и разбирателство царят във Фонда за лечение на деца"}
{"url": "https://news.bg/world/partiyata-na-yaponskiya-premier-na-pat-da-specheli-golyama-pobeda-na-predsrochniya-vot.html", "text": "Японският премиер Шиндзо Абе е на път да спечели на предстоящите избори, показва социологическо проучване на \"Майничи шимбун\", цитирано от АФП.От изследването става ясно, че новооснованата от губернатора на Токио партия е изгубила импулс.Либералнодемократическата партия на Абе се очаква да спечели 303 места в 465-местната долна камара на парламента на изборите на 22 октомври.Коалиционните им партньори Комейто пък ще спечелят повече от 30 места, което ще позволи на управляващия лагер да има комфортно 2/3 мнозинство в долната камара, показва проучването.2/3 мнозинство в парламента ще позволи на 63-годишния Абе да прокара промени в пацифистката конституция на Япония. Абе иска промени в основния закон, които да позволят на Япония да има цялостна армия и сами да се защитават.\"Партия на надеждата\", водена от губернатора на Токио Юрико Койке, която трансформира японската политика, изглежда, че губи позиции. Изследването разкрива, че партията може да спечели 54 места.\"Очакванията бяха високи, но \"Партия на надеждата\" е нищо без популярността на Койке\", коментира Коджи Накакита, професор по политология в Университета \"Хитоцубаши\" в Токио.\"\", добави експертът, който поясни, че опозиционните партии са изправени пред \"объркване и разделение\".По време на 12-дневната предизборна кампания основно място се отделя на възстановяването на икономиката и заплахите на КНДР.Проучването на \"Майничи шимбун\" е проведено в петък, събота и неделя. В него са участвали повече от 73 000 души по телефона.", "date": "2017.10.16", "title": "Партията на японския премиер на път да спечели голяма победа на предсрочния вот"}
{"url": "https://news.bg/regions/mazh-zagina-pri-intsident-s-gazova-butilka-v-ruse.html", "text": "Възрастен мъж е починал след инцидент с газова бутилка в Русе, съобщи Нова телевизия.Сигналът за инцидента е бил депозиран на телефон 112 около снощи, 15 октомври, около 10 часа.По случая е установено, че газовата бутилка се е взривила. Мъжът най-вероятно е починал вследствие на задушаване с дим.Към момента се установяват обстоятелствата около взрива на бутилката. Работата по случая продължава.", "date": "2017.10.16", "title": "Мъж загина при инцидент с газова бутилка в Русе"}
{"url": "https://news.bg/press/8-dushi-sa-obvineni-v-reket-otvlichaniya-i-nezakonni-orazhiya-70-ot-obshtestvenite-porachki-bili-naglaseni.html", "text": "Отчет. \"Сега\":МВР върна порочната практика да \"дарява\" на себе си МВР е възстановило порочната си практика отпреди няколко години да прави дарения само на себе си през собствената си фирма \"Безконтактни мултиплексорни вериги\" (БМВ), като по този начин заобикаля забраната да получава подаръци. Това става ясно от отчета за първите шест месеца на годината, качен на страницата на вътрешното министерство.Общата стойност на даренията е 591 145 лв. Сред дарителите освен БМВ са и посолствата на Китай и САЩ. Пари са давали и редица малки и бедни общини, които по традиция плащат бензина на патрулките, макар МВР да разполага с бюджет от над 1 млрд. лв. всяка година.Ограничението да се получават дарения бе въведено преди няколко години, след като стана ясно, че полицията е получавала подаръци от хора, които разследва. Бе оставена обаче възможността да даряват общини и държавни фирми. Така през БМВ, която години наред бе монополист в производството на регистрационни номера за коли, министерството получаваше техника за милиони.  Скандал.\"Дума\":70% от обществените поръчки били нагласени Според оценки на бизнеса 70% от обществените поръчки в България са нагласени. Това обяви вчера председателят на УС на Асоциацията на индустриалния капитал в България (АИКБ) Васил Велев. Той отбеляза, че в борбата с корупцията, която е една от спънките в развитието на бизнеса, нямало видим напредък.Като басейн, пълен със сярна киселина, определи бизнес средата в страната председателят на сдружение \"Произведено в България\" Кънчо Стойчев. По неговите думи властта непрекъснато говори за някакви успехи, но реално бизнес средата не се подобрява. Според Стойчев административната тежест е на безобразно равнище, контролните органи са много, но контрол на практика няма. Сътрудничество. \"Монитор\":София и Лондон обединяват усилия за интеграция за Западните Балкани България и Великобритания препотвърдиха стратегическия характер на двустранните си отношения включително в сферата на отбраната и сигурността и ще работят заедно за европейска перспектива, стабилност и просперитет на Западните Балкани. За това се договориха външните министри на двете страни Екатерина Захариева и Борис Джонсън, съобщават от пресцентъра на МВнР.Захариева е на двудневно работно посещение в Обединеното кралство. България организира среща на върха за Западните Балкани през май догодина, а няколко месеца по-късно Лондон ще домакинства среща на страните на Берлинския процес. Борис Джонсън дори духовито даде име на съвместните усилия на двете столици относно Западните Балкани - процесът \"От София до Лондон\". Акция. \"Сега\":8 души са обвинени в рекет, отвличания и незаконни оръжияОсем души са с повдигнати обвинения след акцията на ГДБОП и Специализираната прокуратура вчера в Русе, при която бяха атакувани нощен клуб, заложна къща и заведение на бизнесмена Илия Стоилов, брат на депутата от БСП Георги Стоилов. Говорителят на главния прокурор Румяна Арнаудова потвърди, че Илия Стоилов, който е сред задържаните, е бил ръководител на организирана престъпна група, предаде БГНЕС. Днес ще бъде гледана мярката им за постоянно задържане под стража в София.Освен Илия Стоилов с повдигнати обвинения са още 6 мъже и една жена. Мъжете са съучастници в организираната престъпна група, която е действала от началото на 2015 г. до вчера на територията на Русе и се е занимавала основно с изнудване.", "date": "2017.10.16", "title": "8 души са обвинени в рекет, отвличания и незаконни оръжия; 70% от обществените поръчки били нагласени"}
{"url": "https://news.bg/world/ispaniya-ochakva-otgovora-na-kataluniya-za-nezavisimostta.html", "text": "Днес властите в автономния регион Каталуния трябва да съобщят на Испания дали обявяват независимост. Крайният срок изтича тази сутрин. Испанското правителство ще поеме контрол над Каталуния, ако регионалният лидер Карлес Пучдемон даде двусмислен отговор на въпроса.Предполага се, че отговорът му ще е именно такъв. В началото на седмицата каталунският лидер обяви, че ще отложи официалното провъзгласяване на независимост с \"няколко седмици\", за да даде възможност да започнат преговори с Мадрид.Премиерът на Испания Мариано Рахой даде ултиматум на Пучдемон до понеделник да изясни позицията и след това до четвъртък да промени решението си, ако продължава да настоява за независимост. Рахой заплаши да отнеме автономията на Каталуния, ако изберат независимост.", "date": "2017.10.16", "title": "Испания очаква отговора на Каталуния за независимостта"}
{"url": "https://news.bg/world/zaev-obyavi-pobeda-na-izborite-v-makedoniya.html", "text": "Социалдемократите на македонския премиер Зоран Заев обявиха победа на проведения вчера първи тур на местните избори, предадоха световните информационни агенции. Те печелят повече от половината общини в страната. В 30 общини имат избран кандидат на първи тур, в 12 други водят. На второ място остават ВМРО-ДПМНЕ. Те твърдят, че по време на изборите са допуснати нарушения. Лидерът им Никола Груевски не отговори дали ще подаде оставка. Той пое отговорност за резултатите, но отговори, че те ще бъдат обсъдени. Полицията обяви, че е получила 46 сигнала за нарушения. Задържани са 10 души. След 2 седмици ще се проведе вторият тур. Вотът е важен тест за управляващите.Заев пое управлението на Македония през май или близо 6 месеца след изборите през декември 2016 г., с което се сложи край на двугодишна политическа криза, възникнала след скандал с подслушване по високите етажи на властта.В коалицията на Заев влизат и партии, които представляват етническите албанци. През април разгневени националисти щурмуваха парламента, след като за председател на парламента беше избран етнически албанец.", "date": "2017.10.16", "title": "Заев обяви победа на изборите в Македония "}
{"url": "https://news.bg/world/liderat-na-kataluniya-ne-dava-yasen-otgovor-na-rahoy-dali-e-obyavil-nezavisimost.html", "text": "Каталунският лидер Карлес Пучдемон не изяснява в отговора си до премиера Мариано Рахой дали той е обявил независимост на богатия регион от Мадрид.Това пише испанският вестник \"Паис\", позовавайки се на Радио Каталуния и RAC1.Днес властите в автономния регион Каталуния трябва да съобщят на Испания дали обявяват независимост. Крайният срок изтича тази сутрин. Испанското правителство ще поеме контрол над Каталуния, ако регионалният лидер Карлес Пучдемон даде двусмислен отговор на въпроса.В началото на миналата седмица каталунският лидер обяви, че ще отложи официалното провъзгласяване на независимост с \"няколко седмици\", за да даде възможност да започнат преговори с Мадрид.Премиерът на Испания Мариано Рахой даде ултиматум на Пучдемон до понеделник да изясни позицията и след това до четвъртък да промени решението си, ако продължава да настоява за независимост. Рахой заплаши да отнеме автономията на Каталуния, ако изберат независимост.В писмо до Рахой Пучдемон призовава за прекратяване на \"репресиите срещу каталунския народ\" и призовава за организиране на среща за постигане на споразумение.Пучдемон отбелязва, че Мадрид и Каталуния трябва да започнат диалог през следващите два месеца, но е готов още сега да се срещне с испанския премиер.Той защитава пътя към диалог и решението си да \"забави\" провъзгласяването на независимост, за да даде възможност през следващите \"два месеца\" да започне процес в опит да се постигне споразумение с централната власт.В писмото той отправя две предложения - спиране на \"репресиите\" срещу каталунските граждани и правителството (има предвид стотиците ранени по време на референдума на 1 октомври - б.р.) и \"откровен диалог\" с Рахой, включително провеждане на среща за постигане на първи споразумения.С помирителен тон Пучдемон пише в писмото си, че \"\". Той припомня предложението си от 10 октомври за \"откровен диалог\"., изтъква той.Каталунският лидер също настоява Рахой да спре преследването на шефовете на местната полиция.Карлес Пучдемон защити резултатите от референдума, пояснявайки, че мнозинството от гласувалите са подкрепили отделянето от Испания. Той призова националната полиция да се изтегли от Каталуния.", "date": "2017.10.16", "title": "Лидерът на Каталуния не дава ясен отговор на Рахой дали е обявил независимост "}
{"url": "https://news.bg/politics/smeshno-e-dps-da-govoryat-za-svoboda-na-slovoto-i-ezik-na-omrazata-otseche-dzhambazki.html", "text": "\"ДПС е символ на политическа корупция.\" Това заяви пред Нова телевизия евродепутатът и зам.-председател на ВМРО Ангел Джамбазки.Според евродепутата ДПС е партията, \"чийто председател мотивира гласно обръча от фирми като основа на политиката, която те правят\". По думите му именно това е партията, в редиците на която има народен представител, който пряко се свързва с медии, разпространяващи т. нар. \"фалшиви новини\". За това било смешно от ДПС да говорят свобода на словото и език на омразата.Коментарът на Джамбазки идва след като БСП и ДПС поискаха оставката на депутата от ОП Валентин Касабов заради острото му изказване по адрес на ДПС и казаното от председателя на партията в ЕП АЛДЕ (Алинас на либералите и демократите за Европа) .Припомняме, на 12 октомври Касабов заяви, че ДПС са \"дървеници, които трябва да бъдат смачкани\" - \"тези депесарски тахтаби (дървеници) да не ни се пречкат в краката, защото много миришат и да внимават, защото можем да ги смажем\".От своя страна коментарът на Касабов беше отправен към ДПС по повод поисканата  заради  от последните седмици.Джамбазки иронично предложи депутати от ДПС и председателят на АЛДЕ \"да си сформират съвет на старейшините на либералната партия\". Евродепутатът също така попита как би се приело в Европа \"такива имена с такива биографии да бъдат европейска марка за либерализъм\", визирайки настоящи и бивши членове на ДПС.", "date": "2017.10.16", "title": "Смешно е ДПС да говорят за свобода на словото и език на омразата, отсече Джамбазки"}
{"url": "https://news.bg/world/raste-broyat-na-ubitite-i-ranenite-pri-nay-kravoprolitnata-ataka-v-somaliya.html", "text": "Най-малко 263 души са загинали при бомбения атентат в сомалийската столица Могадишу, обявиха лекари, цитирани от Ройтерс.Те потвърдиха, че това е най-смъртоносната атака от разпространението на ислямския тероризъм в страната през 2007 г.Аден Нур, лекар в градската болница \"Мадина\", заяви, че са загинали 258 души, докато Ахмед Али, медицинска сестра в намиращата се в близост болница \"Осман Фики\", поясни, че още пет тела са докарани.Но правителството на Сомалия съобщи, цитирано от АФП, че най-малко 276 души са убити, а 300 са ранени при атентата през уикенда.Очаква се броят на убитите да се увеличи.\"Сомалийското федерално правителство потвърждава, че 276 души са убити при взрива...и 300 ранени са приети в различни болници в Могадишу\", съобщи министерството на информацията.\"Все още се провежда спасителна операция\", добави ведомството и поясни, че през следващите дни ще бъде обявен национален траур.Все още никой не е поел отговорност за атаката. Нападенията в Сомалия обикновено са дело на \"Аш Шабаб\".Атентатът беше осъден от САЩ, Великобритания, Канада, Франция, Турция, Африканския съюз и др.", "date": "2017.10.16", "title": "Расте броят на убитите и ранените при най-кръвопролитната атака в Сомалия"}
{"url": "https://news.bg/world/boyni-korabi-na-nato-svalyaha-raketi-do-shotlandiya.html", "text": "Бойни кораби от 8 страни членки на НАТО участваха в учения с бойна стрелба до Шотландия в неделя. Това съобщи военното министерство на САЩ, цитирано от Ройтерс.В игрите участваха кораби от Канада, Франция, Германия, Италия, Холандия, Испания, Великобритания и САЩ. Те се защитаваха срещу ракета със среден обсег на действие, както и срещу три крилати ракети.Американският кораб \"Доналд Кук\" успешно елиминира ракета със среден обсег на действие с прехващача Standard Missile-3 Block IB по време на ученията, отбелязват от Пентагона.Три крилати ракети бяха изстреляни от испански и холандски кораби, участващи в ученията \"Formidable Shield\", които се проведоха на полигона Hebrides до Западните острови.Пентагонът поясни, че за първи път концепцията \"умна отбрана\" на НАТО е демонстрирана с няколко кораба, които защитават други плавателни съдове, атакувани с балистични ракети.Ученията започнаха на 24 септември и ще продължат до сряда.Военното министерство на САЩ съобщи още, че след ученията с натовските кораби Агенцията за ракетна отбрана на САЩ успешно е изпитала ракета прехващач Standard Missile-6 (SM-6) от кораба \"Макфол\". Изпитанието не е част от игрите.", "date": "2017.10.16", "title": "Бойни кораби на НАТО сваляха ракети до Шотландия"}
{"url": "https://news.bg/int-politics/irak-zayavyava-che-sa-prevzeli-vazdushnata-baza-v-kirkuk-ot-kyudskite-voyski.html", "text": "Иракските власти заявяват, че са поели контрол над пътищата и инфраструктурата в района на спорния град Киркук, след като напрежението се покачи след спорен референдум за независимост, съобщава АФП.Иракските военни сили съобщават също така, че са за завзели авиобазата К1 от кюрдски войски Пешмерга в Киркук. Иракското съвместно оперативно командване, което обединява всички проправителствени сили, заяви, че постига напредък в своята операция за \"възстановяване на сигурността\" в Киркук.Иракските сили се стремят да си върнат военните бази и петролните кладенци, които кюрдските бойци превзеха в офанзивата си срещу ДАЕШ (Ислямска държава).Централните правителствени сили са поели контрол над два моста, пътища и индустриалната зона на югозапад от Киркук, както и газови съоръжения, електроцентрала, рафинерия и полицейски участък.Иракските и кюрдските сили са разменили артилерийски огън рано днес южно от града, след като правителствените сили започват \"голяма операция\" в богатата на петрол провинция.Офанзивата е следствие от конфликта между кюрдските сили и иракската армия, предизвикани от референдума от 25 септември, в който гласуващите казах \"да\" за независимост на автономния кюрдски регион в Северен Ирак.Багдад обяви, че референдумът, провеждан въпреки международната опозиция, е незаконен.Двете страни са ключови американски съюзници в битката срещу джихадистите, а кризата повдигна страхове от създаване на нов хаос, в момемнт, в който иракските сили са на път да превземат от ДАЕШ и последната територия, която контролират в страната.", "date": "2017.10.16", "title": "Ирак заявява, че са превзели въздушната база в Киркук от кюдските войски"}
{"url": "https://news.bg/health/ehoterapiyata-da-vleze-v-klinichnite-pateki-nastoyavat-eksperti.html", "text": "Ехотерапията е медицинска интервенцията, която неоперативно топи фиброаденом на гърдата. Това обясни водещият експерт по ендокринология доц. д-р Русанка Ковачева по време на конференция на тема \"Представяне на иновативна терапия за лечение на доброкачествен тумор на гърдата\", организирана от Университетската болница по ендокринология у нас.Ковачева обясни предимствата на метода. По думите ѝ ехотерапията е иновативен, неинвазивен и щадящ организма метод за лечение на доброкачествен тумор на гърдата. Методът използва високоинтензивен фокусиран ултразвук, който се насочва към клетките на тумора. Ултразвуковите вълни преминават безпроблемно през кожата и създават голяма топлина, която изсушава белтъците в клетките на тумора и те \"изсъхват\".Вследствие на ехотерапията клетките се свиват до над 90% от първоначалния си размер. Ако един фиброаденом е с големина 2 сантиметра, той започва да се свива и след 5 години възлите намаляват обема си до над 80%, достигайки до няколко милиметра. Д-р Ковачева посочи още, че след свиването си, един фиброаденом не може да нараства повече.На конференцията стана ясно още, че България е пионер в прилагането на метода. За първи път у нас ехотерапията е приложена преди повече от 8 години. Методът е бил разработен във Франция и се е разпространил изключително бързо като сега се прилага по целия свят.Според Ковачева методът е както много щадящ и благоприятен за пациентите, така и много иновативен - той работи с най-новите постижения в света на медицината. В сравнение с други методи за лечение на доброкачествения тумор на гърдата, ехотерапията предоставя неинвазивна алтернатива на хирургичното лечение.По думите на Ковачева у нас хирургичното решение се прилага почти веднага със самото диагностициране - ако се открие фиброаденом, пациентите веднага се насочват към хирургично отстраняване, което нарушава качеството на живот на хората. В света имало и други методи, но у нас те не били разпространени.Според директора на Университетската болница по ендокринология проф. Сабина Захариева самото научаване за тумор в гърдата, макар и доброкачествен, всява страх у жените и нарушава ежедневието им. За това тенденциите в медицината са да се преминава от инвазивни към неинвазивни процедури - от самото диагностициране до лечението. Това осигурявало не само спокойствие у пациентите, но и им гарантирало по-добро качество на живот.По думите на проф. Захариева ехотерапията е едновременно неинзвазивен и безопасен метод за лечение на фиброаденом. Поради това методът трябва да се разпространява и да се използва все по-често в България, защото към момента само единични бройки са имало щастието да се възползват от него. За целта у нас трябвало да се утвърди нова клинична пътека, която да бъде призната от Националната здравноосигурителна каса. Съществувала и възможността методът да влезе в друга клинична пътека, защото самото лечение се осъществявало в еднодневна хоспитализация. \"Хоспотализираме една жена сутринта и до обяд тя може да бъде изписана и да си е вкъщи. По-добре от това не може да бъде\", категорично заяви проф. Захариева. По думите ѝ трябва всички да имат достъп до този метод и той да бъде безплатен.Освен това стана ясно още, че методът е и много перспективен - той може да се прилага и в областта на други патологии като злокачествените заболявания. \"Когато се натрупа по-голям опит методът може да се прилага и при малките ранно открити форми на рак на гърдата, когато той не е в своята инвазивна фаза и няма лимфни метастази\", обясни още д-р Ковачева.Според Ковачева следва тепърва да се разширят сферите за прилагане на ехотерапията - методът може да се прилага при тумори на простатата, тумори на панкреаса и други. Самият метод първоначално е бил прилаган за отстраняване на възли на паращитовидните жлези.Самата процедура не продължава много време. Времето е правопропорционално на обема на възела. Колкото по-голям е възела, толкова повече време ще отнеме самата манипулация, обясни още Ковачева. В общи линии ехотерапията може да продължи от 20 минути до час и 30 минути.Ехотерапията може да се прилага с упойка или при будна анестезия. Самото лечение може да бъде еднократно, но може и да се наложи процедурата да се повтори няколко пъти. Ако ефекта не е достатъчен или фиброаденомът е много голям, е възможно пациентите да преминат няколко терапии.", "date": "2017.10.16", "title": "Ехотерапията да влезе в клиничните пътеки, настояват експерти"}
{"url": "https://news.bg/crime/prokuraturata-iska-postoyanen-arest-za-spas-ot-kocherinovo.html", "text": "Постоянен арест за Спас Василев от Кочериново поиска прокуратурата. Искането за постоянен арест на мъжа, който стои зад профила \"Александър Николов\" във Фейсбук и се подозира в измама на десетки с обещание за по-евтини самолетни билети, е внесено в съда, съобщи БНР.Очаква се по-късно Софийският районен съд да реши дали да му наложи най-тежката мярка за неотклонение.Прокурорското обвинението към Василев е по разследване от 2012 година. Тогава той е измамил гражданин като му обещал, че ще му осигури пакет от 10 самолетни билета за 490 лева.Държавното обвинение ще представи и материали от дела в Дупница, Благоевград и Варна с други ужилени граждани от автентичния Спас от Кочериново. Ще бъде приложено и събраното от отдел \"Компютърни престъпления\" покрай разследването \"Александър Николов\".Според директора на ГДБОП Ивайло Спиридонов, над 40 са измамените със самолетни билети и резервации от мъжа, който от 2013 година гради приятелства във Фейсбук със снимки от чужд профил и измислена биография. Срещу Спас Василев има досъдебно производство и във Варна.Василев беше задържан в петък в София, след близо петгодишно издирване, включително и чрез Шенгенската информационна система.Припомняме, в петък вътрешният министър Валентин Радев призова хората да не вярват на \"калпазани\" и да внимават във Фейсбук. Той и напомни, че при купуването на стоки и услуги има правила и ред.", "date": "2017.10.16", "title": "Прокуратурата иска постоянен арест за Спас от Кочериново"}
{"url": "https://news.bg/world/izraelski-boyni-samoleti-unishtozhiha-siriyska-pvo-batareya-s-200.html", "text": "Израелски бойни самолети са унищожили зенитно-ракетна артилерийска батарея към противовъздушната отбрана на Сирия. Това съобщава Ройтерс, позовавайки се на израелската армия.Според разпространяваната информация сирийските сили са стреляли по самолетите, докато са \"прелитали над Ливан\".Армията пояснява, че нападението е извършено по време на разузнавателна мисия над съседен Ливан.Израелските самолети са се върнали невредими.Батареята е била на 50 километра източно от Дамаск.Израелски медии информират, позовавайки се на армията, че с ракети е поразен съветски далекобоен зенитно-ракетен комплекс С-200., съобщи говорителят на армията бригаден генерал Ронен Манелис.\"\", подчерта Манелис и добави, че Израел няма намерение да се намесва в гражданската война в Сирия, но Тел Авив ще реагира на всички провокации.Самолетите са поразили батареята с четири ракети.Преди атаката армията е уведомила Русия за намерението си.През септември израелската армия удари завод за химически оръжия в Сирия.", "date": "2017.10.16", "title": "Израелски бойни самолети унищожиха сирийска ПВО батарея С-200"}
{"url": "https://news.bg/politics/choveshkiyat-resurs-osnoven-problem-spored-ninova.html", "text": "Човешкият ресурс - на първо място. За това настоя лидерът на БСП  Корнелия Нинова по време на форум \"Заедно в сигурността. Ролята на България в общата европейска отбрана\".Нинова констатира, че каквато и техника да бъде закупена, ако липсват хората, нищо не правим.Лидерът на левицата подчерта, че това, което може да ни обедини, са две неща - ако се съгласят всички, че поставяме на първо място националният интерес на България - да няма война и да не допускаме България да бъде използвана като плацдарм за военни действия и второ, че искаме обединена Европа на една скорост.По думите й всяка една държава в Европа има различни проблеми, затова и са различни мненията по въпросите на сигурността и отбраната. Според Корнелия Нинова така у нас проблемите са свързани с демографската катастрофа и социален срив. \"Трябва да намерим общи решения и общата европейска отбрана е част от това общо решение\", констатира лидерът на БСП. По думите й ние имаме нужда от нова нормативна база и цялостен преглед на отбраната, който да позволи приемането нов закон за отбраната и нов закон за резерва.Според нея на трето място идва модернизацията. \"И трите рода войски имат нужда от модернизация\", констатира Нинова и настоя тази нужда да бъде разположена така във времето, че да не натоварва най-бедната страна в ЕС. \"Баланс е необходим и разполагане във времето на тези проблеми\", посочи Нинова.", "date": "2017.10.16", "title": "Човешкият ресурс - основен проблем според Нинова"}
{"url": "https://news.bg/bulgaria/evropa-e-bezzashtitna-spored-predsedatelya-na-komisiyata-po-otbrana.html", "text": "Средата за сигурност е силно непредвидима, заяви председателят на комисията по отбрана в НС генерал Константин Попов по време на дискусия за сигурността.Европа е и беззащитна като ЕС, според него. Това идвало заради тромавата бюрокрация в общността. Европа, по мнението на Попов, трябва да е все по-обединена. По думите му важното е, че се вижда политическа воля. Според Попов трябва да се види какви въоръжени сили са ни необходими и къде ще ни трябват.Той вижда разместване на геополитическите пластове. \"Това разместване на геополитическите пластове може да доведе до конфликти на неочаквани места\", смята председателят на военната парламентарна комисия.Това говори за големи рискове, категоричен бе Попов и изтъкна, че Европа се изправя пред много рискове, които са близо до нас.", "date": "2017.10.16", "title": "Европа е беззащитна според председателя на комисията по отбрана"}
{"url": "https://news.bg/regions/nameriha-uchenik-pripadnal-ot-alkohol.html", "text": "В Мадан откриха ученик в безпомощно състояние вследствие на употребата на алкохол.16-годишният ученик е бил открит припаднал в центъра на Мадан, в близост до сградата на общината, съобщи bTV.На младежа веднага е била оказана медицинска помощ, след което той е бил транспортиран в здравно заведение, където му е направена промивка. Първоначалната проба за алкохол на ученика показала концентрация от 1.5 промила алкохол в кръвта. Момчето е било пуснато за домашно лечение.Полицаи от Областната дирекция на МВР в Смолян изясняват обстоятелствата около случая. Органите на реда проверяват как момчето се е сдобило с алкохол.Ученикът е разказал пред полицаите, че е употребявал алкохол на купон по случай рождения ден на негов приятел. Случаят се проверява и от Детска педагогическа стая при Районното управление в Мадан.", "date": "2017.10.16", "title": "Намериха ученик, припаднал от алкохол"}
{"url": "https://news.bg/int-politics/es-spasyava-yadrenata-sdelka-s-iran-i-se-pritesnyava-ot-posrednichestvoto-za-kndr.html", "text": "Европейският съюз обеща да защити ядрената сделка между Иран и световните сили и призова американските законодатели да не налагат санкции, след като президентът Доналд Тръмп реши да не удостовери спазването на споразумението с Техеран, съобщава Ройтерс.Ръководителят на външната политика на ЕС Федерико Могерини настоява, че ядрената сделка работи, докато Международната агенция за атомна енергия (МААЕ) твърди, че Иран изпълнява изискванията. Тръмп нарече сделката \"най-лошата сделка, договорена някога\".\"Неразпространението на ядрени оръжия е основен елемент на световната сигурност и разрушавайки това, би било изключително вредно\", заяви пред репортери френският външен министър Жан-Ив Ле Дриан. \"Надяваме се, че Конгресът не поставя това споразумение в опасност\", допълни той.НАТО разполага с новоразработен ракетен щит в Румъния, който потенциално може да свали всички ирански ракети, правителствата на ЕС искат Техеран да премахне своя нарастващ арсенал. Иран коментира, че ракетите са за чисто отбранителни цели.Външните министри на ЕС, заявяват, че трябва да се обърне незабавно внимание на ядрената сделка от 2015 г. След 12 години преговори, дипломатите от ЕС помогнаха да инициират и осъществят договорът с Иран и това е най-значимият дипломатически успех на блока от няколко десетилетия.На срещата си в Люксембург външните министри на ЕС също трябва да одобрят нов кръг от икономически санкции за Северна Корея след ядрения тест на Пхенян през миналия месец. Много правителства все още се надяват на повторение на Иранската сделка със Северна Корея.Швеция е една от малкото страни с посолство в Пхенян, а външният й министър Марго Валстрьом отново потвърди, че Стокхолм може да помогне при преговорите, ако бъде поискано.Но германският външен министър Зигмар Габриел предупреди, че решението на Тръмп да ​​не удостоверява споразумението с Иран може да постави под въпрос този сценарий.\"Загрижеността ми е, че ако искаме да разговаряме със Северна Корея сега, възможният край на ядрената сделка с Иран би застрашил доверието в такива договори\", коментира Габриел.ЕС прие нови санкции срещу КНДР, въвежда нови ограничения по отношение на търговия с нефт, финансови транзакции и съвместни предприятия, както и включва в своя черен списък трима офицери и шест организации. Санкциите влизат в сила незабавно.\"Като се има предвид заплахата за международния мир и стабилност, която излъчва КНДР, са взети нови ограничителни мерки, за да се окаже натиск върху КНДР да изпълнява международните си задължения, както е отразено в няколко резолюции на Съвета за сигурност на ООН. Също така, трима души и шест компании се добавят към забранителният списък\", се казва в документа.Становище на външните министри на ЕС:1. к", "date": "2017.10.16", "title": "ЕС спасява ядрената сделка с Иран и се притеснява от посредничеството за КНДР"}
{"url": "https://news.bg/society/zhiteli-na-boyana-skochiha-sreshtu-stroezh-na-zhilishtna-sgrada-v-dvor-na-uchilishte.html", "text": "Жители на столичния квартал \"Бояна\" се обявиха против строежа на жилищна сграда в двора на училище.През месец март тази година част от двора на столичното 52 ОУ \"Цанко Церовски\" е била оградена за изграждането на жилищна сграда, която се очаква да стане готова догодина.Според местни жители обаче това е територия, отредена за двор на учебно заведение, и на нея не трябва да се строи жилищна сграда.Активистът от Гражданско сдружение \"За Бояна\" Николай Веселинов обясни пред БНТ, че имотът е в територия, оградена за училище, но според предвижданията на действащия регулационен план, който е одобряван 90-те години, имотът попада извън урегулирания поземлен имот, предназначен за училище. Това направило възможно въпросната част, която попадала в бивш земеделски имот, да бъде възстановена на собствениците. Част от земеделския имот попадала в тази територия, а другата част - не.Според жителите в квартала има множество подобни проблеми с имоти. Много имоти били собственост на общината и държавата, но впоследствие попадали в ръцете на хора с бизнес интереси.Според кмета на район \"Витоша\" инж. Теодор Петков оградата на училището реално не била там, където е собствеността на общината. В конкретния случай ставало въпрос за реституция от 1993 - 1994 година и жилищната сграда реално не попадала в двора на училището.", "date": "2017.10.16", "title": "Жители на \"Бояна\" скочиха срещу строеж на жилищна сграда в двор на училище"}
{"url": "https://news.bg/int-politics/koalitsiyata-rakovodena-ot-sasht-schita-dneshniyat-sbalsak-v-kirkuk-za-nedorazumenie.html", "text": "Водената от САЩ коалиция срещу ДАЕШ (Ислямска държава) заявява, че иракско-кюрдският сблъсък в района на Киркук, където иракската армия пое контрола на кюрдски позиции, е \"недоразумение\" и призова двете страни да избягнат ескалацията.\"Коалиционните сили и съветници не подкрепят действията на правителството на Ирак и Кюрдистан в района на Киркук и са наясно с докладите за ограничен обмен на огън по време на предстоящите часове на тъмнината\", се казва в изявление на техния уебсайт.\"Смятаме, че сблъсъците тази сутрин са недоразумение, а не умишлено, тъй като два елемента се опитаха да се свържат при ограничена видимост\", добавят те.", "date": "2017.10.16", "title": "Коалицията, ръководена от САЩ, счита днешният сбълсък в Киркук за недоразумение"}
{"url": "https://news.bg/crime/ot-sindikat-ogneborets-obviniha-rakovodstvoto-na-mvr-v-manipulatsii.html", "text": "От синдикат \"Огнеборец\" обвиняват вътрешния министър Валентин Радев и ръководството на Пожарната в манипулации на общественото мнение за исканията на огнеборците. Това става ясно в отворено писмо от браншовата организация. Те канят на обществен диспут представители на ръководството на МВР и на Пожарната, където всяка страна публично да защити позициите си.Според тях, манипулациите са по повод исканията на пожарникарите по време на протеста им от 14 октомври т.г. От синдиката оспорват мнението на ръководството, че затварянето на районни и участъкови служби не са от компетенцията на синдиката.\"Прозираме бягство за конкретика от тяхна страна (на МВР и пожарната - б.р.) да бъдат изяснени кои участъкови служби ще бъдат затворени, какъв брой служители ще бъдат засегнати от това \"прегрупиране\" и какви територии и брой население ще бъдат лишени от навременна реакция\", пишат от синдиката.От \"Огнеборец\" не са съгласни с предвижданото различно процентно увеличение на възнагражденията на служителите в МВР и противопоставянето на съответните категории служители. Също така твърдението, че Република България е на първо място по брой професионални пожарникари на 1000 души население, е манипулативно и несъстоятелно, пишат от синдиката.Не отговаря на истината и твърдението, че почти 99% от пожарникарите са оборудвани със защитни средства в регламентираните срокове на експлоатация, пише в писмото.Синдикалното ръководство не е повдигало въпроса за липсата на техника, а сме алармирали за липсата на достатъчен финансов ресурс за нейната поддръжка, уточняват от браншовата организация.", "date": "2017.10.16", "title": "От синдикат \"Огнеборец\" обвиниха ръководството на МВР в манипулации"}
{"url": "https://news.bg/world/makkeyn-kam-irak-ne-voyuvayte-s-kyurdite.html", "text": "Влиятелният сенатор - републиканец Джон Маккейн с твърд тон заплаши Багдад за неговата военна операция срещу кюрдите, предаде АП.Иракските въоръжени сили вече превзеха сградата на губернатора в кюрдския град Киркук. В операцията е участвала обучена от САЩ елитна военна част.Причината за военната операция е отказът на губернатора да напусне поста, след като подкрепи референдума за независимост на Кюрдистан.По тази причина председателят на сенатската комисия за въоръжените сили Джон Маккейн, предупреди правителството в Багдад за сериозни последствия, ако продължи да злоупотребява с доставено от САЩ оръжие срещу кюрдските милиции, предаде Ройтерс.САЩ доставиха оръжие и оборудване на Ирак да се бори с ислямисти, припомни Маккейн.", "date": "2017.10.16", "title": "Маккейн към Ирак: Не воювайте с кюрдите"}
{"url": "https://news.bg/world/atentatorat-ot-nyu-jork-e-priznat-za-vinoven.html", "text": "Атентаторът от Ню Йорк Ахмад Рахими беше признат за виновен от съдебните заседатели по осем федерални обвинения за атентата от септември 2016 г.Тогава бяха ранени 30 души в Ню Йорк, припомня Си Ен Ен.След двуседмичен съдебен процес и около четири часа размисъл 29 - годишният Ахмад Рахими беше осъден по обвинения, включително за използването и опит за използване на оръжие за масово унищожение, бомба на обществено място, унищожаване на имущество чрез пожар или експлозиви и други.Ахмад Рахими е заплашен от доживотна присъда.Той беше арестуван и обвинен, след като в нощта на 17 септември миналата 2016 година бомба избухна в квартала Челси в Ню Йорк. Втората бомба беше намерена на няколко пресечки на 27-та улица, но беше обезвредена.", "date": "2017.10.16", "title": "Атентаторът от Ню Йорк е признат за виновен"}
{"url": "https://news.bg/world/shoygu-voynata-v-siriya-e-kam-kraya-si.html", "text": "Военната операция на Русия в Сирия върви към своя край, предаде ТАСС.Агенцията се позова на изказване на руския министър на отбраната Сергей Шойгу. Днес той се срещна в Тел Авив с израелския си колега Авигдор Либерман.Според Шойгу няколко въпроса за бъдещето развитие на Сирия изискват спешно решение.Руският военен министър подчерта, че освен военното и военнотехническото сътрудничество между Русия и Израел като главен и основен въпрос на срещата ще бъде борбата с тероризма и положението в Близкия изток.Ескалацията на радикалния ислямизъм и тероризъм в света поставя на ново ниво сътрудничеството между Русия и Израел и единството на международната общност.", "date": "2017.10.16", "title": "Шойгу: Войната в Сирия е към края си"}
{"url": "https://news.bg/world/spas-vasilev-ostava-v-aresta.html", "text": "Спас Василев от Кочериново, станал известен с фалшивата си самоличност като Александър Николов, остава в ареста. Жертви на схемата му със самолетни билети, са станали десетки хора.Той е извършвал упорита и продължителна престъпна дейност, съобщиха от прокуратурата. Ако излезе на свобода, може да я поднови.Спас е искал да помогне на хората, а не да ги измами, твърди защитата му. Предал се е сам в ГДБОП в петък сутрин. Последно бил в Бургас, твърди адвокатът му Георги Ценев.Спас запази мълчание пред съдиите.За разлика от продължителните разговори, които той е водил по телефона с жертвите си, днес предпочете да бъде лаконичен. В първата си медийна изява каза, че съжалява, че не е престъпник и не го е направил за пари.\"Адвокатът ми ще говори\", отговори той на всички въпроси от медиите.Обвинението, заради което Спас Василев е задържан, е за измама отпреди 5 години - отново със самолетни билети, на мъж от Варна. По последните случаи все още се събират доказателства. Адвокатът му твърди, че той не е измамник. Искал да помогне на приятели и познати.\"Ако извършеното от Василев, беше извършено от фирма, ООД например, не подлежи на никаква санкция\", заяви адвокат Георги Ценев.Според прокуратурата това, че е опитвал да скрие самоличността си е още един аргумент, че е действал с измамни намерения.\"Не е харесвал името Спас. Неудобно му е. Той ми сподели, че през юли сам решава да спре, тъй като отново влиза в стария порочен кръг\", каза адвокатът му Георги Ценев.По думите му това може и да се нарече пирамида. Според него Спас е търсил уважение и внимание. на въпроса дали му вярва, Георги Ценев каза, че измамата идва много лесно.\"От желанието да се покажеш, не можеш да изпълниш обещанието и става измама\".Александър Николов е бил изключително активен в социалните мрежи - изгрява там по врeме на големите протести през 2013 г. Внимателно изгражда образа си - превръща се в коментатор в медии, без да се показва, създава уеб проекти. За себе си твърди, че живее в Париж, че е бил в щабовете на френски кандидат-президенти, а в последните няколко години, че е служител в компании като \"Еърбъс\".", "date": "2017.10.16", "title": "Спас Василев остава в ареста"}
