{"url": "https://news.bg/int-politics/oligarsite-ot-kremalskiya-doklad-gubyat-milioni-za-broeni-chasove.html", "text": "Списъкът на олигарсите от Кремълския доклад на американското министерство на финансите съвпада с имената на руснаците, включени в класацията на най-богатите хора в света на сп. \"Форбс\", показва справка, направена от рускоезичната версия на изданието.В Кремълския доклад са включени 96 бизнесмени, чието богатство се измерва с общата сума от 386.3 милиарда долара.В документа се съдържат имената на 210 души, приближени до руския президент Владимир Путин, като сред тях освен олигарси има и високопоставени политици.В доклада са посочени пресаташето на Путин - Дмитрий Песков, шефът на президентската администрация Андрей Вайно, премиерът Дмитрий Медведев, външният министър Сергей Лавров.В раздела \"други високопоставени политически лидери\" са вписани председателката на руския сенат Валентина Матвиенко, председателят на Думата Вячеслав Володин, директорът на външното разузнаване Сергей Наришкин, председателят на следствения комитет Александър Бастрикин, шефът на ФСБ Александър Бортников, кметът на Москва Сергей Собянин.В доклада са изброени и шефове на руски държавни корпорации: на \"Роснефт\" - Игор Сечин, \"Газпром\" - Алексей Миллер, на \"Ростех\" - Сергей Чемезов, на железниците - Олег Белозеров, на \"Сбербанк\" - Герман Греф, на \"Интер РАО\" - Борис Ковалчук.Сред олигарсите са посочени Алишер Усманов, Роман Абрамович, Сюлейман Керимов, Олег Дерипаска, Евгений Касперски, Владимир Евтушенков, Пьотр Авен, Аркадий и Борис Ротенберг, Генадий Тимченко, Олег Тинков и Александър Мамут.Докладът, който още преди публикуването си провокира напрежение сред руските управляващи кръгове, беше посрещнат с изнервеност и гняв от руските депутати. В сената го определиха като \"политическа параноя\" и \"опит за сплашване на Русия\".Според анализ на Би Би Си, някои от включените в списъка са изгубили част от богатството буквално за няколко часа след публикуването на доклада.Съсобственикът на \"Лукойл\" Вагит Алекперов е загубил (към18:40 ч. московско време) 241 млн долара от състоянието си, възлизащо на 16.4 млрд.Друг акционер на \"Лукойл\" - Леонид Федун, е \"обеднял\" със 103 млн. долара.Собственикът на Новолипецкия металургичен комбинат Владимир Лисин е изгубил 222 милиона долара, а златодобивният магнат Сулейман Керимов - 129 милиона.Загубите са факт още преди Вашинтон да наложи официални санкции срещу лицата от списъка.Самият доклад не предвижда такива мерки, но американският  финансов министър Стив Мнучин заяви пред Конгреса, че ще последват санкции.", "date": "2018.01.30", "title": "Олигарсите от Кремълския доклад губят милиони за броени часове"}
{"url": "https://news.bg/bulgaria/dvete-lavcheta-zaminavat-za-holandiya-utre.html", "text": "Още утре двете лъвчета от разградския зоопрак заминават за Холандия. Това стана ясно на извънредна пресконференция в МОСВ на министър Нено Димов.Новината беше съобщена от шефа на БАБХ Дамян Илиев.\"Решението на агенцията е да направим най-доброто за здравето на лъвчетата,\" каза той и допълни, че има клинично заключение от ветеринарни лекари, че в България няма възможност за нужния ежедневен контрол на здравословното им състояние, в това число лабораторен и рентгенов. \"Необходима е специализирана грижа по време на лечението. Затова считаме, че е най-добре лъвчетата да бъдат транспортирани в спасителния център в Холандия, където ще бъдат в условия на по-добра експертиза по отношение на грижи и лечение\", каза още д-р Илиев.\"Утре лъвчетата ще заминат за спасителния център в Холандия\", обяви д-р Дамян Илиев.Министър Нено Димов увери, че няколко часа са работили изключително интензивно за намиране на най-доброто решение за съдбата на лъвчетата. Припомняме, че само четири часа по-рано пред протестиращи пред Министерски съвет Нено Димов обяви, че има достатъчно добри условия за отглеждането на лъвчетата в Пазарджик и те ще отидат там, каквото е и решението на общинарите в Разград. Сагата с двете лъвчета продължава вече няколко месеца, след като те бяха спасени от международната организация \"Четири лапи\". Терез и Масуд са две от трите лъвчета, които в началото на септември миналата година бяха стъпкани от стресираните си родители в разградския зоопарк часове след като бяха родени. Третото бебе не оцеля, а те двамата имаха изключително малки шансове да оживеят.От българския офис на международната организация обявиха, че подготвят заминаването на двете малки лъвчета Терез и Масуд за спасителен център в Холандия, специализиран в грижата за големи котки със здравословни или поведенчески проблеми. Заедно с тях трябваше да бъде транспортиран и 3-годишният лъв Асен, който организацията спаси от сигурна смърт от зоопарка в Разград през ноември миналата година.На това се противопоставиха както общинските съветници от Разград, които два пъти гласуваха лъвчетата да се дадат на зоокъта в Пазарджик, така и кметът на Пазарджик Тодор Панов, който на специална пресконференция обяви, че искат да приемат предизвикателството да се грижат за животните и че правят това от подбуди - \"защо на тези лъвчета да не се радват българските деца, а холандските\". От \"Четири лапи\" организираха днес втори протест, въпреки че при предходния преди месец получиха уверението както на министър Нено Димов, така и лично на Бойко Борисов, че лъвчетата ще заминат за Холандия. ", "date": "2018.01.30", "title": "Двете лъвчета заминават за Холандия. Утре!"}
{"url": "https://news.bg/world/nyama-myasto-za-detsa-vav-feysbuk-zovat-eksperti-sotsialnata-mrezha.html", "text": "Повече от 100 експерти по детско здраве призоваха \"Фейсбук\" да изтегли приложение, което е предназначено за деца под 13-годишна възраст, съобщава БиБиСи.В отворено писмо до шефа на социалната платформа Марк Зукърбърг те наричат приложението Messenger Kids \"безотговорен\" опит да се накарат децата да използват \"Фейсбук\".Децата не са готови да имат профил в социалната мрежа, отбелязват авторите на писмото.От \"Фейсбук\" уверяват, че приложението е направено с помощта на експерти по онлайн безопасност в отговор на призиви на родители за повече контрол относно как децата използват социалната мрежа.Приложението може да бъде използвано след одобрението на родител. Компанията допълва, че то позволява на децата да бъдат в контакт с родителите си.\"Messenger Kids вероятно ще бъде първата социална платформа, която се използва широко от децата на възраст между 4 и 11 г.\", подчертават експертите.Но все повече изследвания показват, че прекомерното използване на дигитални устройства и социални медии е вредно за децата. Много е вероятно това ново приложение да засегне здравето на детето, допълват те.Според тях децата могат да използват профилите на родителите си във \"Фейсбук\", \"Скайп\" или други, както и така могат да се обадят по телефона.В писмото се цитират редица проучвания, които разкриват, че използването на социалната мрежа увеличава депресията и страха.", "date": "2018.01.30", "title": "Няма място за деца във „Фейсбук”, зоват експерти социалната мрежа"}
{"url": "https://news.bg/crime/4-godini-zatvor-za-23-godishniya-biyach-na-lekari-v-burgas.html", "text": "23-годишният софиянец Кирил Нойков, който , ще лежи в затвора 4 години и 3 месеца. Присъдата е постановена от Районния съд в Бургас след сключено споразумение.Според обвинението Нойков, в условията на опасен рецедив и с изключителна дързост, е извършил непристойни действия, грубо нарушаващи обществения ред и изразяващи се в явно неуважение към обществото - нанесъл удари с юмруци и крака на петима души, обърнал болнично легло. Той също така крещял: \"Ще Ви набия!\", \"Ще Ви убия! Ще Ви намеря, знам къде живеете!\", \"Какви сте Вие? Ще Ви убия, пак ще се върна! Знаете ли кой съм аз?\", \"Ще Ви убия! Махнете се от тук, какво като съм пиян? Да не мислите ,че не мога да Ви набия?\".23-годишният е признал напълно вината си.Наложеното му наказание трябва за бъде изтърпяно при първоначален \"строг\" режим в затвор. Наказанието е общо за всички обвинения.Припомняме, на 24 май, в бургаския квартал \"Меден рудник\", в МБАЛ \"Бургасмед\" ЕООД, около 2 часа през нощта мъжът нанесе удари на 5 лица. Той бил във видимо нетрезво състояние.Освен извършените непристойни действия, грубо нарушаващи обществения ред и изразяващи явно неуважение към обществото, Кирил беше обвинен и за това, че отправял заплахи медиците, той крещял \"Ще ви набия!\", \"Ще ви убия! Ще ви намеря, знам къде живеете!\" и други.По време на заседание на 26 май 2017 година стана ясно, че 22-годишният обвиняем имал вроден порок на сърцето. Той самият бил спасен от лекарите, малко преди да ги нападне. Беше установено и че 23-годишният няколко пъти е лежал в психиатрични клиники.", "date": "2018.01.30", "title": "4 години затвор за 23-годишния бияч на лекари в Бургас"}
{"url": "https://news.bg/world/keniyskiyat-opozitsionen-lider-odinga-polozhi-kletva-kato-prezident-na-naroda.html", "text": "Кенийският опозиционен лидер Рейла Одинга положи клетва като \"президент на народа\" на Кения пред стотици поддръжници въпреки предупрежденията, че церемонията може да граничи с държавна измяна, информира ДПА.Заплашвайки от месеци да положи клетва като президент, Одинга изглежда в последния момент е решил да се закълне, наричайки се \"президентът на народа\", а не просто \"президент\", вероятно за да избегне съдебно преследване.Церемонията продължи няколко минути.Днес е исторически ден за Кения, защото кенийците предприеха действия за сваляне на диктаторския и авторитарен режим от власт - режим, дошъл на власт с изборни нередности, каза той.Няколко местни телевизии спряха да излъчват по-рано днес, за да се предотврати показването на церемонията.В Кения настъпи политическа криза, след като Върховният съд отхвърли резултатите от проведения през август 2017 г. президентски вот, спечелен от президента Ухуру Кениата. Съдът обяви, че са извършени нарушения.Изборите бяха проведени повторно на 26 октомври. Кениата спечели с голяма разлика, докато Одинга бойкотира вота.Десетки хора бяха убити по време на сблъсъци.Правителството не е коментирало проведената от Одинга церемония по полагане на клетва.", "date": "2018.01.30", "title": "Кенийският опозиционен лидер Одинга положи клетва като „президент на народа”"}
{"url": "https://news.bg/health/rzi-varna-obyavyava-gripna-epidemiya-v-11-obshtini-ot-utre.html", "text": "От утре, 31 януари, РЗИ - Варна обявява грипна епидемия на територията на 11 общини. Това са Аксаково, Белослав, Провадия, Вълчи дол, Ветрино, Долни чифлик, Бяла, Суворово, Аврен, Дългопол, Девня.Здравните власти са дали препоръка за преустановяване на учебните занятия за периода 31 януари - 6 февруари 2018 г. включително.На територията на област Кюстендил се прекратяват учебните занятия от утре до 2 февруари.Припомняме, грипната епидемия продължава за 6 области в страната. Тази седмица лекарите очакват пик на заболяванията. Ваканцията продължава до петък за . По-голямата ваканция за децата е заради междусрочната ваканция, която съвпада с епидемията.До сряда епидемия е обявена и за , а от утре няма да учат и децата в София-област, както и областите Бургас и Габрово. За областите Перник и Пазарджик .Заради грипната епидемия са ограничени профилактичните прегледи, ваксините, свижданията в болници и детските, и женски консултации.", "date": "2018.01.30", "title": "РЗИ Варна обявява грипна епидемия в 11 общини от утре"}
{"url": "https://news.bg/world/avstriya-podkrepi-vishegradskata-chetvorka-za-migrantskite-kvoti.html", "text": "Канцлерът на Австрия Себастиан Курц обяви, че позиционира страната си като мост между Вишеградската четворка и западните държави, информира АП.Курц подчерта, че е съгласен с Чехия, Унгария, Полша и Словакия, че квотната система за мигрантите не работи и е необходимо да се подсилят външните граници на ЕС.На пресконференция с унгарския премиер Виктор Орбан Курц допълни, че \"в наш интерес е да работим заедно\".От своя страна Орбан изтъкна, че Шенгенската зона може да работи само с \"радикална\" защита на външната граница като оградата, която Унгария вдигна., добави той.", "date": "2018.01.30", "title": "Австрия подкрепи Вишеградската четворка за мигрантските квоти"}
{"url": "https://news.bg/crime/novi-svideteli-okolo-ubiystvoto-na-petar-hristov.html", "text": "МВР разполага с нови свидетели около убийството на бизнесмена Петър Христов. Това заяви на брифинг главният секретар на МВР Младен Маринов.Маринов посочи, че органите продължават да работя по няколко . Различните версии били свързани с бизнеса, конкуренти, личния живот на Христов и други.По думите на Маринов МВР извършва всичко необходимо за откриването на убиеца на Христов. По случая са назначени експертизи за всичко, открито на местопрестъплението, като някои от тях са вече готови.\"С всички лица, които са установени на мястото, е работено. В по-късен етап се явиха и други свидетели, които дадоха още данни\", обясни Маринов.Припомняме, на 8 януари бизнесменът  пред офиса си, намиращ се на улица \"Ралевица\" в столичния квартал \"Манастирски ливади\". МВР започна разследване по много версии. По-късно стана ясно, че оръжието на убийството е .", "date": "2018.01.30", "title": "Нови свидетели около убийството на Петър Христов"}
{"url": "https://news.bg/politics/prezidentat-iska-institut-za-ustoychivi-tehnologii-v-yugoiztochna-evropa.html", "text": "Държавите от Балканите трябва да демонстрират ясно своето единство и политическата си воля пред европейските институции за създаването на международен Институт за устойчиви технологии в Югоизточна Европа.Този проект ще насърчи процеса на европейска интеграция в нашия регион в областта на науката, образованието и медицината, и ще създаде нова перспектива за технологичен обмен и реализация на младите учени. Това заяви президентът Румен Радев, който проведе днес среща на \"Дондуков\" 2 с членовете на Управителния съвет на Югоизточния Европейски международен Институт за устойчиви технологии.Сред участниците в срещата бяха министри и зам.-министри на образованието, науката, технологиите, както и държавни секретари на страните от Западните Балкани, също и водещи европейски учени, работещи в ЦЕРН.\"Необходимо е през следващите месеци да бъде бъдат очертани основните параметри на проекта, а подкрепящите го държави да подпишат меморандум за сътрудничество, който да бъде представен пред Европейския съюз. Българското председателство на Съвета на ЕС трябва да бъде използвано за постигането на напредък. От изключително значение е този Институт да бъде припознат като част от европейската научна инфраструктура, за да бъде осигурено неговото финансиране\", подчерта още Румен Радев по време на срещата.Представителите на балканските държави изразиха признателността си към България, която поставя като основен приоритет на своето председателство на Съвета на ЕС европейската перспектива на региона. Научните общности на Балканите отдавна общуват без ограничения на универсалния език на науката и е важно те да бъдат подкрепени и от политическите лидери, беше подчертано по време на разговора. Изразена бе и благодарност към президента Румен Радев, в чието лице учените от региона срещат необходимата подкрепа на високо равнище за осъществяването на този проект.Предстои в София да бъде проведено първото заседание на Управителния съвет на Югоизточния Европейски международен Институт за устойчиви технологии.", "date": "2018.01.30", "title": "Президентът иска Институт за устойчиви технологии в Югоизточна Европа"}
{"url": "https://news.bg/world/sasht-dokladat-kremal-shte-dovede-do-novi-sanktsii-sreshtu-rusiya.html", "text": "\"Докладът Кремъл\" ще доведе до нови санкции срещу Русия. Това заяви американският финансов министър Стив Мнучин по време на изслушване пред Конгреса, съобщават руски и други агенции.\"Ще има санкции в резултат на този доклад\", отговори той на въпрос пред банковата комисия в Сената на САЩ.По-рано администрацията на президента на САЩ Доналд Тръмп е информирала Конгреса, че няма да налага засега нови санкции на Русия.Министерството на финансите на САЩ публикува дългоочаквания \"Доклад Кремъл\" - списък с лица, част от руското държавно ръководство или приближени нему, които могат да попаднат под ударите на новите санкции на Вашингтон заради намесата на Русия в американските президентски избори през 2016 г.В доклада, който финансовото министерство е предоставило на Конгреса на САЩ, фигурират 210 души: 114 висши руски политици и чиновници и 96 олигарси, които по времето на управлението на руския президент Владимир Путин са се облагодетелствали и придобили големи богатства.Руският президент Владимир Путин иронично обяви, че се чувства \"обиден\", след като САЩ не са го включили в \"Доклада Кремъл\".", "date": "2018.01.30", "title": "САЩ: “Докладът Кремъл” ще доведе до нови санкции срещу Русия"}
{"url": "https://news.bg/crime/obshtestvoto-stava-vse-po-saprichastno-kam-telefonnite-izmami.html", "text": "Гражданите стават все по-съпричастни към жертвите на телефонни измами. Безработен мъж предотврати телефонна измама, след като е бил въвлечен в схемата като муле.Николай е бил въвлечен в схемата без да подозира, че ще участва в ало-измама. Той продава части за коли по интернет. Чрез негова обява с мрежата с него се свързва потенциален клиент, който уж има фирма за дограма. Мъжът заявил, че има нужда от куриер за чертежи, защото фирмата му няма филиал в Кюстендил и помолил Николай да му съдейства срещу заплащане от 300 лева.Николай се съгласил и отишъл на посочения адрес да вземе чертежите. Той обяснява пред, че жена трябвало да му пусне пратката от терасата, защото не могла да слезе по стълбите и да му ги даде лично. Така и станало - жената се показала на терасата и пуснала пратката. Николай взел пратката, но получил инструкции по телефона да не я отваря докато се прибере.Като отворил пратката Николай видял вместо чертежи пари и накити. Той се обадил на поръчителя и му казал, че вътре няма чертежи, а отсреща имамникът го попитал дали в торбата имало банкноти евро. Николай видял, че няма евро, а мъжът отсреща му казал да се върне на адреса.Жената отново хвърлила торба с пари. Николай обаче се усъмнил и занесъл парите в полицията.На полицаите жертва на телефонната измама разказала, че по домашния й телефон се обадил мъж, който се представил за полицай и я убедил да съдейства за залавянето на престъпници. Мъжът казал, че е създадена нужната организация, че наблюдават извършителите и е добре да ги задържат с веществени доказателства. Жената събрала всички налични пари - 2378 лв., и златните накити и доверчиво ги пуснала през балкона.По случая е започнато досъдебно производство в РУ Кюстендил, а работата по него продължава под наблюдението на прокуратурата. РУ Кюстендил благодари за почтеността и съобразителността на 39-годишния мъж, предотвратил значима щета за жертвата.Припомняме, идентичен сюжет се разви в Кюстендил на 28 август 2017 година. Тогава 40-годишен местен жител получава обаждане от мъж, който казал, че е намерил номера от интернет и че има нужда от съдействие. Измамникът разказал, че има фирма, занимаваща се с производство на дограма, която няма представителство в града. Фирмата имала сключена сделка, за която трябвало да се получат пари. Първоначално мъжът не разбрал, че става въпрос за телефонна измама. След като непознатият го упътил до пари, затиснати с камък до кофа за боклук, мъжът разбрал, че говори с ало-измамник и се обадил в полицията.Впоследствие се оказва, че парите са взети от 80-годишна жителка на областния град, която получила спестяванията обратно си от органите на реда.Поради сходствата при измамата може да се твърди, че става въпрос за един и същи измамник и една и съща схема. Възможно е сюжетът да е прилаган и спрямо други граждани.За пореден път МВР отправям апел към хората да не се доверяват на непознати по телефона, които им искат пари. Независимо от това колко убедително ви говорят, бъдете наясно, че ако ви искат пари под какъвто и да е предлог сте потенциална жертва на телефонните измамници.", "date": "2018.01.30", "title": "Обществото става все по-съпричастно към телефонните измами"}
{"url": "https://news.bg/world/fbr-ima-vtoro-dosie-za-vazmozhno-satrudnichestvo-mezhdu-tramp-i-moskva.html", "text": "ФБР има второ досие за възможно сътрудничество между президента на САЩ Доналд Тръмп и Русия, пише \"Гардиън\".Във втория меморандум много от нещата се повтарят като тези в досието, изготвено от бившия британски разузнавач Кристофър Стийл.Второто досие е подготвено от Коди Шийрър, политически активист и бивш журналист, който е бил в тесен контакт със семейство Клинтън през 90-те години на XX век.За разлика от Стийл Шийрър няма опит в шпионажа и неговият меморандум първоначално е бил възприемат със скептицизъм. Документът е бил споделен с подбрани медии преди изборите.Но британското издание е научило, че ФБР все още проверява меморандума на Шийрър и търси интригуващи следи.Запознат с разследването източник заяви, че фактът, че ФБР все още работи по документа, подсказва, че разследващите го разглеждат сериозно.Повдига се вероятността част от изготвеното от Стийл досие, което е иронизирано от поддръжници на Тръмп, да е било подготвено с помощта на Шийрър.Меморандумът на Шийрър е предоставен на ФБР през октомври 2016 г. Предаден е на бюрото чрез Стийл, след като ФБР е поискало от бившия агент на MI6 да предостави всички документи и доказателства, които могат да бъдат полезни при разследването, според източници.И в двата документа се твърди, че Доналд Тръмп е компрометиран с пътуване до Москва през 2013 г., където е бил замесен в разврат в луксозен хотел.В меморандума на Шийрър се цитира източник от Федералната служба за сигурност на Русия.Шийрър е спорна фигура във Вашингтон. Той е обвиняван, че е част от шпионска клетка и от обкръжението на Клинтън. Няма доказателства предизборният щаб на Хилари Клинтън да е бил наясно с меморандума.Вчера републиканците в разузнавателната комисия в Камарата на представителите на САЩ гласуваха за разсекретяването на спорен меморандум, изготвен от председателя на комисията Девин Нунес. В него се казва, че ФБР и правосъдното министерство са злоупотребили с действията си по време на разследването на Русия.", "date": "2018.01.30", "title": "ФБР има второ досие за възможно сътрудничество между Тръмп и Москва"}
{"url": "https://news.bg/world/ukrayna-izpita-krilata-raketa-mestno-proizvodstvo.html", "text": "Украйна изпита крилата ракета местно производство, която може да порази наземни и морски цели. Това разкри секретарят на Съвета за национална сигурност и отбрана Александър Турчинов, информира \"Ройтерс\".Турчинов не разкри обсега на действие на ракетата, но увери, че е в съответствие с международните споразумения.Това е първата произведена в Украйна ракета, която е изпитана., поясни Турчинов.Киев обеща да отдели 5% от БВП на страната за сигурност и отбрана.", "date": "2018.01.30", "title": "Украйна изпита крилата ракета местно производство"}
{"url": "https://news.bg/crime/mitnichari-zadarzhaha-kontrabandni-lekarstva.html", "text": "Митническите и гранични служители на ГКПП \"Лесово\" заловиха 251 опаковки с контрабандни лекарствени медикаменти.Задържаните лекарства са общо 11 068 таблетки, 1 022 ампули и 12 броя кремообразни медикаменти от общо 12 различни търговски марки лекарства във фабрични опаковки, произведени в Турция.Нелегалните лекарства са открити при проверка на лек автомобил с румънска регистрация. Колата пристигнала на митническия пункт около 15 часа на 26 януари 2018 г. от Турция. Шофьорът и спътникът му са румънски граждани. Те заявили, че не превозват стоки за деклариране.При извършената проверка обаче митничарите откриват откриват недекларираните лекарствени средства в багажника на колата и в чанти, между лични вещи. Шофьорът на автомобила впоследствие признава, че лекарствата са негови.Между иззетите недекларирани лекарства с търговски марки \"ZOMETA\", \" LITHURIL\", \"MINIRIN\", \"DEVIT 3\", \"ATARAX\", \"ZEFFIX\" и други. Лекарствата са с действие на антидепресанти, сънотворни и инжекционни разтвори, които се употребяват само по лекарско предписание.Срещу румънския гражданин с инициали А.С. е съставен акт за нарушение на Закона за митниците.", "date": "2018.01.30", "title": "Митничари задържаха контрабандни лекарства"}
{"url": "https://news.bg/world/iran-sasht-sa-v-osnovata-na-klanetata-v-afganistan.html", "text": "Върховният лидер на Иран аятолах Али Хаменеи обяви, че САЩ са основната причина за кланетата в Афганистан, съобщава \"Ал Масдар\".Хаменеи подчерта, че САЩ искат да \"създадат постоянна нестабилност в региона ни\".\"н\", предупреди иранският лидер.Според него САЩ се опитват да създадат вътрешни конфликти в страните от региона за поддържане на присъствието си и постигане на политическите и икономическите си цели.Върховният лидер на Ислямската република коментира последните терористични атаки в Афганистан, при които загинаха повече от 100 души.", "date": "2018.01.30", "title": "Иран: САЩ са в основата на кланетата в Афганистан"}
{"url": "https://news.bg/crime/narkoproizvoditelite-ot-sliven-ostavat-v-aresta.html", "text": "Окръжният съд в Сливен уважи искането на прокуратурата и реши двама задържани за производство на наркотици да останат в ареста за постоянно.30-годишният Николай К. и 28-годишният Александър Е. са обвинени за производство, държане и разпространение на метамфетамин. Те бяха хванати на 24 януари в хода на спецакция по установяване и задържане на лица, занимаващи се с производство и разпространение на наркотици в Сливен.До установяването на нарколабораторията се стигна, след като полицаи задържаха двама мъже и жена за притежанието на 7 грама метамфетамин и 5 грама канабис. При последвал обиск органите на реда се натъкнаха на цяла лаборатория. В помещенията те откриват прекурсори, вещества, материали и предмети, служещи за производството на високорискови наркотични вещества.Според прокуратурата е налице обосновано предположение за това, че двамата задържани са виновни за престъпленията, в които са обвинени. Съществувала и опасност двамата да се укрият или да извършат друго престъпление, поради което се налага да останат за постоянно в ареста.Определението на може да се обжалва пред Апелативен съд - Бургас.", "date": "2018.01.30", "title": "Наркопроизводителите от Сливен остават в ареста"}
{"url": "https://news.bg/crime/kuche-napadna-mazh-v-haskovo.html", "text": "Куче нахапа мъж в Хасково, съобщи bTV.До инцидента се стигнало, след като пострадалият 55-годишен мъж седял на пейка пред блок със собственото си куче. Тогава Вследствие на нападението мъжът е със 7 шева на ръката. Той разказва още, че ротвайлерът е бил без каишка и намордник. Мъжът успял да спаси домашния си любимец, но ротвайлерът захапал и него.Вследствие на нападението мъжът е със 7 шева на ръката. Той разказва още, че ротвайлерът е бил без каишка и намордник.По думите на пострадалия агресивното е пазач на шивашки цех в центъра на квартал в Хасково.Пострадалият е категоричен, че ще съди шефа на животното. Шефът на предприятието обаче отрича кучето да е негово.", "date": "2018.01.30", "title": "Куче нападна мъж в Хасково"}
{"url": "https://news.bg/int-politics/tsirkove-na-mirnata-konferentsiya-za-siriya-v-rusiya-lavrov-apostrofiran.html", "text": "Мирната конференция за Сирия в Русия започна с проблеми, след като някои от делегатите, противопоставящи се на сирийския президент Башар ал Асад, са отказали да напуснат летището при пристигането си, а руският външен министър е бил апострофиран, съобщава \"Гардиън\".Русия е домакин на Сирийския конгрес за национален диалог в черноморския курорт Сочи с надеждата, че това ще доведе до преговори за изготвянето на нова конституция за Сирия след продължаващата от почти 7 години война.Но в удар за Москва, която е твърд съюзник на сирийския президент и се представя като мирен посредник в Близкия изток, събитието беше бойкотирано от ръководството на опозицията в Сирия.Страни като САЩ, Великобритания и Франция не са представени на преговорите в Сочи, защото изтъкват, че сирийското правителство отказва да взаимодейства по подходящ начин с опозицията.Тези страни подкрепят отделен мирен процес с посредничеството на ООН, който до този момент не успя да придвижи конфликта по-близо до неговия край. Последният кръг от преговори се състоя във Виена през миналата седмица.Сергей Лавров, руският външен министър, помогна за откриването на конференцията днес, прочитайки изявление от руския президент Владимир Путин, в което се посочва, че били узрели условията Сирия да затвори \"трагична страница\" в историята си.Ала някои от делегатите са се изправили и са започнали да го апострофират, обвинявайки Москва, че избива цивилни в Сирия с въздушни удари.Инцидентът беше излъчен пряко по руската държавна телевизия, като двама охранители бяха показани да се приближават към един мъж в публиката, сочейки му, че трябва да си седне на мястото.Други са се провикнали в подкрепа на Русия. Лавров казал на делегатите да го оставят да приключи изказването си.Една група делегати, която е включвала членове на въоръжената опозиция, които са дошли в Русия с полет от Турция, са отказали да напуснат летището в Сочи, докато не бъдат премахнати знамената и гербовете на сирийското правителство.Ахмад ал Бури, който е взел участие в мирните преговори за Сирия в Казахстан, заяви: \"Ще се върнем в Турция. Каквото и да се случи, няма да влезем в Сочи. Ние информирахме Русия за нашите условия, че трябва да премахнат всички лога и знамена, представляващи сирийското правителство.\"Мохамед Аднан, журналист и член на сирийската опозиция, базирана в Турция, посочи, че имало около 70 души в групата на летището и чакат самолет, който да ги откара обратно в Анкара.Артьом Кожин, високопоставен дипломат от руското външно министерство, отбеляза, че започването на конгреса е било забавено, защото организаторите са чакали да пристигнат делегати и наблюдатели.Лавров е разговарял по телефона два пъти с турския си колега, като му било казано, че проблемът ще бъде разрешен, отбеляза Кожин.Руските власти се оплакаха от опитите за саботиране на конференцията, която първоначално беше планирана да протече в два дни, но беше редуцирана до един ден в последния момент.", "date": "2018.01.30", "title": "Циркове на мирната конференция за Сирия в Русия, Лавров апострофиран"}
{"url": "https://news.bg/regions/zapochna-mehanizirano-metene-i-miene-na-ulitsi.html", "text": "От Столична община започнаха механизирано извънредно метене и миене на улици заради високите нива на прахови частици, съобщиха от Столична община.Екипите на почистващите фирми извършват механизирано и ръчно метене в райони Слатина, Красна поляна, Красно село и Надежда. При механизираното метене се извършва и оросяване. Слатинският бул. \"Асен Йорданов\" го мият с маркуч. На бул. \"Брюксел\" започна механизирано почистване на разделителната ивица от наноси, признават от общината.Поради повишаването на температурите дейностите продължават и в утрешния ден, като ще се извършва миене в кварталите Красно село, Красна поляна и Надежда.Почистването на регулите на уличните платна, разделителните ивици и миенето цели подобряване качеството на атмосферния въздух.", "date": "2018.01.30", "title": "Започна механизирано метене и миене на улици"}
{"url": "https://news.bg/crime/s-433-zoopolitsai-stavame-edva-vtorata-strana-v-evropa-s-podobno-zveno.html", "text": "433 зоополицаи ще проверяват сигнали за жестокост спрямо животни на територията на цялата страна. Това заяви директорът на \"Национална полиция\" главен комисар Христо Терзийски по време на брифинг.Министърът на вътрешните работи Валентин Радев заяви, че България ще стане едва втората страната в Европа с действащо звено срещу жестокостите, проявявани срещу животни. По думите му необходимостта от такова звено е продиктувана от общественото мнение, което е чувствително по такива въпрос. През годините множество експерти, организации и граждани са сигнализирали за жестокост над животни - насилие, нелегално боеве, развъдници с недопустими условия и други.Терзийски обясни, че в зоополицията ще влязат разследващи полицаи и оперативни работници. Те ще преминат обучение най-вероятно в Холандия, предаде bTV.\"Предприети са мерки и за недопускане омаловажаването на сигнали за престъпления срещу животни. Започна процедурата и по обозначаване на 28 автомобила - към днешна дата 25 са готови\", уточни Терзийски.До момента са подадени общо 298 сигнала за проява на жестокост спрямо животни. Над 20% от тези престъпления са разкрити и работата по тях продължава, стана ясно още от брифинга. Сериозни проблем при тези престъпления е липсата на солидни доказателства, поради което ефективно осъдените хората за насилие над животни са единици.", "date": "2018.01.30", "title": "С 433 зоополицаи ставаме едва втората страна в Европа с подобно звено"}
{"url": "https://news.bg/world/8-mesechno-bebe-e-iznasileno-v-indiyskata-stolitsa-delhi.html", "text": "8-месечно бебе е изнасилено в индийската столица Делхи, съобщава БиБиСи, позовавайки се на полицията.Предполага се, че престъплението е извършено от братовчед, който е на 28 г.Полицията поясни, че бебето е в критично състояние след приемането му в болница в неделя.Шефът на Комисията за защита на жените в Делхи Свати Маливал посети бебето и описа получените наранявания като \"ужасяващи\". Тя добави, че жертвата е преминала през 3-часова операция.В Индия се води бурен дебат за сексуалното насилие след фаталното групово изнасилване на студентка през 2012 г.Изнасилването на бебето е станало в неделя, но местна медия съобщи за престъплението в понеделник.Случаят шокира Индия. Хората се чудят дали не са достигнали ново дъно. Но подобни случаи не са необичайни за страната.Според официални данни през 2016 г. са регистрирани 19 765 случая на изнасилени деца, което е с 82% повече в сравнение с предходната година, когато е имало 10 854 случая.Преди няколко години 11-месечно бебе е било отвлечено от съсед, докато майката е спяла до него и брутално е изнасилено в продължение на 2 часа.На всеки 26 минути в Индия се изнасилва дете на възраст под 18 г. 240 милиона момичета са сключили брак преди да навършат 18 г. Около 53% от децата са били жертва на сексуален тормоз. 50% от изнасилвачите са роднини или познати на жертвата.", "date": "2018.01.30", "title": "8-месечно бебе е изнасилено в индийската столица Делхи"}
{"url": "https://news.bg/auto/padna-parvata-glava-vav-folksvagen-zaradi-skandala-s-testovete-varhu-maymuni-i-hora.html", "text": "Германският автомобилен гигант \"Фолксваген\" е отстранил главния си лобист Томас Стег заради скандала, разтърсил компанията във връзка с използването на маймуни и хора за тестовете на изгорели дизелови газове, съобщава ДПА.\"На днешното си заседание Борда на директорите прие предложение, направено от д-р Томас Стег, който оглавява отдела за външни отношения и устойчивост, да бъде отстранен от длъжност\", се изтъква в изявление на автомобилния производител.\"Г-н Стег обяви, че ще поеме пълна отговорност. Уважавам решението му\", се изтъква в изявление на шефа на \"Фолксваген\" Матиас Мюлер.Компанията също така обеща да направи пълно разследване на експериментите, поръчани от Европейската изследователска група по околна среда и здраве в транспортния сектор (EUGT), вече несъществуваща лобистка инициатива, създадена от \"Фолксваген\", \"Даймлер\", BMW и \"Бош\".Експериментите са имали за цел да демонстрират безопасността от вдишването на дизелови изгорели газове.По-рано днес Стег заяви пред в. \"Билд\", че \"Фолксваген\" повече няма да извършват тестове с животни.Мюлер също осъдил тестовете върху животни и хора като \"неприемливи\".Тестовете са последният повод за скандал, свързан с дизеловите двигатели на \"Фолксваген\", след като през септември 2015 г. стана ясно, че компанията е лъгала в продължение на години, че изпълнява екоизискванията.", "date": "2018.01.30", "title": "Падна първата глава във \"Фолксваген\" заради скандала с тестовете върху маймуни и хора "}
{"url": "https://news.bg/crime/napadnaha-ukrainski-biznesmen-v-burgas.html", "text": "Един от директорите на металургичния завод \"Промет Стийл\" в Дебелт е намушкан пред очите на 5-годишния си син в Бургас, пише \"24 часа\".33-годишният Артем Караватий е ранен във врата. Той е зам.изпълнителен директор по икономическа сигурност.Украинецът е ранен във врата, прегледан е в болница и е отпратен за домашно лечение. Няма опасност за живота му.По данни на полицията нападението е извършено от двама мъже с качулки, които издебнали бизнесмена на общинския паркинг на ул. \"Гурко\" малко преди 20 ч. на 29 януари.Мъжът е нападнат секунди след като паркирал джипа си и слязъл, за да извади детето от задната седалка. Разпитани са свидетели, иззети са видеозаписи, уверяват от МВР. Според тях основната версия е сплашване.33-годишният украинец и семейството му живеят от години в Бургас. Заводът в Дебелт бе продаден на украинска компания преди близо 10 г.", "date": "2018.01.30", "title": "Нападнаха украински бизнесмен в Бургас"}
{"url": "https://news.bg/crime/mazh-prebi-laborant-deteto-mu-revalo-dokato-mu-vzimali-krav.html", "text": "Окръжната прокуратура в Добрич задържа за срок до 72 часа мъж, който пребил медицински специалист.32-годишният мъж е привлечен като обвиняем за това, че вчера, 29 януари, е ударил в лицето медицинска лаборантка от Многопрофилната болница за активно лечение в Добрич.До удара се стигнало, след като по обяд в болницата пристигнала майка с детето си, на която трябвало да се направят изследвания. Медицинската лаборантка трябвало да вземе кръв на детето. При извършване на манипулацията майката се изнервила, тъй като детето плачело. След манипулацията жената и детето си тръгнали.След около 45 минути обаче майката се върнала в болницата, придружена от съпруга си Никола Н. Без разправии мъжът намерил лаборантката и нанесъл удар в лявата част на лицето ѝ. Според заключението на съдебномедицинската експертиза уврежданията на медицинската лаборантка представляват средна телесна повреда.Предстои Окръжната прокуратура в Добрич да поиска постоянен арест за мъжа.", "date": "2018.01.30", "title": "Мъж преби лаборант - детето му ревало, докато му взимали кръв"}
{"url": "https://news.bg/crime/izplashtaneto-na-100-te-mln-lv-za-zaplati-v-mvr-zapochva-ot-mart.html", "text": "Изплащането на 100-те млн. лв. за заплати в МВР започва от март. За 2019 г. отново се предвижда ново увеличение с 10%, каза министърът на вътрешните работи Валентин Радев на брифинг.МВР получи допълнително 100 млн. лева за заплати след серията протести, планирани от полицейския синдикат СФСМВР, да продължат и по време на  председателството на Съвета на ЕС.Министър Радев коментира, че през изминалата година са отпуснати и изплатени 17.5 млн.лв. за униформи на служителите, по 480 лева на служител са изплатени. Допълва, че не е важно точно с колко ще се повишат заплатите, а това да се случва регулярно. \"Смятам, че трудът на полицаите е оценен по достойнство, но винаги трябва повече\", добави Радев. Оценява се повишената разкриваемост на престъпленията - убийства, грабежи, кражби, МПС, както и постигнатата заедно с Агенция \"Митници\" по-голяма събираемост и разкриване на престъпления, свързани с данъчни измами. Няма забележка за работата на полицаите и от нашите партньори. По-рано пак на 11 януари, след казус със свален полицейски билборд, правителството предложи на синдикатите на МВР нов билборд, запазен за реклама на европредседателството. Според синдикатите това е мил жест, но той не решава проблемът с ниските заплати.След като на правителственото заседание премиерът  от това, че , той разпореди на министъра за Българското председателство Лиляна Павлова на полицаите да се дадат толкова билбордове, колкото искат, от рекламните съоръжения за европредседателството.  ", "date": "2018.01.30", "title": "Изплащането на 100-те млн. лв. за заплати в МВР започва от март"}
{"url": "https://news.bg/world/napadatelyat-s-kamion-v-stokholm-iskal-da-pregazi-nevernitsi.html", "text": "Мъжът, който уби петима души с камион в шведската столица Стокхолм през април 2017 г., е искал да накаже страната за участието й в глобалната борба срещу ДАЕШ (\"Ислямска държава\").Това става ясно от обвинителния акт на прокуратурата, информира \"Ройтерс\".Роденият в Узбекистан Рахмат Акилов, който се криеше от шведските власти след отхвърляне на молбата му за убежище, казал, че е искал да \"прегази неверници\".\"Мотивът му е, че е искал да накаже Швеция, защото е част от глобалната коалиция срещу ДАЕШ\", отбеляза заместник главният прокурор на Службата за национална сигурност Ханс Ирман.Адвокатът на Акилов заяви, че клиентът му е признал, че е извършил терористична атака и потвърждава мотивите. Той не каза дали извършителят е изразил съжаление за стореното от него.На 7 април 2017 г. Акилов открадна камион пред ресторант в центъра на Стокхолм и сгази хора на пешеходна улица преди да се блъсне в магазин. На място загинаха трима души, включително 11-годишно момиче. По-късно починаха още двама души. Десетки пострадаха.Той беше задържан от властите на същия ден пред бензиностанция в предградие на Стокхолм.Според Ирман Акилов е планирал атаката в продължение на месеци. Извършителят е възнамерявал да удари гей клубове или фериботи.Нападателят е използвал интернет, за да разбере как се прави бомба, а също така е търсил духовни напътствия преди да извърши \"мъченическата операция\".Ирман добави, че Акилов е признал, че е част от ДАЕШ и че неуспешно се е опитал да достигне до Сирия.Процесът ще започне през следващия месец.", "date": "2018.01.30", "title": "Нападателят с камион в Стокхолм искал да прегази неверници"}
{"url": "https://news.bg/crime/prokuraturata-obvini-chichoto-na-ubitoto-ot-pitbul-dete.html", "text": "Повдигнаха обвинение на 35-годишния Димитър М. за смъртта на 3-годишния му племенник, убит от питбул в двора на къщата им в пазарджишкото село Мокрище.Районната прокуратура в Пазарджик обвинява Димитър за недостатъчна грижа за гръбначно животно - куче от породата \"питбул\", което е било под надзор, като в резултат на това е последвала смъртта на малолетно 3-годишно момче. Задържан е за срок от 72 часа с постановление на наблюдаващия прокурор.В хода на проведеното разследване е извършен оглед на местопроизшествието, към който е приложен и фотоалбум, разпитани са свидетели, назначена е съдебно-медицинска експертиза, уведомени са Община Пазарджик и Агенцията по храните. Кучето е било прегледано от ветеринар, издадени са предписания, като мерки за него трябва да бъдат взети от съответните контролни органи.Говорителят на държавното обвинение в Пазарджик Павел Пантов коментира, че разследващите са получили неопровержими доказателства, че чичото е действителният собственик на кучето.Ако мъжът бъде признат за виновен, го очакват до 5 години затвор и глоба от 10 000 лева. Бащата и лелята на детето до края на деня ще бъдат освободени от ареста, допълва прокурор Пантов.", "date": "2018.01.30", "title": "Прокуратурата обвини чичото на убитото от питбул дете"}
{"url": "https://news.bg/world/sauditska-arabiya-izzela-nad-usd100-mlrd-v-borbata-sreshtu-koruptsiyata.html", "text": "Саудитска Арабия е иззела над 100 милиарда долара като част от финансови споразумения с бизнесмени и държавни служители, които са задържани заради корупция, съобщи главният прокурор на арабската държава, информира \"Ройтерс\".Шейх Сауд ал Моджеб обяви в съобщение, че до момента са иззети 106 милиарда долара, които представляват различни активи, включително имоти, търговски предприятия, ценни книжа, пари и други.Съобщението, според \"Ройтерс\", изглежда представлява политическа победа за престолонаследника Мохамед бин Салман, който започна антикорупционната кампания през ноември 2017 г. и прогнозира, че ще бъдат иззети около 100 милиарда долара.Моджеб поясни, че 381 души са разпитани, като някои са свидетелствали или са предоставили доказателства. С 56 души не е постигнато финансово споразумение и все още остават в ареста в сравнение с 95 души през миналата седмица. Някои от случаите ще влязат в съда.Смята се, че над 100 души са освободени.", "date": "2018.01.30", "title": "Саудитска Арабия иззела над $100 млрд. в борбата срещу корупцията"}
{"url": "https://news.bg/society/validnostta-na-godishnite-vinetki-za-2017-g-izticha-utre.html", "text": "Утре - 31 януари, изтича валидността на годишните винетки за 2017 г. Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове.В търговската мрежа има около 3,2 млн. винетки от различните видове и категории превозни средства.През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв.За първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.За първи път годишната винетка за всички превозни средства важи за срок от една година от датата на купуването й, т. е. ако шофьор си купи стикер например на 3 март 2018 г., когато тръгва на път за Националния празник и трите почивни дни, то той ще важи до 2 март 2019 г.Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.Пълният списък на пунктовете за продажба на винетки е публикуван на интернет страницата на АПИ.", "date": "2018.01.30", "title": "Валидността на годишните винетки за 2017 г. изтича утре"}
{"url": "https://news.bg/health/mz-proveryava-dali-zabavyane-na-dokumenti-e-prichinilo-smartta-na-patsient.html", "text": "От Здравното министерство проверяват случай с починал пациент заради забавяне процедурите на Фонда за лечение в чужбина.Това стана ясно от изявление на зам.-здравния министър Бойко Пенков. Проверява се работата на самия Фонд за лечение в чужбина.По думите му, починалият пациент е страдал от изключително тежко, нелечимо и бързо развиващо се заболяване. Бойко Пенков увери, че ако бъдат констатирани някакви нередности, отговорните (институции и лица - б.р.) ще понесат наказание.Пред медиите той представи и кореспонденция с австрийската клиника, където е трябвало да бъде трансплантиран пациентът. В това писмо се посочва, че общото му състояние е било такова, че е нямало как да се извърши трансплантация.Пенков увери, че ще се провери всяко твърдение в писмото на вдовицата на починалия пациент и работата на администрацията по този случай. Надявам се, че министърът ще бъде безкомпромисен, изтъкна още Бойко Пенков.Забавянето се е получило заради стриктна проверка на показанията на пациента дали може да му бъде извършена белодробна трансплантация и дали ще има полза за самия пациент.От агенция \"Медицинския одит\" проверяват работата на Фонда. Поне един път месечно трябва да се събира Комисията за лечение в чужбина.Искаме да подобрим работата, увери зам.-здравният министър. Иначе той призна, че има злоупотреба с права и забавяне на процедури, но амбицията на ведомството е да бъдат подобрени, допълни зам.-министър Бойко Пенков.По-рано през деня в писмо до медиите от съпругата на починалия гражданин Георги Хрисимов, кандидатствал за финансиране на на белодробна трансплантация в чужбина  пред КЛЧ през юли 2016 г., обяви, че ще съди Министерство на здравеопазването за незаконосъобразни действия, бездействие и неоснователно бавене на процедурата по одобрение, които доведоха до невъзможността съпругът ми да дочака трансплантацията.По-късно от МЗ уточниха, че Инспекторатът към министерството и Изпълнителната агенция \"Медицински одит\" влизат на проверка в Комисията за лечение в чужбина (КЛЧ).Проверката ще обхване трансплантациите на органи за периода от 01.07.2016 г. до 31.12.2017 г., като детайлно ще бъдат обследвани досиетата на всички пациенти, сезирали Комисията. Докладът трябва да бъде представен на министъра до 20 февруари.", "date": "2018.01.30", "title": "МЗ проверява дали забавяне на документи е причинило смъртта на пациент"}
{"url": "https://news.bg/crime/nyama-zadarzhan-za-otvlichaneto-na-adrian-zlatkov.html", "text": "Няма задържано лице за отвличането на Адриан Златков. Това заяви на брифинг главният секретар на МВР главен комисар Младен Маринов.По непотвърдена информация на bTV обаче Ивайло Борисов - Ториното и Златомир Иванов - Баретата са били привикани в различни служби и разпитани във връзка с отвличането на Златков. Според неофициалния източник за разпит по случая са привикани и други лица от криминалния контингент.Припомняме, по-рано днес МВР информира, че на територията на цялата страна се провежда сцепакция по линия на активния криминален контингент. Към момента няма задържани. Работи се по дела, които са процес на разследване съвместно с прокуратурата.25-годишният  в края на месец август 2017 година. Той е син Тони Златков, който се занимава с продажба и лизинг на луксозни коли. След 11 дни в плен и , Адриан беше освободен.", "date": "2018.01.30", "title": "Няма задържан за отвличането на Адриан Златков"}
{"url": "https://news.bg/crime/sadyat-retsidivist-za-17-krazhbi-ot-domove-v-svishtov.html", "text": "Районна прокуратура - Свищов внесе в съда обвинителен акт срещу 32-годишен рецидивист за извършени кражби на вещи от частни имоти.Обвинението срещу Юлиян И. е за това, че в периода от ноември 2016 г. до 10 март 2017 г. в Свищов, извършил общо 17 кражби, а откраднатите вещи, предимно инструменти, са на обща стойност 3987,48 лева.Обвиняемият е осъждан девет пъти за различни престъпления от общ характер. Кражбите извършвал от частни имоти - вили, къщи, гаражи, помещение към училищна сграда.От разбитите помещения вземал предимно инструменти и метали, които след това продавал на различни лица или предавал в пунктове за изкупуване на цветни метали. Предстои насрочване на делото за разглеждане от съда.", "date": "2018.01.30", "title": "Съдят рецидивист за 17 кражби от домове в Свищов"}
{"url": "https://news.bg/world/v-ispaniya-na-113-g-pochina-nay-vazrastniyat-mazh-v-sveta.html", "text": "В Испания на 113 г. почина най-възрастният мъж в света, съобщава АФП.Испанско село обяви ден на траур във връзка със смъртта на Франсиско Нунес Оливера, който почина около месец след навършване на 113 г.Оливера, който е бил на 10 г., когато е избухнала Първата световна война, е починал в село Биенвенида в Югозападна Испания, където е живял цял живот, каза кметът на града Антонио Кармона.\"Много студен ден и преди всичко много тъжен ден\", изтъкна кметът.Роднини твърдят, че дълголетието на родения на 13 декември 1904 г. се дължи на вегетарианска диета с отгледани от Оливера зеленчуци и по една чаша вино на ден. Всяка сутрин той закусвал пандишпан със зехтин и чаша прясно мляко. До 107-годишната си възраст Оливера не е пропускал ежедневната си разходка.", "date": "2018.01.30", "title": "В Испания на 113 г. почина най-възрастният мъж в света"}
{"url": "https://news.bg/crime/zadarzhaha-zhena-ograbvala-s-nozh-magazini-v-stolichniya-kv-ovcha-kupel.html", "text": "Софийска районна прокуратура задържа жена, извършила миналата седмица серия от грабежи от магазини, заплашвайки служителите им с нож.В периода между 22 и 27 януари Десислава Методиева е взела от търговски обекти (магазини за алкохол и цигари и такъв за хранителни стоки), находящи се в кв. \"Овча купел\" в столицата, различни по размер парични суми. За целта, тя е била въоръжена с нож, посредством който отправяла заплахи към служителите на обектите, принуждавайки ги да й предадат оборотните суми.По случая е образувано досъдебно производство, под ръководството и надзора на Софийска районна прокуратура, в хода на което Методиева е установена, като й е повдигнато обвинение за грабеж при условията на продължавано престъпление.Предвид високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането й в сградата на СРС на 1 февруари, когато ще бъде разгледано и искане за вземане спрямо нея на мярка за неотклонение \"Задържане под стража\".", "date": "2018.01.30", "title": "Задържаха жена, ограбвала с нож магазини в столичния кв. \"Овча купел\""}
{"url": "https://news.bg/crime/zatvornitsi-na-gladna-stachka-v-tsentralniya-sofiyski-zatvor.html", "text": "Затворници от Централния софийски затвор са обявили гладна стачка. Стачката продължава вече три дни, съобщи пред БНР Петър Младенов от групата \"Семейства и приятели на затворниците\". По последна информация вчера още затворници са се включили в протеста и броят им сега е около 30 души.В петък, 26 януари, се е провел и протест за подкрепа на исканията на затворниците, които по думите на Христина Вардева от групата са във връзка с наложени ограничения от началника на Софийския затвор. Вардева обясни, че началникът на затвора е забранил на затворниците спортни занимания и престой в двора за затвора. Според жената в затвора били забранени и посещенията на църква. \"Това са ограничения, наложени след идването на началник Петър Кръстев. Имаме и сигнали от затворници, че много от наградите, които те са получавали под формата на отпуски, обикновено от по няколко дни, също са били ограничени\", посочи Вардева.От групата \"Семейства и приятели на затворниците\" са се срещнали с зам.-министър на правосъдието, но станало ясно, че институциите нямат намерение да разследват такъв сигнал, защото нямало доказателства. \"Да събереш доказателства относно такива инциденти в затвора е много трудно. Властта като цяло в момента отказва да предприеме каквито и да е действия и според мен точно това разбуди недоволството на затворниците и те започнаха протест, тъй като видяха, че няма никакви последствия от нашия мирен протест\", допълва Вардева. Според нея Петър Кръстев не е назначен с конкурс.Според Петър Младенов протестът не е политически и ням нищо общо с личността на директора на затвора, а с практиките в заведението, някои от които се толерирали, а други - не. В затвора имало и корупционни практики.\"Затворниците са лишени от свобода, те не са лишени от фундаментални човешки права, те са неотменими\" според Младенов. Затворниците вече са поискали среща с правосъдния министър, но до момента такава е отказвана.", "date": "2018.01.30", "title": "Затворници на гладна стачка в Централния софийски затвор"}
{"url": "https://news.bg/world/puchdemon-e-edinstveniyat-kandidat-za-lider-na-kataluniya.html", "text": "Председателят на каталунския парламент отложи заседание за избиране на лидер на богатия испански регион, но обяви, че сваленият президент Карлес Пучдемон остава единственият легитимен кандидат за формиране на правителство, пише \"Гардиън\".Испанското правителство предупреди, че няма да позволи на Пучдемон да поеме управлението на Каталуния, след като избяга в Белгия.Но Роже Торен заяви, че избирането на нов президент трябва да бъде сторено само от регионалния парламент, след като партиите за независимост на Каталуния спечелиха мнозинство на изборите през декември 2017 г.По думите му нито испанското правителство, нито Конституционният съд могат да решат кой да е президент, тъй като решението трябва да бъде взето от демократично избрания парламент.Преди няколко дни Конституционният съд на Испания отсъди, че Пучдемон не може да участва в дебата за избиране на лидер чрез видеовръзка или един от депутатите да прочете речта му пред законодателния орган.Съдът добави, че сесията на парламента ще бъде отменена, освен ако Пучдемон не присъства на заседанието с разрешението на властите.Не предлагам друг кандидат освен Пучдемон, обяви Торен и добави, че лично ще гарантира имунитет на бившия лидер и на другите депутати.Ще направя всичко необходимо за защита на демокрацията, защото не може да бъде отменена, добави той.Малко по-рано премиерът на Испания Мариано Рахой предупреди, че всеки опит за избиране на Пучдемон без неговото присъствие ще бъде в ясно нарушение на решението на съда. Той призова каталунските депутати да спазят закона и да изберат друг кандидат.", "date": "2018.01.30", "title": "Пучдемон е единственият кандидат за лидер на Каталуния"}
{"url": "https://news.bg/crime/hvanaha-shofyor-s-pochti-4-promila-alkohol-v-kravta.html", "text": "Районната прокуратура в Шумен ръководи бързо производство срещу 43-годишния Г.Т., управлявал моторно превозно средство с концентрация на алкохол в кръвта почти 4 промила.На 29 януари след 21,30 ч. мъжът управлявал \"Форд фокус\" с шуменска регистрация, когато бил спрян за проверка. Установено било, че водачът е във видимо нетрезво състояние.Тогава бил тестван с дрегер, който отчел 3,81 промила алкохол.43-годишният Г.Т. отказал да даде кръвна проба, като признал резултатите от теста с дрегер.", "date": "2018.01.30", "title": "Хванаха шофьор с почти 4 промила алкохол в кръвта"}
{"url": "https://news.bg/crime/postoyanen-arest-za-14-godishnoto-momche-obvineno-v-ubiystvoto-na-bezdomnik.html", "text": "Апелативният съд във Варна реши да остави за постоянно в ареста 14-годишното момче, обвинено за убийството на бездомник в областния град, съобщи прокуратурата.Непълнолетният Денис Живков е привлечен като обвиняем за убийство по хулигански подбуди. Според обвинението той е убил 53-годишния бездомник по особено мъчителен начин и с особен жестокост.Според държавното обвинение убийството е извършено в съучастие с 13-годишното малолетно момче, което не носи наказателна отговорност.Според разследващите на 16 януари децата влезли в конфликт с бездомника пред пункт за вторични суровини, а ден по- късно му нанесли побой. Няколко дни по-късно тинейджърите се върнали при мъжа, който обитавал пространство до бл. 20 в кв. \"Вл. Варненчик\" и продължили с насилието. Съдебно-медицинска експертиза е установила, че смъртта на бездомния мъж е настъпила вследствие тежка черепно-мозъчна травма.Определението на Апелативния съд не подлежи на обжалване.", "date": "2018.01.30", "title": "Постоянен арест за 14-годишното момче, обвинено в убийството на бездомник"}
{"url": "https://news.bg/int-economics/gazprom-optimisti-za-podobryavane-na-pozitsiite-si-v-evropa.html", "text": "Контролираният от Кремъл газов гигант \"Газпром\" увери клиентите си, че позицията му на европейския газов пазар остава сигурна и дори би могла да се подобри благодарение на несекващото търсене на синьо гориво, съобщава \"Ройтерс\".Руските доставки на газ за Европа стават все по-политизирани, след като Русия анексира Крим от Украйна през 2014 г. и разпали сепаратисткия бунт в Донбас, където повече от 10 хил. души бяха убити.Говорейки на Европейската газова конференция във Виена, председателят на борда на директорите на \"Газпром\" Виктор Зубков заявил, че делът на компанията на европейския газов пазар, където тя генерира по-голяма част от приходите си, е нараснал през миналата година до рекордно равнище от повече от 35 процента, като през 2016 г. е бил около 33 процента.Износът на \"Газпром\" през 2017 г. за Европа и Турция нарасна с 8,1 процента до рекордните 193,9 млн. куб. м, въпреки опитите на Европа да намали зависимостта си от руските енергийни доставки.За да помогне за запазване на пазарния си дял, \"Газпром\" дискретно договори цени с големите потребители и се съобрази с правилата на ЕС, които някога пренебрегваше. Източници от \"Газпром\" заявиха, че са били извлечени поуки от последните поражения на европейския газов пазар.На конференцията във Виена са присъствали редица ключови клиенти на \"Газпром\" в Европа, като например австрийската компания OMV и германската RWE.Заместник-шефът на \"Газпром\" Александър Медведев е заявил на конференцията, че здравословното търсене на руския газ в Европа ще помогне за поддържането на руския износ на газ около сегашните нива.Русия се стреми да засили енергийното си влияние в Европа чрез изграждането на повече газопроводи като \"Северен поток 2\" и \"Турски поток\", за да заобиколи Украйна.", "date": "2018.01.30", "title": "\"Газпром\" оптимисти за подобряване на позициите си в Европа  "}
{"url": "https://news.bg/world/dzhordzh-uea-obeshta-da-promeni-rasistkata-konstitutsiya-na-liberiya.html", "text": "Новоизбраният президент на Либерия Джордж Уеа обеща да ореже заплатата си с ¼ и да промени \"расистката\" конституция, пише \"Гардиън\".В националното си обръщение Уеа предупреди, че \"разорената\" страна е изправена пред тежки времена., обяви бившият футболист.Уеа обеща да започне борба срещу корупцията.На фона на бързо влошаващата се ситуация с икономиката, днес ви информирам, че ще намаля заплатата си с 25%, каза той и добави, че парите ще се отделят за фонд за развитие на Либерия.Граждански конфликти в периода 1989-2003 г. отнеха живота на стотици хиляди хора в Либерия - най-старата република в Африка, която е създадена от освободени роби от САЩ, и обявява независимост през 1847 г.Според конституцията на страната само \"цветнокожите\" могат да станат граждани на Либерия и само те могат да притежават имот.Уеа описа тези клаузи като \"ненужни, расистки и неподходящи\". Той обяви, че ще настоява да се позволи на всеки да подава документи за гражданство и на чужденците да притежават собствен имот.", "date": "2018.01.30", "title": "Джордж Уеа обеща да промени расистката конституция на Либерия"}
{"url": "https://news.bg/politics/plevneliev-prezidentat-e-golemiyat-otsastvasht-v-debata-po-istanbulskata-konventsiya.html", "text": "\"Да направим така, че младите да се върнат. Това е въпросът, който вълнува хората. Как да направим така, че бизнесът да види хоризонт да дойдат младите хора.\".Това заяви Росен Плевнелиев, президент на България 2012-2017, в закриващото си изказване на 12-та годишна среща на бизнеса с правителството.Той отбеляза че за него не е тайна, че българската икономика ще расте. Въпросът е с колко.\"Ние строим здраво на земята. А когато имаме здрави фундаменти, можем далеч да стигнем.\", каза Плевнелиев.От думите му стана ясно, че 90 000 млади българи са останали през последните пет години в някои индустрии, като ИТ сектора. Перспективата е те да се удвоят през следващите години.35 000 работни места за млади хора са създадени само в аутсорсинг сектора. И там работните места могат да се удвоят.\"Искаме младите хора да се върнат, но как ако ние не сме в състояние да гарантираме основни права и свободи\", попита Плевнелиев.\"Вижте  жени. Тя е затова, наистина да бъдем отговорни европейци\", добави още той.Плевнелиев направи и няколко извода във връзка с Истанбулската конвенция. Според него БСП откровено се превръща в антиевропейска сила. Второ - лъжата е победила със страшна сила. \"Липсваше елементарен дебат за какво и за какво не е. Никой не даде , които са свидетели на некоректно отношение към тях.\", категоричен беше той.\"Големият отсъстващ в този дебат беше българският президент\", заяви ПлевнелиевТой отправи апели към българските институции всяка да се определи по повод на Истанбулската конвенция.Ако не я приемем, се приравняване с Йемен и арабските държави, добави Плевнелиев.\"Апелирам към БПЦ, апелирам към президента да излязат с ясна позиция\", каза Плевнелиев.Припомняме, още на 22 януари от Светия синод излязоха с ясна позиция, че Истанбулската конвенция води до духовна смърт. Ден по-късно и от а. След тях от Мюфтийството публикуваха становището си, че Истанбулската конвенция не е .Това, което трябва да се предприеме е образование, образование, образование, категоричен беше Плевнелиев. Трябва да се подобри работата на правосъдната система, на образователната система, да сме по-амбициозни в реформите, които ще предизвикаме.Той изрази убеденост, че .Според него ние заслужено трябва да влезем в Шенген и в Еврозоната.\"Ние \", заключи Росен Плевнелиев.", "date": "2018.01.30", "title": "Плевнелиев: Президентът е големият отсъстващ в дебата по Истанбулската конвенция"}
{"url": "https://news.bg/world/v-indiya-ima-defitsit-na-poveche-ot-63-miliona-zheni.html", "text": "Статистически \"липсват\" повече от 63 милиона жени в Индия, а повече от 21 милиона момичета са нежелани от семействата си, обявиха от правителството, цитирано от АП.Според ежегодно икономическо проучване на правителството изкривеното съотношение мъже спрямо жени е предимно в резултат на селективни аборти, по-добро хранене и здравна грижа за момчетата.Изследването е установило, че семействата със син е по-вероятно да спрат да се стремят към още деца в сравнение със семейства, които имат само момиче.Статистиката показва, че в Индия има 63 милиона жени по-малко, отколкото трябва да има, отбелязват учени.Раждането на момче често е придружено с шумни празненства и семейна гордост, докато раждането на момиче може да бъде време на неудобно положение и дори на траур, тъй като родителите ще трябва да вземат заеми за традиционната зестра при сключване на брак.Изследвания показват, че момичетата в Индия са по-малко образовани, имат достъп до по-малко храна и здравеопазване в сравнение с момчетата.Според анализи на раждаемостта и пола на последното дете в семейство повече от 21 милиона момичета в азиатската държава са нежелани от родителите.", "date": "2018.01.30", "title": "В Индия има дефицит на повече от 63 милиона жени"}
{"url": "https://news.bg/health/ek-iziskva-nezabavni-merki-za-po-chist-vazduh-ot-darzhavite-chlenki.html", "text": "Еврокомисарят по околна среда Кармену Вела настоя държавите членки да предприемат незабавни мерки за осигуряването на по-чист въздух. Еврокомисарят се закани, че повече няма да чака.В обръщение Вела посочи, че преди всичко мерките за по-чисти въздух трябва да се предприемат за здравето и доброто на гражданите на Общността, защото много хора страдат от заболявания, причинени от лошото качество на въздуха, включително и много деца. Опазването на здравето на децата е достатъчно основание за предприемането на незабавни мерки, тълкува еврокомисарят. По думите му въпреки, че живеем през 2018 година, 400 000 души умират преждевременно годишно заради мръсния въздух, а проблемът продължава да не се адресира.Утре въпросът ще бъде обсъден на заседание на ЕК. Вела се закани, че държавите, които не са изпълнили досега изискванията и още не са предадени на съд, ще имат срок до понеделник да предложат нови мерки.\"Някои казват, че сме чакали вече твърде дълго. Не може да отлагаме повече\", категоричен е Вела.Стана ясно и че в 23 от 28 държави членки въведените през 2008 г. изисквания за допустими прагове на замърсяване на въздуха не са изпълнение.\"Бездействието си има своите последствия, има и правни последици\", посочи еврокомисарят.Към момента ЕК води дела срещу държави членки по 2 направления. По първото направление дело се води срещу Австрия, Белгия, Чехия, Дания, Франция, Германия, Унгария, Италия, Полша, Португалия, Испания, Великобритания и Люксембург, а по второто - срещу Белгия, България, Чехия, Германия, Гърция, Испания, Франция, Унгария, Италия, Латвия, Португалия, Полша, Румъния, Швеция, Словакия и Словения.", "date": "2018.01.30", "title": "ЕК изисква незабавни мерки за по-чист въздух от държавите членки"}
{"url": "https://news.bg/society/vrachanskiyat-mitropolit-preseche-opitite-za-vanshen-natisk-v-tsarkvata.html", "text": "Два дни, след като във Видин се проведе първоначален избор за нов митрополит, наместникът на Видинската епархия - Врачанският митрополит Григорий, излезе с изявление по повод епархийския избор на нов Видински митрополит. Изявлението бе публикувано от Видинската митрополия.Врачанският митрополит посочва, че изборът на нов митрополит е вътрешноцърковен въпрос, част от автономията на БПЦ, който се подчинява на строги уставни и канонични правила. Опитите да се упражнява външен натиск и да се отправят противоуставни искания и претенции към БПЦ са неприемливи и противоканонични, се казва в изявлението на митрополит Григорий.Епархийският избор на нов Видински митрополит протече при стриктното спазване на Устава на Българската Православна Църква (БПЦ) и каноничните процедури, се посочва в изявлението на Григорий.Законно избраните епархийски избиратели са дали своя вот в честна и прозрачна процедура, която е могла да се проследи на живо във Фейсбук страницата на Българската патриаршия.Припомняме, по време на панихидата за починалия видински митрополит Дометиан граждани протестираха пред черквата в подкрепа на определен кандидат.\"Появилите се внушения, че изборът e бил \"предопределен\", правени от група граждани, които са недоволни, че предпочитаният от тях кандидат не е получил доверието на избирателите, са напълно неоснователни.При всеки един вот - в обществото или в Църквата - е съвсем естествено предварително да се знаят преобладаващите нагласи на избирателите за това какви са шансовете на кандидатите и кои от тях са предпочитани. Епархийските избиратели са в пълното си право да изразяват и обсъждат своите предпочитания за един или друг кандидат преди избора, защото те носят високата отговорност пред Бога и пред Светата ни Православна Църква да вземат най-доброто решение. Това е естествена и легитимна част от църковния живот, така както в обществото е нормална, необходима и легитимна дискусията сред избирателите, която предшества даден избор\", се казва в изявлението на дядо Григорий.", "date": "2018.01.30", "title": "Врачанският митрополит пресече опитите за външен натиск в църквата"}
{"url": "https://news.bg/world/putin-za-doklada-na-sasht-kuchetata-si-layat-kervanat-si-varvi.html", "text": "Руският президент Владимир Путин иронично обяви, че се чувства \"обиден\", след като САЩ не са го включили в \"Доклада Кремъл\", съобщават руски медии.\"\", каза той на предизборно събитие няколко часа след публикуването на доклада.\"Жалко е\", отговори Путин саркастично на журналистически въпрос как се чувства след решението на Вашингтон да не го включи в списъка. Той също така изтъкна, че е \"натъжен\", че не е включен в списъка.Руският президент добави, че е чул за доклада, но все още не го е виждал.Според него това е \"враждебна стъпка\" от страна на САЩ, която ще навреди на отношенията между Москва и Вашингтон.Той поясни, че хората зад доклада атакуват правителството на Русия и тласкат САЩ към конфронтация с Москва. Но Путин подчерта, че Москва няма да предприема ответни мерки и ще действа в съответствие с развитието на ситуацията, тъй като Русия подкрепя развитие на отношенията със САЩ. По думите му руската държава не е заинтересована от подкопаване на съществуващите отношения със САЩ.Междувременно председателят на горната камара на руския парламент Валентина Матвиенко обяви, цитирана от АП, че списъкът на САЩ е опит за намеса в предстоящите президентски избори в Русия.Публикуването на списъка е \"нищо освен намеса в изборния процес\", който има за цел да \"намали подкрепата за президента\", подчерта тя.Изборите ще се проведат на 18 март. Очаква се Путин да спечели безпроблемно.Министерството на финансите на САЩ публикува дългоочаквания \"Доклад Кремъл\" - списък с лица, част от руското държавно ръководство или приближени нему, които могат да попаднат под ударите на новите санкции на Вашингтон заради намесата на Русия в американските президентски избори през 2016 г.В доклада, който финансовото министерство е предоставило на Конгреса на САЩ, фигурират 210 души: 114 висши руски политици и чиновници и 96 олигарси, които по времето на управлението на руския президент Владимир Путин са се облагодетелствали и придобили големи богатства.", "date": "2018.01.30", "title": "Путин за доклада на САЩ: Кучетата си лаят, керванът си върви "}
{"url": "https://news.bg/int-politics/kitay-se-glasi-da-zasili-kapatsiteta-si-za-yadreno-vazpirane-i-protivodeystvie.html", "text": "Китай трябва да засили капацитета си за ядрено възпиране и противодействие, за да е в крак с развиващите се ядрени стратегии на САЩ и Русия. Това изтъква печатният орган на Народната освободителна армия, както официално се нарича китайската армия, съобщава \"Ройтерс\".Администрацията на американския президент Доналд Тръмп може да се стреми към разработването на нови ядрени оръжия и може открито да остави отворена възможността за ядрено отмъщение за големи неядрени атаки, твърдят американски медии, добрали се до секретна информация.Този \"безпрецедентен\" ход на САЩ, съчетан с непрекъснато подобряване на качеството на ядрените арсенали както на САЩ, така и на Русия, означава, че и двете страни отдават по-голямо значение на възпирането и действителната бойна използваемост, подчертава изданието.\"В непредсказуемостта на днешния свят, за да подобрим способността на стратегията за сдържане на нашата страна, за да подкрепим позицията си на голяма сила... ние трябва да засилим надеждността и солидността на способностите си за ядрено възпиране и ядрено противодействие\", се изтъква в материала.Статията е написана от двама изследователи от Академията за военни науки към китайската армия.Необходима е промяна, въпреки че Китай е разработил ядрени оръжия, за да избегне тормоза от ядрени сили, се посочва още в материала и се добавя, че Китай винаги ще се придържа към принципа да не използва първи ядрени оръжия и към крайната цел за премахване на ядрените оръжия.Нито Русия, нито САЩ изоставят ядрените оръжия, като всяка от тях разработва нови високотехнологични оръжия, се отбелязва още в материала, като се посочва оценката на Бюджетната комисия към Конгреса на САЩ, че за поддържане и модернизиране на американския ядрен арсенал през следващите 30 години ще бъдат заделени 1,2 трлн. долара.Тези харчове са довели до съответната руска програма за военна модернизация, чиято цел е увеличаване на дела на модерните въоръжения в нейната ядрена триада до най-малко 90 процента към 2021 г.", "date": "2018.01.30", "title": "Китай се гласи да засили капацитета си за ядрено възпиране и противодействие"}
{"url": "https://news.bg/crime/razsledvat-14-godishen-za-falshivi-pari-v-stara-zagora.html", "text": "Окръжна прокуратура - Стара Загора води разследване срещу непълнолетен за придобиване и държане на фалшиви пари.Установено е, че 14-годишният С. С. е придобил и държал подправени пари - 17 банкноти с номинал 50 турски лири и 7 банкноти с номинал 200 турски лири. Подправените парични знаци са иззети.По досъдебното производство са дадени указания за събиране на доказателства за извършеното престъпление, назначаване на експертиза на паричните знаци, разпити на свидетели.За престъплението от Наказателния кодекс се предвижда наказание \"лишаване от свобода\" от две до осем години.", "date": "2018.01.30", "title": "Разследват 14-годишен за фалшиви пари в Стара Загора"}
{"url": "https://news.bg/society/dimov-s-varzani-ratse-pazardzhik-imal-usloviya-za-lavchetata-terez-i-masud.html", "text": "Десетки граждани се събраха на пореден протест против преместването на лъвчетата Терез и Масуд от зоопарка в Разград в зоопарка в Пазарджик. Протестът се провежда пред сградата на Министерски съвет.Недоволстващите не разбират защо въпреки обещанията лъвчетата да се преместят в спасителен център в Холандия, те ще се изпратят в Пазарджик. Припомняме, .В хода на протеста хора заявиха, че все още искат Димов и Борисов да си спазят обещанието \".. и бих посъветвала кмета на Пазарджик да си гледа и да си сади теменужките... Всички знаят какво е положението на тъй наречения \"зоопарк\".Министърът на околната среда и водите Нено Димов реши да уважи протеста. Той пристигна пред сградата на МС при протестиращите, където беше посрещнат с освирквания и викове \"оставка\". Димов коментира, че законите на държавата изисквали окончателното решения на Общинския съвет на Разград. \"Още вчера разпоредих проверка на условията, които има в Пазарджик и Районната инспекция по околна среда и БАБХ направиха протокол, който получих днес сутринта, в който се казва, че на този етап там има условия, което ми завърза ръцете\", обяснява Димов.Премиерът също коментира преместването на Терез и Масуд. По думите му лъвчетата трябва да напуснат страната, за да оцелеят. Борисов помили протестите по темата да спрат.\"Някакъв инат страшен: \"Искаме ги тях\". Те са като котенца - да си отидат в Африка и ние да кажем: \"Не, ще ги държим в клетката тука, защото децата ще им се радват\". Хубаво, ама ние имаме да ви дадем други - големи, пораснали, този - тригодишният Асен. Само в зоопарка пет лъва има още. Тука няма какво да правят, във Варна пак се размножават\", посочи премиерът цитиран от БНР.", "date": "2018.01.30", "title": "Димов с вързани ръце - Пазарджик имал условия за лъвчетата Терез и Масуд"}
{"url": "https://news.bg/crime/tsvetan-vasilev-se-sdobi-s-prizovka-i-obvinitelen-akt.html", "text": "Властите в Сърбия са връчали на Цветан Василев призовка и обвинителен акт по мегаделото \"КТБ\", съобщи БНР.По този начин има вероятност делото за източването на близо 3 млрд. лева от КТБ да започне до края месец февруари.Адвокатът на Василев Константин Симеонов е заявил, че бившият мажоритарен собственик на фалиралата банка се е сдобил с призовката по делото и .Припомняме, точно преди седмица, на 23 януари, мегаделото отново не тръгна заради отсъствието на Цветан Василев и още един от подсъдимите - Георги Христов. Оказа се, че Цветан Василев е нередовно призован, а Георги Христов не се явява поради заболяване.Припомняме и че  за фалита на банката бе направен на 13 декември миналата година. Както при втория опит, и първият беше неуспешен заради това, че Василев не е призован редовно.Най-вероятно Василев няма да присъства лично в съдебната зала, делото по отношение на него ще се гледа задочно.Ако реши доброволно да се върне в страната Василев може да бъде задържан още на границата за срок до 72 часа, който впоследствие може да бъде удължен по искане на прокуратурата.", "date": "2018.01.30", "title": "Цветан Василев се сдоби с призовка и обвинителен акт"}
{"url": "https://news.bg/world/opozitsiyata-sravni-predstoyashtiya-vot-v-belgrad-kato-bitkata-za-stalingrad.html", "text": "Санда Раскович Ивич, заместник-председател на сформираната в Сърбия в края на 2017 г. опозиционна Народна партия, сравни предстоящите избори в Белград с Битката за Сталинград, съобщава IBNA.Тя описа предстоящия вот като борба между Давид и Голиат, което означава битка между опозиционните партии и управляващата Сръбска прогресивна партия, водена от президента на балканската държава Александър Вучич., каза тя пред всекидневника Danas, допълвайки, че Сръбската прогресивна партия е \"шампион по разделяне на народа\".Изборите ще се проведат на 4 април. Народната партия подкрепя Драган Джилас за кмет на столицата. Джилас беше бивш лидер на Демократическата партия и кмет на града в периода 2008-2013 г.Народната партия се води от Вук Йеремич, бивш външен министър и бивш президент на Общото събрание на ООН.", "date": "2018.01.30", "title": "Опозицията сравни предстоящия вот в Белград като Битката за Сталинград"}
{"url": "https://news.bg/int-politics/pochina-vissh-chlen-na-hamas-sled-misteriozna-strelba.html", "text": "Радикалната ислямистка палестинска групировка ХАМАС обяви, че един от нейните високопоставени членове е починал, три седмици след като се е самопрострелял, докато почиствал оръжието си в Ивицата Газа, съобщава \"Асошиейтед прес\".Говорителят на групировката Хазем Касем уточни, че Имад ал Алами е бил в безсъзнание след инцидента на 9 януари.ХАМАС първоначално прибързано обяви, че Алами е починал от естествена смърт, но по-късно заяви, че се е прострелял, докато е проверявал оръжието си в дома си в Газа и е в критично състояние.62-годишният Алами е заемал няколко ключови поста като член на органа за вземане на решения на ХАМАС и е живял в Сирия, преди да се завърне в Газа през 2012 г. Той остава влиятелен член, макар и да не е бил част от настоящото политическо бюро.След войната между Израел и ХАМАС през 2014 г. той е ходил до Турция за лечение на травма, в която е загубил крака си. ХАМАС твърдят, че той е бил ранен във войната.", "date": "2018.01.30", "title": "Почина висш член на ХАМАС след мистериозна стрелба "}
{"url": "https://news.bg/world/moskva-horata-v-doklada-kremal-sa-posocheni-kato-vragove-na-sasht.html", "text": "Хората в \"Доклада Кремъл\" са посочени като \"врагове на САЩ\". Това обяви говорителят на Кремъл Дмитрий Песков, който коментира изнесения от Вашингтон списък, информират руски медии.Министерството на финансите на САЩ публикува дългоочаквания \"Доклад Кремъл\" - списък с лица, част от руското държавно ръководство или приближени нему, които могат да попаднат под ударите на новите санкции на Вашингтон заради намесата на Русия в американските президентски избори през 2016 г.В доклада, който финансовото министерство е предоставило на Конгреса на САЩ, фигурират 210 души: 114 висши руски политици и чиновници и 96 олигарси, които по времето на управлението на руския президент Владимир Путин са се облагодетелствали и придобили големи богатства., каза Песков.Той добави, че списъкът може потенциално да нанесе вреда върху имиджа на ръководството на Русия, политиците и предприемачите.Според него този документ създава безпрецедентна ситуация. Песков поясни, че заключение може да бъде направено след подробен анализ от Москва.Необходимо е да разберем мотивацията и причините за създаването на този списък - \"дяволът е в детайлите\", каза още говорителят на руския президент Владимир Путин.Самият Песков е безразличен относно включването му в списъка на САЩ.През 2017 г. президентът на САЩ Доналд Тръмп се подписа под Закона за противодействие срещу противниците на САЩ чрез санкции.", "date": "2018.01.30", "title": "Москва: Хората в \"Доклада Кремъл\" са посочени като \"врагове на САЩ\""}
{"url": "https://news.bg/int-politics/husite-v-jemen-obyaviha-che-sa-udarili-mezhdunarodnoto-letishte-v-riyad.html", "text": "Балистична ракета с далечен обсег Буркан H-2 е била изстреляна от йеменските бунтовници хуси към международното летище \"Крал Халид\" в саудитската столица Рияд, съобщава информационната агенция \"Саба\", която е контролирана от бунтовниците.Балистичната ракета тип \"Скъд\" порази целта, към която беше изстреляна, се твърди в информацията, но засега от Рияд няма информация по темата.Хусите изстреляха няколко ракети към Рияд през последните месеци, последната на 20 януари, които противоракетната отбрана (ПРО) на Саудитска Арабия прихвана.По-рано този месец хусите обявиха, че са свалили саудитски изтребител, но според саудитските власти машината е катастрофирала заради технически проблем.Ракетите \"Буркан\" или \"Вулкан\" имат обсег до 800 км.", "date": "2018.01.30", "title": "Хусите в Йемен обявиха, че са ударили международното летище в Рияд"}
{"url": "https://news.bg/politics/bednostta-i-byurokratsiyata-sa-osnovnite-ni-problemi-spored-prouchvane.html", "text": "Ниските доходи, социални въпроси и бюрокрацията са основните проблеми на обществото. Това показва проучване на агенция \"Барометър България\" за обществените нагласи към актуални теми в първия месец на 2018 година, информираха от агенцията.Изследването е направено в телефонно интервю между 20 - 24 януари 2018 г. сред 986 души на възраст над 18 г. Методът е стратифицирана квотна извадка по признаците възраст и пол. Анкетата на \"Барометър България\" е завършена ден преди гласуването на първия вот на недоверие към третия кабинет \"Борисов\".Като първи проблем анкетираните открояват ниските доходи (заплати, пенсии, социални помощи) - според 68% от респондентите. След това подреждат социални въпроси (61%) и бюрокрацията/тромавата администрация ( 58%).Като четвърти основен проблем, заявен от 51% от анкетираните, е здравеопазването. Чак на пето място по важност анкетираните посочват корупцията (44%), която бе основание за искане на вот на недоверие към правителството.30-35% от анкетираните посочват като проблемни за обществото ни също и монополите, високите битовите сметки, лошата инфраструктурата и демографските проблеми - обезлюдяването и емиграцията на младите.На въпрос: \"Какво е отношението Ви към началото на българското европредседателство?\" 73% от запитаните отговарят \"Положително\". Отрицателно е отношението само на 7%, а без мнение са 20% от анкетираните.Световният фокус върху България при едно такова значимо политическо събитие като европредседателството определено оказва въздействие върху националното самочувствие на българите.Затова и е толкова голям делът на тези, които определят това събитие като положително. Фактът, че от България зависи решаването не само на регионални, европейски, но и на световни проблеми, индиректно се пренася с положителен знак върху оценката на българите за това събитие. Реверансът, направен от Доналд Туск, с речта му на български език определено предизвика допълнителни симпатии, обобщават социолозите.Относно обсъжданата ратификация на Истанбулската конвенция 29% одобряват ратификацията, 63% не я одобряват. Без мнение по въпроса са само 8%.Аргументите за ратифициране на Истанбулската конвенция, особено в частта ѝ за \"третия пол\", категорично не срещат симпатиите на българите. Видимо представянето от привържениците на нестандартните сексуални ориентации на конвенцията като документ, защитаващ правата на жените, не се възприема от по-голямата част от българските граждани.Допълнително позицията против конвенцията в този ѝ вид, изразена от лидерите на две от основните политически формации - Обединени патриоти, участник в управлението на страната, и на опозиционната БСП - втвърдява отношението на противниците на Истанбулската конвенция.А това са и двете партии (БСП и ВМРО от Обединените патриоти), които имат най-дълга - над 100-годишна политическа история. Категоричната позиция на всички религиозни конфесии в страната, начело с БПЦ, както и другите християнски и ислямски деноминации допълнително подсилва крайното мнение на българското общество \"против\" конвенцията, обясняват анализаторите.На въпрос: \"Одобрявате или не решението на кабинета за изграждане на втори кабинков лифт в Банско?\", положително са отговорили 58% от анкетираните. Не одобрявам са заявили 6%, а без мнение са 36% от запитаните.Вторият лифт на Банско се одобрява от по-голяма част от българите вероятно не заради самото съоръжение, а като символ на развитието на туризма и българските региони, тълкуват социолозите. От години в българското общество се наблюдава увеличаващо се недоволство срещу \"зелените\" ограничения, които спират икономическото развитие. Българинът очевидно не е съгласен в едни държави от ЕС да се развива инфраструктурата, което генерира доходи и работни места, а у нас да се създават постоянни пречки, е мнението на социолозите.", "date": "2018.01.30", "title": "Бедността и бюрокрацията са основните ни проблеми, според проучване"}
{"url": "https://news.bg/society/parva-ostavka-v-gabrovo-zaradi-nasilieto-v-doma-hrizantema.html", "text": "Кметът на Габрово Таня Христова прие оставката на Директора на дирекция \"Образование и социални дейности\" в Община Габрово Даниела Василева.Даниела Василева подаде заявление за прекратяване на служебното й правоотношение по взаимно съгласие, в което се казва: \"След създалото се напрежение в един от ресорите, за които отговарям и огромната незаслужена клеветническа кампания лично към мен, за да запазя честта и достойнството си и с цел нормализиране на работния процес, заявявам желанието ми да бъде прекратено служебното ми правоотношение по взаимно съгласие\".Даниела Василева е известна от оповестените случаи на насилие над деца с увреждания в Центъра за настаняване от семеен тип за деца и младежи с увреждания \"Хризантема\" в Габрово. Миналата седмица кметът на Габрово уволни дисциплинарно ръководителката на център \"Хризантема\" Маринела Лазарова.Вчера, по повод новопостъпили сигнали от М. Лазарова и Й. Георгиева, както и от Дирекция \"Социално подпомагане\"-Габрово, се проведе съвместна среща между представители на РП-Габрово, ОП-Габрово, и РУ-Габрово, на която се взе решение за разширяване обхвата на извършваната проверка.\"Очакваме разкриване на данните за престъпление в дом \"Хризантема\" от МВР\", коментира вчера говорителят на главния прокурор Румяна Арнаудова. \"Интересът на децата е на първо място\", подчерта тя. По думите ѝ има много въпроси по случая като , на кое длъжностно лице го е предоставил.Прокуратурата дава указания по най-бързия начин да се разреши случая с дома на ужасите. Ако е сигнализирана институция за случилото се там, ще бъде установено, увери Арнаудова.Когато прокуратурата се намеси, говорим за престъпление. Фактът, че ще бъдат наложени санкции не променя средата, в която тези деца са отглеждани. Това заяви на 25 януари заместник омбудсманът Диана Ковачева по повод насилието в дома за деца \"Хризантема\". Тя очаква да има не само административни наказания на персонала на дома, в който бе установено насилие над деца с увреждания.Припомняме, кметът на Габрово Таня Христова обяви, че на 27 октомври получава сигнал и сформира комисия за проверка в дома.На 15 януари 2018 г. кметът е научил за упражнявано насилие в дома. На 16 януари 2018 г. е заповедта на омбудсмана за проверка. Инспекцията е от бившия председател на ДАЗД Ева Жечева и Нуртен Патраклъ - главен експерт в дирекция \"Права на детето\" в администрацията на омбудсмана.Не съм разследващ орган, заяви кметът на Габрово Христова в отговор на въпрос защо не е уволнила жена, която бие дете. Кметицата е посещавала дома през декември няколко пъти се е срещала с екипа на дома.", "date": "2018.01.30", "title": "Първа оставка в Габрово заради насилието в дома \"Хризантема\" "}
{"url": "https://news.bg/politics/borisov-raztrevozhen-che-shte-osamnem-zaobikoleni-ot-turski-potok.html", "text": "\"Що се касае за икономиката и финансите, ние сме от най-дисциплинираните в ЕС. Спазваме стриктно правилата. България се отнася много ангажирано към своите.\"Това заяви премиерът Бойко Борисов по време на 12-та годишна среща на бизнеса с правителството.По повод Шенген Борисов беше категоричен, че \"ние вече сме вътре\", защото пазим най-добре точно шенгенските граници. Всъщност според премиера ние имаме проблем с шенгенските граници и споразумението трябва да се преработи из основи.\"На българските граници мигрантската вълна е нула\", похвали се Борисов, като отдаде това на добре свършената работа от България. Той изрази убеденост това да се види и от холандския премиер Рюте.Относно Западните Балкани премиерът заяви, че не обича да ги дели на Западни и други.\"Ние сме така свързани, че всяка една от държавите може да генерира такова напрежение, че да срине останалите\", заяви Борисов и даде за пример как войната в Косово е върнала с 20 г. назад Балканите.Борисов посочи България и Македония за пример, че и на Балканите макар и да има противоречие в историята, се върви напред.Усилия се полагат и другите държави да постигнат такива резултати, уточни Борисов.\"Основната ос, която трябва да направим, е София - Скопие - Тирана\", заяви премиерът и добави, че това е жизнено важен коридор.\"Най-сетне се надявам румънският модел да проработи, да има правителство, защото досега седем пъти правим срещи с румънските колеги и два месеца след това те са в ареста. А толкова искам третият мост да стане факт. Сега пак трябва да правим съвещания. Страшно добре работи този модел. Не случайно го казвам. Казвам го, защото третият мост с Румъния е изключително важен.\", категоричен беше Борисов.По думите на  в Балканите, но вече са тук. Те са готови да инвестират, а който има инвестиции, има влияние.Влиянието на Турция по линия на мюсюлманската общност е голямо, на Русия по линия на православието също. Саудитска Арабия също има влияние, Китай също, делейки Европа на 16+1, заяви още Борисов.Той обърна внимание и на геостратегическото място на България по отношение и на газовите връзки и заяви, че от нас зависи дали ще сме само клиент или основен играч. По думите му не е редно България да е само клиент и той няма да го допусне. Борисов припомни, че различни мнения са се чували, но действителността опровергава тезите, че Украйна няма да бъде заобиколена. Подобни приказки чува и срещу идеята за газов хъб.Премиерът прогнозира, че на 1 януари 2019 година \"ще осъмнем с \"Турски поток\", защото вече 450 км са готови.Трябва добре да си направим сметката, запазвайки лоялността си към ЕС и НАТО и да отстоим нашия интерес.Да загубим транзита в полза на Турция, Гърция и Италия, не мисля, че е нещо, което български политик би одобрил.Тази година на формата 16+1 в България трябва да се борим и да има равноправие от Европа към Китай, а не само от Китай към Европа.\"Ние правим винаги правилните и верни неща\", категоричен беше Борисов.Той припомни, че преди време, когато е правено проучване какво излиза, когато в световната интернет търсачка се напише \"България\", се е появявало стрелбата по папата (покойният папа Йоан-Павел Втори - б.р.). Някъде обаче не се отбелязвали, че папата е простил.\"Абсолютно нула справедливост, но факт. Много по-дълго трябва да се доказваме, за да ни повярват\", каза Борисов.За протестите срещу втори лифт в Банско Борисов заяви:\"Против съм конфликта между зелените и една част от правителството, който възникна. Аз съм им дал гаранции, че една керемида няма да има. Ако има - излизаме на протест и ние.\"\"Вот на недоверие можеше да се направи по всяко време. Не когато част от министри са в Брюксел и председателстват. Не могат да пратят заместници. Взимат се решения и теми, които трябва да ги консултират с мен. Него ден трябваше да го направят. Добре, направиха го и какво -д а отида да се обиждаме там? Дебатът какъв беше - жена му, леля му, чичо му. Несериозна работа. Не отидох заради уважението към Парламента, защото и аз все пак съм човек и като ме нападнат по такъв начин ще забравя, че председателстваме Съвета. И мога да отговоря на каруцарския им език. Но, просто пожелах тези няколко месеца да сме по-стабилни и нормални.\", заяви премиерът.", "date": "2018.01.30", "title": "Борисов разтревожен, че ще осъмнем заобиколени от \"Турски поток\""}
{"url": "https://news.bg/int-politics/sasht-mozhe-da-udaryat-turtsiya-sas-sanktsii-zaradi-ruskite-s-400-i-turski-potok.html", "text": "Предстоящата покупка на руска противоракетна система С-400 от страна на Турция може да предизвика вторични санкции на САЩ срещу Анкара. Това се подчертава в нов доклад за отношенията на Вашингтон с Анкара на Организацията за турско наследство.\"Налице са опасения, че сделката може да предизвика санкции на САЩ през 2018 г. съгласно Закона за противодействие на американските противници чрез санкции, който беше приет през август 2017 г.\", се подчертава в доклада.През декември Русия и Турция подписаха договор за заем за доставката на руски ракетни системи за противовъздушна отбрана С-400 на Турция.Плановете на Москва и Анкара да доведат до успешен край газопровода \"Турски поток\" ще увеличи зависимостта на Турция от Русия по отношение на енергийните ѝ нужди и също така ще рискува да предизвика ответни санкции на САЩ, се посочва още в доклада, в който се припомня, че през 2017 г. над 50 процента от вноса на природен газ в Турция е от Русия.Според доклада и \"Турски поток\" можел да предизвика санкции на САЩ срещу Турция.", "date": "2018.01.30", "title": "САЩ може да ударят Турция със санкции заради руските С-400 и \"Турски поток\""}
{"url": "https://news.bg/economics/s-4-1-narastvat-tsenite-na-proizvoditel-za-dekemvri-2017.html", "text": "Общият индекс на цените на производител през декември 2017 г. остава непроменен спрямо предходния месец. По-високи цени са регистрирани в добивната промишленост - с 4.6%, при производството и разпределението на електрическа и топлоенергия и газ - с 0.3%, а в преработващата промишленост е отчетено намаление - с 0.4%.По-съществен спад на цените в преработващата промишленост се наблюдава при производството на основни метали - с 2.0%, както и при производството, некласифицирано другаде - с 0.4%, а увеличение е отчетено при производството на хартия, картон и изделия от хартия и картон - с 0.6%, както и при ремонта и инсталирането на машини и оборудване и при производството на химични продукти - по 0.5%.Общият индекс на цените на производител през декември 2017 г. нараства с 4.1% в сравнение със същия месец на 2016 година. Увеличение на цените е отчетено при: производството и разпределението на електрическа и топлоенергия и газ - с 10.1%, добивната промишленост - със 7.9%, и преработващата промишленост - с 2.0%.В преработващата промишленост по-съществено увеличение на цените се наблюдава при производството на дървен материал и изделия от него, без мебели - с 6.9%, при производството на хартия, картон и изделия от хартия и картон - с 5.3%, както и при производството на автомобили, ремаркета и полуремаркета - с 4.0%, а намаление е регистрирано при производството на превозни средства, без автомобили - с 3.5%, и при производството на компютърна техника, електронни и оптични продукти - с 2.8%.Индексът на цените на производител на вътрешния пазар през декември 2017 г. нараства с 0.1% спрямо предходния месец. Увеличение на цените е отчетено в преработващата промишленост - с 0.1%, намаление се наблюдава в добивната промишленост - с 0.3%, а при производството и разпределението на електрическа и топлоенергия и газ не е отчетена промяна.В преработващата промишленост увеличение на цените спрямо предходния месец се наблюдава при производството на автомобили, ремаркета и полуремаркета - с 2.1%, и при производството на химични продукти - с 1.1%, а намаление е отчетено при производството на облекло - с 0.4%, и при производството на основни метали - с 0.2%.Индексът на цените на производител на вътрешния пазар през декември 2017 г. нараства с 5.1% в сравнение със същия месец на 2016 година. Увеличение на цените е регистрирано при производството и разпределението на електрическа и топлоенергия и газ - с 10.1%, в добивната промишленост - с 4.2%, и в преработващата промишленост - с 2.2%.По-високи цени в преработващата промишленост спрямо декември 2016 г. са отчетени при: производството на дървен материал и изделия от него, без мебели - с 6.3%, производството на химични продукти - с 4.5%, и производството на автомобили, ремаркета и полуремаркета - с 3.4%. Намаление на цените се наблюдава при производството на компютърна техника, електронни и оптични продукти - с 0.6%, и при производството на изделия от други неметални минерални суровини - с 0.3%.Индексът на цените на производител на международния пазар през декември 2017 г. намалява с 0.2% в сравнение с предходния месец.В преработващата промишленост е отчетен спад на цените с 0.9%. По-съществено намаление е отчетено при производството на основни метали - с 2.4%, при производството на мебели - с 1.9%, и при производството, некласифицирано другаде - с 0.5%, а увеличение се наблюдава при производството на хартия, картон и изделия от хартия и картон - с 1.1%, и при производството на изделия от каучук и пластмаси - с 0.6%.Индексът на цените на производител на международния пазар през декември 2017 г. нараства с 2.3% в сравнение със същия месец на 2016 година.В преработващата промишленост увеличението на цените е с 1.7%. По-високи цени са отчетени при: производството на хартия, картон и изделия от хартия и картон - с 14.3%, производството на дървен материал и изделия от него, без мебели - със 7.7%, и производството на изделия от каучук и пластмаси - със 7.0%. Намаление на цените се наблюдава при производството на превозни средства, без автомобили - с 4.7%, и при производството на компютърна техника, електронни и оптични продукти - с 4.0%.", "date": "2018.01.30", "title": "С 4,1% нарастват цените на производител за декември 2017"}
{"url": "https://news.bg/world/brekzit-gubesht-za-velikobritaniya-pri-vsichki-sluchai.html", "text": "Великобритания ще бъде в неблагоприятна позиция след напускането на ЕС при всеки възможен сценарий. Това става ясно от подготвен от британското правителство анализ, който е публикуван от BuzzFeed, информира \"Политико\".В доклада се анализират три най-вероятни сценария относно Брекзит - всеобхватно споразумение за свободна търговия с ЕС, излизане от ЕС без споразумение и \"мек\" Брекзит, който предвижда продължаване членството на страната в Европейската икономическа зона и единния пазар. Установено е, че и при трите сценария Великобритания ще бъде в неблагоприятна позиция през следващите 15 г. за разлика, ако остане в блока.Ако Обединеното кралство напусне съюза без споразумение с ЕС - при този сценарий търговските въпроси ще бъдат разрешавани в Световната търговска организация, икономиката ще се свие с 8% в сравнение с настоящите прогнози. При споразумение с ЕС като това с Канада икономиката на Обединеното кралство ще се свие с 5 на сто, а при оставане в единния пазар - 2%.Всеки регион на Острова ще бъде негативно засегнат при всички сценарии. Споразуменията за свободна търговия с други държави няма да компенсират изгубения растеж, според доклада.Почти всички сектори на икономиката ще бъдат негативно засегнати при всички сценарии, като най-много ще пострада промишлеността, храните и напитките, автомобилите и търговията на дребно. Само селскостопанският сектор няма да бъде засегнат тежко.Анализът е подготвен този месец от държавни служители на министерството по въпросите на Брекзит и се е предполагало, че документът трябва да остане конфиденциален.Източник от британското правителство потвърди достоверността на документа пред \"Политико\". ", "date": "2018.01.30", "title": "Брекзит губещ за Великобритания при всички случаи"}
{"url": "https://news.bg/world/pregovaryashtite-v-germaniya-se-dogovoriha-za-sabiraneto-na-bezhanski-semeystva.html", "text": "Консерваторите на германския канцлер Ангела Меркел и Германската социалдемократическа партия постигнаха споразумение за обединение на разделените бежански семейства, съобщава ДПА.Агенцията пояснява, че основните партии са преодолели ключово препятствие по пътя към формиране на коалиционно правителство.Източници от преговарящите екипи на партиите заявиха пред ДПА, че до 31 юли Германия няма да допуска на територия си роднини на бежанци, но след това броят им ще е с таван до 1000 души на месец.Те допълниха, че ще има изключения при някои случаи.По-рано този месец Християндемократическият съюз и Християнсоциалният съюз постигнаха съгласие за месечно ограничение на приетите в страната роднини на бежанци.По-рано социалдемократите настояваха всички бежанци да получат право да се обединят със семействата си.", "date": "2018.01.30", "title": "Преговарящите в Германия се договориха за събирането на бежански семейства"}
{"url": "https://news.bg/politics/karierni-forumi-v-chuzhbina-vrashtat-balgarite.html", "text": "Има явен дисбаланс между търсените и предлаганите умения по отношение на работната сила. Ниска териториална мобилност и регионалните диспропорции са другите дисбаланси. Това стана ясно от думите на министъра на труда Бисер Петков по време на 12-та годишна среща на бизнеса с правителството.Той съобщи, че 1 250 000 са икономически неактивните лица. От тях около 1 000 000 са обезкуражени и трябва да се мотивират да бъдат върнати обратно на пазара на труда.\"Нетната миграция и прилив на работна сила е голямото предизвикателство. Чрез службите на трудовите аташета ще се правят кариерни форуми с конкретни оферти какво можеш да работиш, ако се върнеш в България, къде ще учиш и живееш. Тази година ще се организират такива форуми в Лондон и Берлин\", заяви Петков.Привличане на работна ръка от трети държави е друг начин да се преодолее кризата с работната сила. В новия списък на професиите с недостиг на кадри са включени инженерните професии. По отношение на тях вече има скъсени срокове за привличането им.", "date": "2018.01.30", "title": "Кариерни форуми в чужбина връщат българите "}
{"url": "https://news.bg/politics/zhilishtnata-politika-e-vazhna-za-privlichaneto-na-rabotna-sila-ubeden-donchev.html", "text": "Имаме един неизчерпаем резерв по повод привличането на работна сила. Това е жилищната политика. Тя не може да се свежда до осигуряване на жилище само на социално слаби граждани. Ако местните власти, разполагат с такъв пакет от стимули, това ще е в полза на завръщане на работната сила някъде. Решението къде да живееш и работиш не зависи само от заплатата, но и от детска градина, от пътя, здравеопазването. Това стана ясно от думите на вицепремиера Томислав Дончев по време на 12-та годишна среща на бизнеса с правителството.Той съобщи още, че ако около 25 000 души емигрират на година, то реемиграцията е около 11700 души. Трябва анализ на реемиграцията - защо се завръщат? Дали са сезонни работници или хора, които искат да си харчат парите тук, запита вицепремиерът.\"Имаме 75 000 души, които не са работили за период по-дълъг от две години. Това е десоциализация.\", заяви Дончев.Той отбеляза, ще има миграция на цели компании, които аутсорсват цели отдели.Освобождаване на хората от публичния сектор, заради  е част от решението на недостиг на работна сила. Това обаче няма да се случи толкова бързо, стана още ясно от думите на вицепремиера.", "date": "2018.01.30", "title": "Жилищната политика е важна за привличането на работна сила, убеден Дончев"}
{"url": "https://news.bg/regions/pomorie-otkazva-stroezh-na-hotel-do-yavorovite-skali.html", "text": "Общинският съвет в Поморие отхвърли инвестиционното предложение за строителство на хотел до \"Яворовите скали\", с 14 гласа \"против\", трима \"въздържали се\" и един \"за\", съобщава БНР.Със скандал между протестиращи жители на града и общинското ръководство е започнала общинската сесия в града. Във връзка с издадени административни актове и фалшифициране на документи относно продажбата на терен до \"Яворовите скали\" е започнала проверка на Върховната административна прокуратура. Това казаха протестиращите, но е потвърдено и от кмета на общината Иван Алексиев.Алексиев твърди, че имотът от 360 квадратни метра е продаден още през 2002 година по искане на кмета тогава Георги Трухчев, а протестиращите са категорични, че земята е продадена за 306 хиляди лева с решение на сегашния Общински съвет през 2016 година. Около тези два противоречиви факта в залата възникна спор между общинското ръководство и протестиращите.Сега по всяка вероятност инвеститорите на проекта ще обжалват решението на Общинския съвет, с което беше отхвърлено инвестиционното им предложение. Кметът Иван Алексиев обаче заяви, че ще издаде и мотивиран отказ за строителство върху земята до \"Яворовите скали\".В края на миналата седмица жители на града протестираха срещу проекта. Теренът, върху който инвеститорите предлагат да построят 15-метрова сграда, е бетонна площадка, изградена за брегоукрепване. Проектът предвижда още градинката до паметника на Яворов да стане паркинг.", "date": "2018.01.30", "title": "Поморие отказва строеж на хотел до \"Яворовите скали\""}
{"url": "https://news.bg/energy/spad-pri-proizvodstvoto-i-dostavkite-na-tvardi-goriva.html", "text": "През месец ноември миналата година спрямо предходния месец октомври намалява производството на твърди горива и пропан-бутанови смеси. Спадът при твърдите горива с 16.7%, достигайки до 2 836 хил. т, а при пропан-бутановите смеси - с 10.0% до 9 хил. т. Това сочат данни на Националния статистически институт (НСИ) относно производството и доставки на енергийни продукти през предпоследния месец на 2017 година. За същия период производството на дизелово гориво и електроенергия у нас нараства. Ръстът при дизелово гориво е с 7.6%, достигайки до 254 хиляди тона, а при електроенергията - със 17.3%, достигайки до 4 006 ГВтч. Производството на безоловен бензин остава без изменение.Ръст на енергийни продукти през ноември 2017 г. спрямо същия месец на 2016 година се наблюдава при електроенергия - с 4%. Спрямо ноември 2016 година намалява произвоството на твърди горива - с 18.2%, безоловен бензин - с 8.3% и дизелово гориво - с 8.3%. Производството на пропан-бутанови смеси няма изменение.През месец ноември 2017 година спрямо предходния месец октомври нарастват доставките на безоловен бензин - с 35.1% до 50 хил. т, на природен газ - с 33.1% до 330 млн. м3 и електроенергия - с 11.5% до 3 077 ГВтч. За същия период намаляват доставките на твърди горива - с 16.2%, достигайки до 2 922 хил. т, както и на пропан-бутанови смеси и дизелово гориво, където намалението е съответно с 6.7% и 22.3%.Спрямо ноември 2016 г. през ноември 2017 година доставките на твърди горива намаляват с 18.2%. За същия период солидно се увеличават доставките на безоловен бензин - с 35.1%.", "date": "2018.01.30", "title": "Спад при производството и доставките на твърди горива"}
{"url": "https://news.bg/world/v-kongresa-na-sasht-glasuvaha-za-razsekretyavane-na-sporen-dokument-za-ruskata-saga.html", "text": "Комисия към Камарата на представителите на САЩ гласува за публикуването на меморандум, който според републиканците показва, че ФБР и правосъдното министерство са злоупотребили с действията си по време на разследването на Русия, съобщава БиБиСи.Топ демократът Адам Шиф заяви, че доминираната от републиканците комисия гласува за публично огласяване на меморандума, но против публикуването на контрамеморандум на демократите.Правосъдното министерство обяви, че е \"изключително необмислено\" да се изнесе документът.Президентът на САЩ Доналд Тръмп има пет дни, за да се обяви срещу публичното огласяване на доклада, който е от 4 страници. По-рано той намекна, че подкрепя разсекретяването на доклада.Гласуването в разузнавателната комисия идва на фона на напрежението в Конгреса относно разследването дали Русия се е намесила на американските избори през 2016 г. в полза на Доналд Тръмп.Демократите спорят, че документът пропуска ключови подробности и има за цел да подкопае разследването на специалния прокурор Робърт Мълър.Меморандумът е написан от председателя на комисията Девин Нунес от Републиканската партия. В него се твърди, че решението за наблюдение на бившия съветник на Тръмп по време на предизборната кампания Картър Пейдж се основава на недоказано досие, събрано за американския лидер, което частично е финансирано от президентската кампания на Хилари Клинтън.Членове на разузнавателната общност оспорват това твърдение и подчертават, че Пейдж е следен от разузнаването много преди досието, което е изготвено от бившия британски агент Кристофър Стийл.Според Адам Шиф с публикуването на меморандума се цели отклоняване на вниманието от разследването на Русия.Той предупреди, че реализирането на доклада може да компрометира националната сигурност на САЩ.Шиф каза още, че републиканците в комисията са започнали да разследват ФБР и правосъдното министерство. Но членове на Републиканската партия оборват, че разследването е част от това дали Русия се е намесила на изборите.Шиф изтъкна, че републиканците са гласували за разсекретяване на меморандума на демократите, но само за конгресмените.", "date": "2018.01.30", "title": "В Конгреса на САЩ гласуваха за разсекретяване на спорен документ за руската сага"}
{"url": "https://news.bg/world/kanada-pochete-zhertvite-na-strelba-v-dzhamiya.html", "text": "Хиляди жители на Квебек отдадоха почит на жертвите на стрелбата в градската джамия. На нощното бедствие присъства и премиерът Джъстин Трюдо.Паметта на жертвите беше почетена и от кмета на града Режи Лабом и премиерът на провинция Квебек Филип Куяр.Шестима души загинаха, а други 19 - ранени, след като Александър Бисонет влезе на 29 януари 2017 г. в градската джамия и откри огън.В социалните мрежи френскоезичният канадец е бил известен като яростен привърженик на лидерката на крайнодесния френски \"Национален фронт\" Марин льо Пен.Познатите му го определят като необщителен самотник и антифеминист.", "date": "2018.01.30", "title": "Канада почете жертвите на стрелба в джамия"}
{"url": "https://news.bg/world/beliyat-dom-se-otkaza-ot-novi-sanktsii-sreshtu-kremal.html", "text": "Администрацията на президента на САЩ Доналд Тръмп е информирала Конгреса, че няма да налага засега нови санкции на Русия, предаде Ройтерс.Държавният департамент на САЩ смята, че законодателството, което бе прието миналата година, съществено възпира продажбите на руско оръжие.Новите санкции на САЩ ще ударят компании, които имат бизнес в Русия. Това прогнозира РИА \"Новости\".Американските рестрикции ще бъдат насочени срещу военно-промишления комплекс (ВПК) и разузнаването на Русия.В момента продължават разговорите с комисиите на конгреса на САЩ за прецизиране на санкциите.Въведените от САЩ през 2017 г. ограничения срещу Кремъл са попречили на износ на оръжие за милиарди.", "date": "2018.01.30", "title": "Белият дом се отказа от нови санкции срещу Кремъл"}
{"url": "https://news.bg/int-economics/singapur-kupil-imoti-v-chuzhbina-za-usd28-4-mlrd.html", "text": "Рекордните $28,4 млрд. са похарчени от инвеститори от Сингапур за закупуването на имоти в чужбина. Това разкрива в. The Straits Times.Спрямо 2016 г. ръстът е от 40%. Освен това беше детрониран поставеният през 2015 г. рекорд от $27,6 млрд., вложен в закупуването на имоти в чужбина.Сингапур е най-големият инвеститор от Азия в недвижими имоти в САЩ с $9,5 млрд. В световната класация страната е на пето място след САЩ, Хонконг, Китай и Франция.Сингапурският инвестиционен фонд GIC е основен играч. Той купи американския фонд за управление на недвижими имоти Monogram Residential Trust за $4,4 млрд. и канадския фонд Canada Pension Plan Investment Board за $1,1 млрд.", "date": "2018.01.30", "title": "Сингапур купил имоти в чужбина за $28,4 млрд."}
{"url": "https://news.bg/world/mechki-stresnaha-skiori-v-rumaniya.html", "text": "Мечки стреснаха скиори в Румъния. Инцидентът е станал в популярния зимен курорт Предеал. Това разкриват местни медии.Появата на мечките вдигна на крак спасителните служби. Те излязоха с призив в социалните медии до туристите да бъдат внимателни.В момента не е ясно какво е накарало мечките да се събудят. ", "date": "2018.01.30", "title": "Мечки стреснаха скиори в Румъния"}
{"url": "https://news.bg/weather/slantse-vav-vtornik.html", "text": "Днес ще е предимно слънчево. Ще духа слаб до умерен вятър от запад-северозапад, който през деня временно ще се усили. Максималните температури ще са между 13° и 18°.Това съобщават от НИМХ към БАН.Атмосферното налягане е значително по-високо от средното за януари - слабо ще се понижи.В планините ще е предимно слънчево. Ще духа умерен, по билото на Стара планина силен северозападен вятър. Максималната температура на височина 1200 метра ще бъде около 8°, на 2000 метра - около 1°.По Черноморието ще е предимно слънчево. Ще духа слаб до умерен вятър от запад-югозапад, който до края на деня ще се ориентира от северозапад. Максималните температури ще са 12-15°. Температурата на морската вода е 6-7°. Вълнението на морето ще бъде 1-2 бала.", "date": "2018.01.30", "title": "Слънце във вторник"}
{"url": "https://news.bg/world/v-germaniya-izdirvat-kradtsite-na-dve-remarketa-s-44-tona-shokolad.html", "text": "Две ремаркета с 44 тона шоколад са били откраднати в петък от промишлена зона в германския град Фрайбург, като полицията все още не може да открие крадците, съобщава \"Асошиейтед прес\".Шоколадът е на стойност около 400 000 евро. Едното ремарке е открито в събота, теглено от полски камион, спрял за почивка близо до границата между Германия и Франция. Шоколадът е намерен непокътнат в него, но шофьорът успял да избяга.Второто ремарке е открито също близо до френската граница, но две трети от шоколада в него липсват. Крадците обаче са изчезнали.", "date": "2018.01.30", "title": "В Германия издирват крадците на две ремаркета с 44 тона шоколад "}
{"url": "https://news.bg/int-politics/sasht-otmenyat-zabranata-za-priem-na-bezhantsi-ot-11-opasni-darzhavi.html", "text": "Вътрешното министерство на САЩ обяви, че ще бъде възобновен приемът на бежанци от 11 \"високорискови\" страни, но с допълнителни проверки, съобщават американските медии.В изявлението на вътрешното министерство не се споменават конкретни страни, но медиите са научили, че става въпрос за страни предимно от Африка и Близкия изток, в които мнозинството от населението е мюсюлманско, както и за Северна Корея.Официални представители увериха, че националността няма да бъде причина за отказ да бъдат приети, но желаещите ще бъдат подлагани на щателни проверки.\"Критично важно е да знаем кой влиза в САЩ\", изтъкнаха от вътрешното министерство.\"Тези допълнителни мерки за сигурност ще затруднят създаващите проблеми лица да използват нашата бежанска програма и те ще ни гарантират, че подходът ни защитава родината. САЩ трябва да продължат да изпълняват задълженията си към световната общност за подпомагане на онези, които са изправени пред преследване и го правят по начин, който взема под внимание сигурността на американския народ\", допълват от вътрешното министерство на САЩ.", "date": "2018.01.30", "title": "САЩ отменят забраната за прием на бежанци от 11 опасни държави"}
{"url": "https://news.bg/int-politics/sasht-obyaviha-doklada-kremal-s-210-ruski-polititsi-i-oligarsi.html", "text": "Министерството на финансите на САЩ публикува дългоочаквания \"Доклад Кремъл\" - списък с лица, част от руското държавно ръководство или приближени нему, които могат да попаднат под ударите на новите санкции на Вашингтон заради намесата на Русия в американските президентски избори през 2016 г., съобщават американските и руските медии.В доклада, който финансовото министерство е предоставило на Конгреса на САЩ, фигурират 210 души: 114 висши руски политици и чиновници и 96 олигарси, които по времето на управлението на руския президент Владимир Путин са се облагодетелствали и придобили големи богатства.  Публикуването на списъка обаче беше съпроводено с изненадващо съобщение от страна на Белия дом, че американската администрация засега няма да наказва никого от Русия. Някои американски конгресмени обвиниха президента Доналд Тръмп, че дава на Русия свобода на действие, засилвайки въпросите за това дали Тръмп действително има желание да се противопостави на врага на Америка от Студената война, отбелязва \"Асошиейтед прес\".  В списъка са включени премиерът Дмитрий Медведев, външният министър Сергей Лавров, първият вицепремиер Игор Шувалов, както и останалите вицепремиери Дмитрий Рогозин, Виталий Мутко, Аркадий Дворкович, Сергей Приходко, Дмитрий Козак, министърът на енергетиката Александър Новак, министърът на отбраната Сергей Шойгу, финансовият министър Антон Силуанов и др.В доклада влизат и шефовете на \"Роснефт\" (Игор Сечин), \"Росатом\", \"Аерофлот\", \"Ростех\" и др. големи руски компании, както и висшето ръководство на президентската администрация, включително говорителят на Кремъл Дмитрий Песков.В него са и председателите на двете камари на руския парламент - Държавната дума и Съвета на федерацията, съответно Вячеслав Володин и Валентина Матвиенко. Други известни високопоставени руски официални лица в списъка са Сергей Наришкин и Николай Патрушев, както и кметът на Москва Сергей Собянин.Началникът на руската армия Владимир Герасимов, главният прокурор Юрий Чайка и началникът на ФСБ Александър Бортников също са включени. Сред най-популярните имена на олигарси в списъка са шефът на \"Газпром\" Алексей Милер, шефът на \"Лукойл\" Вагит Алекперов, Олег Дерипаска, Алишер Усманов, Роман Абрамович, Михаил Прохоров, Евгений Касперски, Владимир Потанин, Михаил Фридман, Владимир Евтушенков и др. Уточнява се, че в доклада са попаднали руски компании с приходи над 2 млрд. долара годишно и с държавно участие с поне 25 на сто.Докладът на Министерството на финансите на САЩ също така има и секретна част.", "date": "2018.01.30", "title": "САЩ обявиха \"Доклада Кремъл\" с 210 руски политици и олигарси"}
{"url": "https://news.bg/economics/mashinist-oproverga-che-rabotnoto-vreme-v-bdzh-zapochva-ot-doma.html", "text": "Системата за отчитане на работно време на служителите в БДЖ е от явяването в пункта, където трябва да започне работа железничарят, а не от вкъщи. Освобождаването и краят на работното му време е прибирането в същия пункт. Така железничар от БДЖ оспори пред Нова телевизия думите на директора на \"Товарни превози ЕАД\" Любомир Илиев.Припомняме, директорът на БДЖ \"Товарни превози\" Любомир Илиев, обясни на извънредна пресконференция на 29 януари 2018 г., че БДЖ е единствената компания, където работното време започва от местоживеене.Служителят на БДЖ, който разкри как няколко пъти един и същи локомотив влиза на ремонт за едни и същи повреди и бе заплашен от свой началник, обясни, че е очаквал обаждане от своите ръководители. Шефът на експлоатационен пункт \"Мездра\", който алармира за фиктивни ремонти на локомотиви за хиляди левове държавни пари, получи обаждане: \"Ти си мъртъв. Събрал си се с лоши хора. Ще се насадиш, да знаеш\".Мъжът, подал сигнал, обясни: \"Очаквах обаждане от моите ръководители, защото показах доклада за този развален локомотив\". По думите му не е единичен случай . Често локомотивите пристигат със същата неизправност, с която са изпратени за ремонт.За още една неизправност сигнализира заплашеният служител: \"Има документи, които аз не съм разписвал, а някой друг\".След като стана публично известна заплахата към него, никой от ръководителите му . Чувствам се незащитен за работата си, за здравето си, за сигурността си. Ще търся правата си, каза заплашеният служител.В студиото бе депутатът от Обединени патриоти Емил Димитров - Ревизоро, който е председател на Комисията за наблюдение на приходните агенции и борба със сивата икономика и контрабандата.Той разказа от собствен опит, че когато някой назове проблем, той се превръща в лош човек, а не се обръща внимание на проблема. Когато се обърне влак 100 хил. лева плаща застрахователя, даде пример народният избраник, който преди следеше за нередности в митниците.Сега цялата ситуация е: \"дори да е така, вижте колко лош човек е той\", каза Ревизоро, описвайки случая със заплашения служител на БДЖ.Относно ситуацията в железопътната компания Емил Димитров бе категоричен, че там има наслагване от години.Относно започналата проверка на луксозни имоти и автомобили под ръководството на главния прокурор Сотир Цацаров, Ревизоро каза: \"Да си богат не е нещо лошо\". По думите му, всички си обичаме децата, но е странно в толкова бедна страна да има толкова много луксозни автомобили.Ако главният прокурор не беше разпоредил такава проверка, какви щяха да са заглавията - \"главният прокурор крие\", запита Ревизоро.Никой не очаква всичко да бъде конфискувано и хората да влязат в затвора. Имате 50 автомобила, всичките са на лизинг, жилището може да е на ипотека, даде пример депутатът. Той обясни срока на проверката с това как да се оцени кога е купено жилището, например, за някаква стойност, дали тя се увеличава във времето.Коя е цената - може да е по данъчна декларация, по оценка. Прокуратурата е дала 3-месечен срок, за да проверят доходите на компетентните органи, даде пример Ревизоро.Относно ратификацията на Истанбулската конвенция, той обясни, че това не е въпросът на въпросите. \"Има и вярващи хора. Правим разделителна линия на б. Не искам цяла Африка да дойде в България, защото се е самоопределила като хомосексуалисти. Един чужденец, който се е самоопределил на гей, ще получава 1000 евро. Икономическите измерения за България (при ратификацията на конвенцията - б.р.) ще са огромни. Имаме търпимост към всички. Изпълнили ли сме дълга към нашите пенсионери, деца\", запита Емил Димитров-Ревизоро.", "date": "2018.01.30", "title": "Машинист опроверга, че работното време в БДЖ започва от дома"}
{"url": "https://news.bg/int-politics/dokladat-kremal-prichina-za-skasvane-na-otnosheniyata-mezhdu-sasht-i-rusiya.html", "text": "Руският сенатор Владимир Джабаров обяви, че публикуването на \"Доклада Кремъл\" и включването в него на политическите лидери на Русия означава късане на отношенията между Москва и Вашингтон, съобщават руските медии.\"Официално нашите страни имат отношения, но включването в списъка със санкции на почти цялото държавно ръководство на страната означава, че тези отношения автоматично се разпадат\", отбеляза сенаторът.Междувременно други руснаци, включени в списъка, също коментираха доклада, публикуван от американското финансово министерство. Вицепремиерът Аркадий Дворкович заяви, че не бил изненадан да види името си в списъка заедно с други членове на руското правителство, добавяйки, че \"това не е списък със санкции\".\"Роснефт\" също не са били изненадани да видят своя изпълнителен директор Игор Сечин в \"Доклада Кремъл\", но не виждали логика и причина за включването на бизнесмена в списъка.По-рано днес американското финансово министерство публикува списък с руски политици и олигарси с връзки с руския президент Владимир Путин. Документът, който съдържа имената на 96 олигарси с нетно богатство над 1 млрд. долара и 114 политици и висши чиновници, беше публикуван, след като Конгресът на САЩ прие законопроект, изискващ такъв списък, за да бъде наказана Русия за предполагаемата ѝ намеса в американските президентски избори през 2016 г.", "date": "2018.01.30", "title": "\"Докладът Кремъл\" - причина за скъсване на отношенията между САЩ и Русия"}
{"url": "https://news.bg/crime/prodalzhava-natsionalniyat-protest-na-nadziratelite.html", "text": "Продължава протестната кампания на работещите в затворите, съобщиха от Синдиката на служителите на затворите в България.В протестите се включват освен работещите в българските затвори и техните колеги, които охраняват съдебните сгради и магистратите в България. Кампанията е под надслов \"Европа и за нас\".Тя е подкрепена от близо 4300 работещи от 13 затвора, 24 затворнически общежития, 7 областни служби \"Изпълнение на наказанията\" и около 1300 служители, осигуряващи охраната на органите на съдебната власт.Кампанията започна със събрания на открито пред сградите на всички пенитенциарни заведения навръх професионалния празник на заетите в затворите и арестите в България - 29 януари 2018 г. До 31 януари продължава пред съдилищата в големите областни градове.Протестните мероприятия са насочени срещу лошите условия на труд в българските затвори, ниските заплати в двете дирекции (350 евро) и критичното съотношение между надзиратели и лишени от свобода (1:100 души).От сдружение \"Синдикат на служителите в затворите в България\" дават сигнал към политиците за нуждата от промяна в отношението към проблемите на сигурността в затворите в ЕС.В зависимост от поведението на институциите, акцията на Сдружение \"Синдикат на служителите в затворите в България\" и Синдикат \"Охрана\" ще продължи с флашмоб изпълнения и протести на различни места в София в т.ч. и по време на посещенията на министрите на правосъдието от Европейския съюз.София протеста на 31 януари ще започне в 8.30 часа пред входа на Съдебната палата и ще продължи в другите големи градове като Враца, Благоевград, Сливен, Плевен, Видин, Варна, Бургас, Пловдив, Кюстендил, Стара Загора и Велико Търново.", "date": "2018.01.30", "title": "Продължава националният протест на надзирателите "}
{"url": "https://news.bg/politics/horata-iskat-vsichko-vednaga-inache-gubyat-tarpenie-predupredi-ivan-krastev.html", "text": "Политическият фактор става важен за икономическия живот. Това констатира политологът Иван Кръстев на 12-ата годишна среща на бизнеса с правителството.Ако тази конференция се провеждаше през 1991-1992 г., качеството на работната ръка щеше да бъде водещо, но сега проблем е недостигът на квалифицирана работна ръка, посочи той.Кризата на образователната система също оказва негативен ефект върху пазара на работна ръка - най-добрите, който завършват, дори не кандидатстват у нас.Това, което забелязваме като културна промяна, е, че хората са загубили търпение. Хората искат всичко веднага. Ако не се даде на хората да се развиват веднага, те търсят друга реализация.След бежанската криза у нас има съпротива срещу работници чужденци. Проблемът с работната ръка няма да се реши с внос.Да се помисли за инвестиция в образованието, препоръча той, но това може да доведе отново до по-голямо заминаване от страната.Да задържиш хората тук няма да бъде само резултат от образователната система, трябва да създадеш културна среда.", "date": "2018.01.30", "title": "Хората искат всичко веднага, иначе губят търпение, предупреди Иван Кръстев"}
{"url": "https://news.bg/politics/goranov-uvelichavame-minimalnite-dohodi.html", "text": "Политиката на увеличаване на минималните доходи ще продължи, увери Горанов\"Ако говорим за пазара на труда - не е новина, че с възстановяване на икономиката, се вижда, че този фактор е доста ограничен. Затова още по време на кампанията по изборите обявихме, че ще инвестираме в средно образование.\"Това заяви финансовият министър Владислав Горанов по време на 12-та среща на бизнеса с правителството.Големият проблем е висшето образование, констатира той. Академичната консервативност е изиграла лоша шега, защото образованието силно се е отдалечили от нуждите на икономиката. Грешният стимул за масовизация е довел до девалвация. Младите хора предпочитат да учат в чуждите университети.Горанов заяви, че добрата новина е, че тази тенденция се обръща, около 40 000 души са се върнали в страната. През 2012-2014 са се връщали хора на около 40 г, а в последните години се връщат по- млади хора.Кризата на пазара на труда крие и възможности. Българският бизнес се приспособява към по- интензивно и модерно производство.Ако не се инвестира в средно образование тази диспропорция бедни/богати ще се увеличава.Ниските доходи увреждат пазара на труда, доколкото на него остават тези с ниска квалификация. Това, което ни дава положителния цикъл като макроикономическо състояние трябва да се използва.\"Следващите няколко години това правителство ще продължи политиката на увеличаване на минималните доходи.\", категоричен беше той.", "date": "2018.01.30", "title": "Горанов: Увеличаваме минималните доходи "}
{"url": "https://news.bg/int-politics/tsru-vizhda-kitay-kato-dori-po-golyama-zaplaha-za-sasht-ot-rusiya.html", "text": "Опитите на Китай за упражняване на скрито влияние върху Запада са също толкова тревожни, колкото подривната дейност на Русия. Това обяви директорът на Централното разузнавателно управление (ЦРУ) на САЩ в интервю за БиБиСи.Майк Помпео коментира, че катайците \"имат много по-голeми възможности\" да го правят в сравнение с тези на руснаците.Като примери той е дал опитите на Китай за кражба на американска търговска информация и проникването в училища и болници, като това се разпростирало също така върху Европа и Обединеното кралство.Помпео беше твърдолинеен конгресмен от Републиканската партия преди да стане началник на ЦРУ.\"Помислете за мащабите на двете икономики\", посочи Помпео, имайки предвид Русия и Китай, като подчерта: \"Китайците имат много по-големи възможности да изпълнят тази задача в сравнение с руснаците.\"По-рано тази година бивш агент на ЦРУ беше арестуван по обвинения в съхранение на класифицирана информация в казус, за който се смяташе, че е свързан с разрушаването на шпионските операции на ЦРУ в Китай.В двете години преди ареста на Джери Чун Лий, около 20 информатора на ЦРУ бяха убити или вкарани в затвора в Китй - един от най-катастрофалните провали на американските специални служби през последните години.Шефът на ЦРУ коментира, че страните биха могли колективно да направят повече за борба с опитите на Китай за упражняване на влияние върху Запада.\"Ние можем да наблюдаваме много фокусирани опити за кражба на американска информация, за проникване в САЩ с шпиони - с хора, които ще работят в полза на китайското правителство срещу Америка\", изтъкна още Майк Помпео.", "date": "2018.01.30", "title": "ЦРУ вижда Китай като дори по-голяма заплаха за САЩ от Русия"}
{"url": "https://news.bg/crime/pravosadie-za-vseki-zastrasheno-e-polzvaneto-na-evrofondovete-sled-2020-g.html", "text": "Застрашено е ползването на еврофондовете в следващия програмен период след 2020-а година, ако в страните-членки на Европейския съюз не се постигнат базови стандарти за правосъдие. Това заяви пред БНР Велислав Величков от Гражданската инициатива \"Правосъдие за всеки\".Припомняме от \"Правосъдие за всеки\" и Центъра за оценка на въздействието на законодателството изпратиха до офиса на еврокомисаря по правосъдието Вера Юрова позиция по проблема върховенство на закона. В доклада, изпратен до еврокомисаря, има и анализ за състоянието на правосъдието и борбата с корупцията в България.Според Величков, за , е необходимо националните прокуратури на страните-членки, които ратифицират нейното въвеждане на своя територия да работят в съответствие с европейските стандарти за правосъдие.Националните прокуратури извършват разследвания, например за кражбите на пари от еврофондовете и злоупотребите с обществени поръчки с тези пари. По думите му, , това ще се заложи провала на единната европейска прокуратура.Относно акцията за проверка на луксозни имоти и коли, Велислав Величков припомни, че през 1997-а година имаше акция за скъпите коли в България с името \"Комар\". \"Тогава полицаи сваляха мутри от колите по българските кръстовища, отнемаха колите, закарваха ги на паркинги и започваха някакви разследвания. Тях трябваше да ги проведе прокуратурата. Спомняте ли си, че нямаше нито един осъден от тази акция и всички коли в последствие бяха или репатрирани, или върнати. Акция, по времето на Богомил Бонев, която произведе нулев резултат\", каза Величков.Той е категоричен, че 20 години по-късно ще умножим нулевия резултат по нула. Защото разследването на скъпите коли, тоест на евентуален продукт на забогатяването чрез престъпни пари, не може да разкрие престъпленията и да накаже хората, които са извършили тези престъпления, убеден е Величков.Защо българската прокуратура, при наличието на Комисията за отнемане на незаконно придобито имущество, досега не си е свършила работата и не е проверила състоянието на някои родни политици, бизнесмени и олигарси, което е милиардно състояние, неизвестно как натрупано чрез техните доходи, при наличие на жалби в прокуратурата.Защо разследваме скъпите коли, а не разследваме многомилионните имоти на някои хора, които уж би трябвало да се издържат например с депутатска заплата, запита реторично Велислав Величков.", "date": "2018.01.30", "title": "\"Правосъдие за всеки\": Застрашено е ползването на еврофондовете след 2020 г."}
{"url": "https://news.bg/society/20-40-lv-mesechno-dalzhat-bezrabotnite-za-zdravni-vnoski.html", "text": "От 1 януари хората, които сами внасят задължителните си здравни вноски (например трайно безработни, които не получават обезщетение за безработица и не се осигуряват от държавата и др.) и не са регистрирани като самоосигуряващи се по смисъла на Кодекса за социално осигуряване, дължат месечно по 20,40 лева. Със Закона за бюджета на Държавното обществено осигуряване за 2018 г. от 1 януари 2018 г. е определен нов размер на минималния осигурителен доход - 510 лв. Според Закона за здравното осигуряване, неосигурените на друго основание се осигуряват върху доход, не по-малък от половината от минималния месечен размер на осигурителния доход за самоосигуряващите се лица. Тоест за тях здравноосигурителната вноска се изчислява в размер на 8% върху 255 лв.От НАП напомнят, че срокът за внасяне на тези вноски е до 25-то число на месеца, следващ месеца, за който се отнасят. Здравната вноска за месец януари 2018 г. трябва да се внесе най-късно до 26 февруари 2018 г., тъй като 25 февруари е почивен ден - неделя.От НАП напомнят също, че всички, за които възниква задължение сами да внасят здравноосигурителните си вноски, подават в НАП декларация Образец 7. Тя се подава в офиса на агенцията по постоянен адрес, в срок до 25-то число на месеца, следващ месеца, за който е възникнало задължението за внасяне на здравноосигурителните вноски.Тоест, ако от 1 януари 2018 г. трябва сами да внасяте здравноосигурителни вноски, то следва да подадете декларация Образец 7 до 26 февруари. Санкцията за неподаване на тази декларация е от 500 до 1000 лева.Здравноосигурителните права на гражданите, които се осигуряват за своя сметка, се прекъсват, ако не са внесени повече от три дължими месечни вноски за период от 36 месеца. Периодът се брои до началото на месеца, предхождащ месеца, в който лицето потърси медицинска помощ, платена от Националната здравноосигурителна каса.Гражданите могат да направят справка за здравноосигурителния си статус както и да проверят периодите, за които им липсват здравноосигурителни вноски, чрез електронната услуга на НАП на www.nap.bg. Справка за здравния статус клиентите на администрацията могат да направят и по телефона на 0700 18 700 на цената на градски разговор от цялата страна. Услугата е автоматична и изисква само въвеждане на ЕГН чрез клавиатурата на телефона.Освен това системата дава данни и за всички месеци и години, за които не са платени задължителните здравноосигурителни вноски. Справката за здравен статус по телефона работи 7 дни в седмицата, 24 часа на ден.", "date": "2018.01.30", "title": "20,40 лв. месечно дължат безработните за здравни вноски"}
{"url": "https://news.bg/world/bezreditsi-v-livan.html", "text": "Безредици избухнаха в Ливан, съобщава АП. Причината е видеозапис, в който ливанският външен министър нарича председателя на парламента Набих Бери убиец.Десетки излязоха на протест и опитаха на щурмуват офис на партията на външния министър Джебран Басил.Премиерът Саад Харири призова към спокойствие. Безредиците съвпаднаха с визита на германския президент Франк-Валтер Щайнмайер.", "date": "2018.01.30", "title": "Безредици в Ливан"}
{"url": "https://news.bg/press/udari-chasat-za-proverka-na-paraliite-fandakova-zelenite-bileti-davat-efekt.html", "text": "Цветан Василев най-сетне призован, получил и 11 000 стр. с обвиненияВластите в Сърбия най-сетне са връчили призовка и 11 хил. страници обвинителен акт на основния подсъдим по делото за източване на над 2,5 млрд. лв. от КТБ Цветан Василев. Това съобщи специално за \"24 часа\" прокурорът по делото Иван Гешев, който е и шеф на спецпрокуратурата. Той се позова на информация от мрежата за съдебно сътрудничество Евроджъст.На два пъти спецсъдът отложи старта на делото. Една от причините за това бе, че Василев не е получил съдебните документи. По закон те трябва да бъдат връчени на всеки подсъдим, след като делото се внесе в съда.Удари часът за проверка на паралиитеПрокуратурата започна проверка на собственици на скъпи имоти за над 500 000 лева и луксозни автомобили от 5 марки, които са купени през 2015 и 2016 г. Акцията е по нареждане на главния прокурор Сотир Цацаров, който получил две справки - от НАП и от Главна дирекция \"Национална полиция\".20 транссексуaлни с искове за смяна на пола20 транссексуaлни души са поискали от съда да им смени пола по документи от 2001-ва година досега. Оказва се, че мъжете, които имат женско самосъзнание, са в пъти по-активни в търсене на правата си по съдебен ред за заличаване на мъжкото си минало. Те искат нови имена, ново ЕГН и нова идентичност по отношение на записания в личната карта пол. Това показва справка на \"Монитор\" по водените дела по Закона за гражданската регистрация. До 2012 година те са били 13, като само в два случая магистратите са отказали. След тази дата останалите становища са били позитивни, сочат още данните.Фандъкова: \"Зелените билети\" дават ефектИмаше ефект от зеления билет, макар и за един ден, обобщи новата мярка срещу замърсения въздух кметът на София Йорданка Фандъкова по БНТ.По думите ѝ, данните показват, че през вчерашния ден в метрото са се возили с 12 000 повече пътници в сравнение с предходната неделя. Около 23 000 души са се возили в метрото със \"зелен билет\". Но със сигурност тези 12 000 души повече или поне част от тях са слезли от автомобилите си.Румъния се измъква, а България остава под наблюдение в ЕСОтлитат надеждите на правителството на Бойко Борисов да се освободи до края на тази година от унизителния контрол за върховенство на закона, въведен само за България и Румъния от първия ден на членството им в ЕС. След 10-годишно прилагане на Механизма за сътрудничество и проверка (МСП) Румъния е на път да достигне европейските стандарти по отношение на правосъдието и върховенството на закона, както и в борбата с корупцията. На България обаче все още й предстои дълъг път. Това става ясно от проучване, поръчано от Комисията по бюджетен контрол на Европейския парламент.Голф игрището край Елин Пелин: от Красимир Гергов, през китайци до продажба заради дълговеГолф игрището край Елин Пелин, което трябваше да стане част от китайския мегакомплекс \"Света София\", е обявено за продажба от частен съдебен изпълнител. Близо 550 дка земя, сграда и оборудване на компанията \"Голф клуб\" се предлагат за 12 млн. лв. с ДДС. Търгът е по искане на консултантската компания \"Урбанико\", която има да получава 860 хил. евро от \"България дивелопмънт холдингс лимитед\", която преди три години купи \"Голф клуб\" от Красимир Гергов.Игрището трябваше да стане част от мегакомплекс за 1.5 млрд. евро, включващ луксозни хотели, казина и други атракции. Проектът на няколко пъти беше отлаган, като последно се планираше строителството да започне в началото на тази година. ", "date": "2018.01.30", "title": "Удари часът за проверка на паралиите, Фандъкова: \"Зелените билети\" дават ефект"}
{"url": "https://news.bg/world/mirnite-pregovori-v-kolumbiya-buksuvat.html", "text": "Колумбийското правителство заяви, че спира мирните преговори с левичарската Национална освободителна армия (ELN), предаде Би Би Си.Решението на властите идва след атаките от уикенда в Северна Колумбия, оставили седем полицейски служители мъртви, а други 47 души ранени.Правителството казва, че групата стои зад трите атентата.Националната освободителна армия призна, че е извършила най-кървавата атака, но не и останалите. Колумбийският министър на отбраната заяви, че и трите атаки са свързани.Колумбийският президент Хуан Мануел Сантос каза, че преговорите са прекъснати поради \"липса на съгласуваност от страна на ELN между думите и действията й\".ELN е втората по големина бунтовническа група в страната. Тя има по-малко членове от най-голяма бунтовническа група - Революционните въоръжени сили на Колумбия (FAKC).Правителството подписа ревизирано мирно споразумение с FARC през ноември след четиригодишни преговори в кубинската столица Хавана.", "date": "2018.01.30", "title": "Мирните преговори в Колумбия буксуват"}
{"url": "https://news.bg/world/sasht-obvinyavat-hakani-za-atentata.html", "text": "САЩ смятат, че свързаната с талибаните мрежа Хакани стои зад нападението с линейка бомба в събота в столицата на Афганистан - Кабул, предаде Ройтерс.Агенцията се позовава на говорител от американската армия. При нападението бяха убити над 100 души. Това заяви американски военен говорител.Атентатът стана в силно охранявана зона на столицата Кабул.САЩ обвиняват Пакистан, че дава логистика на мрежата Хакани, която е свързана с талибаните.", "date": "2018.01.30", "title": "САЩ обвиняват Хакани за атентата"}
{"url": "https://news.bg/world/rusiya-iska-da-redi-i-kongresa-na-sasht.html", "text": "Директорът на ЦРУ смята, че Русия се е прицелила в междините избори в САЩ, които ще се проведат по-късно тази година.Майк Помпео каза пред Би Би Си, че не е имало значително намаляване на руските опити за намеса в Европа и САЩ.Той каза също, че Северна Корея може да има способността да удари САЩ с ядрени ракети \"след няколко месеца\".Американската разузнавателна общност смята, че Русия се е намесила в президентските избори през 2016 г.Майк Помпео разсея съмненията, че Доналд Тръмп не се интересува от редовните брифинги на ЦРУ.От своя страна Кремъл обвини САЩ, че се опитва да се намеси в предстоящите избори за държавен глава в Русия.", "date": "2018.01.30", "title": "Русия иска да реди и конгреса на САЩ"}
{"url": "https://news.bg/world/referendum-za-aborta-v-irlandiya.html", "text": "Ирландското правителство се е съгласило да проведе референдум дали да се отмени пълната забрана на страната за аборт, предаде Би Би Си.Допитването трябва да се проведе в края на май.Понастоящем абортът е разрешен, само когато животът на жената е изложен на риск, но не и в случаи на изнасилване, кръвосмешение или фатална аномалия на плода.Премиерът Лео Варадкар заяви, че ще се стреми към реформи.", "date": "2018.01.30", "title": "Референдум за аборта в Ирландия"}
{"url": "https://news.bg/int-economics/exxon-mobil-vlaga-usd50-mlrd-v-ikonomikata-na-sasht.html", "text": "Exxon Mobil влага $50 млрд в икономиката на САЩ. Инвестицията ще бъде направена през следващите 5 годни, разкрива Си Ен Би Си.\"Тези инвестиции са оправдани от уникалните предимства на нашата компания и се стимулират от наскоро приетия закон за данъчна реформа. Това положително развитие ще доведе до създаването на нови работни места в Съединените щати в множество индустрии\", отбеляза президентът на компанията Дарън Уудс .Exxon Mobil ще увеличи производството на шистов нефт в Тексас и Ню Мексико.", "date": "2018.01.30", "title": "Exxon Mobil влага $50 млрд в икономиката на САЩ"}
{"url": "https://news.bg/world/probiv-za-imeto-na-makedoniya.html", "text": "Възможен напредък в спора за името между Гърция и Македония, смята заместник-говорителят на ООН Фархан Хак.Той говори пред журналисти преди посещението в Гърция и Македония на специалния пратеник на ООН Матю Нимиц, отбелязва АП.Според ООН може да бъде постигнат напредък в разрешаването на 25-годишния спор между Гърция и Македония за името, ако има нагласа за компромис у ръководството и народите на двете държави.Самият Нимиц си даде срок от два месеца за намиране напредък.", "date": "2018.01.30", "title": "Пробив за името на Македония?"}
{"url": "https://news.bg/education/v-770-uchilishta-v-stranata-ne-uchat-zaradi-gripa.html", "text": "Заради обявена грипна епидемия в 770 училища в страната днес няма да има учебни занятия, съобщиха от Министерството на образованието и науката.За 138 училища в област Бургас грипната ваканция продължава до 2 февруари.В столицата 276 училища също няма да учат до 2 февруари.В 40 училища в област Сливен и 71 училища в област Русе грипната ваканция започва от днес.В Община Варна 63 училища няма да учат днес, но в област Варна се провеждат учебни занятия.В 13 училища в област Габрово и в 61 училища в област Монтана няма да има учебни занятия до 2 февруари.Обявена е грипна ваканция за 60 училища в област Хасково и за 44 училища в област Ямбол.В още 4 училища няма да се учи днес - ОУ \"Иван Вазов\" - село Мусачево, Софийска област, ОУ \"Св. Св. Кирил и Методий\" - село Ставерци, община Долна Митрополия, област Плевен, СУ \"Хр. Ботев\" - гр. Белоградчик, и ОУ \"Васил Левски\" - село Бойница, област Видин.", "date": "2018.01.30", "title": "В 770 училища в страната не учат заради грипа"}
{"url": "https://news.bg/int-politics/sasht-besni-na-rusiya-za-sluchkata-nad-cherno-more.html", "text": "Държавният департамент на САЩ определи като \"опасно\" прихващането, извършено от руски изтребител Су-27 срещу американски разузнавателен самолет над Черно море.По данни на командването на американския военноморски флот в Европа, Су-27 се е приближил до американския самолет EP-3 на метър и половина и \"летеше непосредствено пред коридора на EP-3\".Инцидентът се е разиграл в международното въздушно пространство на 29 януари.Говорителката на Държавния департамент Хедър Науерт обвини Русия в пренебрегване на международните норми и в грубо нарушение на споразумението за \"предотвратяване на инциденти в и над открити води от 1972 г.\"Вашингтон настоя Москва да прекрати действията, които създават заплаха за екипажа.По-рано от руското военно министерство обявиха, че Су-27 е прихванал самолет за радиоелектронно разузнаване EP-3E Aries II на ВМС на САЩ над неутрални води в Черно море, като не му бил позволил да наруши въздушното пространство на Русия.", "date": "2018.01.30", "title": "САЩ бесни на Русия за \"случката\" над Черно море"}
{"url": "https://news.bg/finance/ikonomicheskiyat-rastezh-reshava-problema-s-rabotnata-raka-ubeden-shefat-na-bnb.html", "text": "Изпреварващият икономически растеж решава проблема с работната ръка, убеден е управителят на Българската народна банка (БНБ) Димитър Радев.Макроикономическата ситуация е много добра. Икономиката за трета година расте с изпреварващ темп спрямо европейската. Основен фактор на растежа е вътрешното потребление, износът се представя добре, публичните финанси са стабилни.Тези акценти постави Димитър Радев - управител на БНБ по време на 12-та годишна среща на бизнеса с правителството.Състоянието на банковия сектор е добро, заяви Радев. Капиталовата адекватност надхвърля 22%. 1,200 млрд. лева е печалбата на банките за миналата година, а лошите кредити са 11%, отчете Радев. Банките навлизат във възходящ лихвен цикъл.Пазарът на труда - това, което може да помогне за решаване на проблемите, е поддържането на изпреварващ икономически растеж.Няма различия между Европейската централна банка (ЕЦБ) и политиката на БНБ.Относно продажбата на Общинска банка, Радев заяви, че става въпрос за една приватизационна сделка, а правомощията на БНБ са фиксирани в закона. Има ясно разписана процедура и изискванията на закона са спазени.", "date": "2018.01.30", "title": "Икономическият растеж решава проблема с работната ръка, убеден шефът на БНБ"}
{"url": "https://news.bg/crime/zadarzhaha-bashtata-lelyata-i-chichoto-na-ubitoto-ot-pitbul-dete.html", "text": "Задържани са бащата, лелята и чичото на починалото след ухапване от куче 3-годишно дете от село Мокрище. По информация на ОДМВР-Пазарджик, собственик на кучето е лелята на детето.Районна прокуратура-Пазарджик наблюдава досъдебно производство за това, че на 29 януари в с. Мокрище, общ. Пазарджик, не са били положени достатъчно грижи за гръбначно животно - куче от породата \"питбул\", което е било под надзор, като в резултат на това е последвала смъртта на 3-годишно момче.В хода на проведеното разследване е извършен оглед на местопроизшествието, към който е приложен и фотоалбум, разпитани са свидетели, назначена е съдебно-медицинска експертиза, която да определи причините за смъртта на детето, уведомени са Община Пазарджик и Агенцията по храните. Кучето е било прегледано от ветеринар, като по отношение на собствениците му е издадено предписание.След подаване на сигнал за случилото се на мястото незабавно са изпратени дежурни екипи на РУ-Пазарджик и \"Спешна помощ\", обяснява говорителят на ОДМВР - Пазарджик Мирослав Стоянов, съобщава .Стоянов допълва, че за съжаление медиците са констатирали смъртта на 3-годишно момченце, което живеело в къщата заедно с баща си и свои роднини. Разследващите установили, че то излязло на двора и там по неустановени до момента причини е било нападнато от вързаното със синджир куче. За случилото се незабавно е уведомен прокурор от Районната прокуратура в Пазарджик. Тялото на детето е транспортирано в отделение \"Съдебна медицина\" при МБАЛ - Пазарджик за аутопсия.Роднини на задържаните твърдят, че детето е оставяно без надзор, съобщава БТВ. Кучето е било вързано в двора с дебел синджир и според собствениците и съседите досега не е проявявало агресия. Майката на убитото дете работи в Германия и се е прибрала днес сутринта.\"Кучето не беше агресивно. Отговорността за това дете носят майката и бащата, не невинни хора. Трябва да се търси отговорността на родителя\", коментира съсед. \"Хора разказват, че това дете е скитало и по центъра, което е на 2 километра. Кучето не беше агресивно, не е използвано за боеве\", споделя друг съсед.Кучето все още е в двора и е вързано. Според Петко Митев, директор на ОД по безопасност на храните, не е опасно то да остане там. Трудно е да се каже какво е отключило агресия, предстои да се извършат следствени действия по отношение на неговата агресивност и ще се реши съдбата му, коментира Митев.", "date": "2018.01.30", "title": "Задържаха бащата, лелята и чичото на убитото от питбул дете"}
{"url": "https://news.bg/politics/borisov-vinagi-sam-bil-za-svobodata-na-slovoto.html", "text": "\"Аз съм винаги бил за свободата на словото. Ако някой от собствениците има проблеми с правосъдието, това не е мой въпрос, а въпрос на правосъдието. От там нататък никой не може да ми каже, че вестник \"Капитал\" и техните медии, не са медии. И като са ме поканили, аз съм длъжен да дойда и да отговоря на всички въпроси. Така разбирам свободата на словото\". Това отговори премиерът Бойко Борисов след 12-та среща на бизнеса с правителството, на въпрос защо е на форума, организиран от в. \"Капитал\". \"Битката между олигарсите нека си се води. Това го има в цял свят. Виждате навсякъде където има медийни собственици и участници в политиката, тази битка я има\", заяви още Борисов и добави, че , на който е отговорено на всички въпроси, които са интересували бизнеса.Припомняме, става въпрос за сюжета покрай (КОНПИ), според която бизнесменът Иво Прокопиев има незаконно придобито имущество, установено чрез несъответствие при приходите и разходите на Прокопиев. Бизнесменът определи проверката на КОНПИ като атентат срещу правото на собственост на всички български граждани и категорично отхвърли всички твърдения на КОНПИ, Повдигнатото му обвинение за ЕВН Прокопиев квалифицира именно като задействане на цялата система за натиск.", "date": "2018.01.30", "title": "Борисов: Винаги съм бил за свободата на словото"}
{"url": "https://news.bg/int-politics/desetki-zaginali-sled-tezhki-boeve-pri-opit-za-prevrat-v-jemen.html", "text": "Най-малко 36 души са били убити и 185 ранени за два дни при тежки боеве между сепаратистите и правителствените войски в Аден - временната столица на Йемен, съобщиха от Червения кръст, цитирани от \"Франс прес\".Тежките боеве са се засилили през нощта, след като двете страни са използвали танкове и артилерия на втория ден от опита за \"преврат\" в южния пристанищен град, уточниха военни източници.Оглавяваната от Саудитска Арабия военна коалиция, която подкрепя правителството в Йемен, призова днес за незабавно спиране на огъня и прекратяване на \"всички форми на въоръжен конфликт\" в изявление, цитирано от саудитската държавна новинарска агенция СПА.В него се изтъква, че коалицията ще предприеме \"всички необходими мерки за възстановяване на сигурността и стабилността\", след като по-ранните призиви за сдържаност не бяха чути.Внезапното разгаряне на боевете добави още едно измерение към един от най-сложните конфликти в света, при който загинаха хиляди хора, а милиони са на ръба на глада.Ръководителят на мисията на Международния комитет на Червения кръст в Йемен Карлос Баталас написа в \"Туитър\", че при сблъсъците в Аден са загинали 36 души, а други 185 души са били ранени. Той не е уточнил колко са цивилните жертви.Местните жители са били блокирани по домовете си, след като петима сепаратистки бойци са били убити от снайперисти, а четирима войници са загинали при сблъсъци, уточниха военни източници, като в боевете са били хвърлени включително танкове и тежка артилерия.Сблъсъците станаха, след като силите на сепаратистите овладяха правителствени сгради, като премиерът на Йемен определи тези действия като опит за преврат.През нощта силите за сигурност на сепаратистите са напреднали в някои райони и са стигнали само на около километър от президентския дворец в Аден. Те също така са превзели два военни лагера край международното летище в Аден, което остава затворено втори ден.Аден служи за седалище на подкрепяното от Саудитска Арабия правителство на президента Абед Рабу Мансур Хади, след като то беше принудено да напусне столицата Сана от бунтовниците хуси преди три години.Сепаратистите, които искат възстановяването на Южен Йемен, който съществуваше преди 1990 г., подкрепяха силите на Хади срещу бунтовниците хуси, които са шиити, но напрежението между тях нарасна през последните месеци.Бойци от двете страни бяха разположени в големи части на Аден, който е парализиран за втори пореден ден, след като 15 души бяха убити и десетки ранени в неделя.Университетите, училищата и магазините остават затворени.Военните действия избухнаха в неделя сутринта, когато проправителствените войници са попречили на поддръжници на сепаратисткия Южен преходен съвет да влязат в Аден за демонстрация.Сепаратистите са изпратили допълнителни сили от централната провинция Мариб и южната провинция Абиан. Силите от Абиан са се отправили към Аден след сблъсъци с лоялни на правителството сили по пътя.След като сепаратистите превзеха правителствените сгради в неделя, премиерът Ахмед Бин Дагер осъди \"преврата... в Аден срещу законността и единството на страната\".Той призова оглавяваната от Саудитска Арабия коалиция да се намеси в негова защита.", "date": "2018.01.30", "title": "Десетки загинали след тежки боеве при опит за преврат в Йемен"}
{"url": "https://news.bg/regions/bageri-sreshtu-nezakonni-postroyki-v-plovdivskiya-kv-stolipinovo.html", "text": " В пловдивския квартал \"Столипиново\" се провежда акция срещу незаконни постройки, съобщава НоваТВ. Тази сутринта багери влизат в квартала, за да събарят незаконни търговски обекти. Над 150 павилиона и магазини трябва да бъдат бутнати до два месеца.Има засилено полицейско присъствие по време на акцията заради опасност от ескалация на напрежението. В списъка със сгради, които трябва да бъдат премахнати, попадат заложни къщи, златарски ателиета и магазини за дрехи. Незаконните магазини са съборени пред очите на собствениците им. Някои от тях повече от 10-години въртят търговия в квартала без всякакви разрешителни.В незаконна постройка се оказа и една от ромските фондации, която твърди, че работи по европейски проекти. Междувременно, стана ясно, че част от собствениците на търговски обекти никога не били плащали данъци за дейността си. Акцията в квартала продължава и утре.", "date": "2018.01.30", "title": "Багери срещу незаконни постройки в пловдивския кв. \"Столипиново\""}
{"url": "https://news.bg/crime/parlamentat-ne-mozhe-da-ne-prieme-ostavkata-na-delyan-dobrev-reshi-ks.html", "text": "Противоконституционно е решението на депутатите от 4 октомври 2017 г.Решението е на Конституционния съд по дело №8 за подадената от Добрев на 3 октомври.  с аргумент, че Народното събрание няма право да вземе решение против волята на народния представителРешението е подписано с особени мнения на съдиите Кети Маркова, Анастас Анастасов, Гроздан Илиев и Филип Димитров.Съдиите Кети Маркова и Анастас Анастасов считат, че искането е допустимо и разгледано по същество е неоснователно. Съдиите Гроздан Илиев и Филип Димитров намират искането за недопустимо.На заседанието са присъствали 11 конституционни съдии.Припомняме, Добрев обяви, че ще напусне политиката, след като беше обвинен за  от червения депутат Елена Йончева.Няколко часа след като , герберите в цялата страна се обявиха против това негово решение. В няколко отворени писма местните формации на ГЕРБ се обявиха против оттеглянето на депутата и призоваха премиера Борисов да не приема оставката на Добрев.", "date": "2018.01.30", "title": "Парламентът не може да не приеме оставката на Делян Добрев, реши КС"}
{"url": "https://news.bg/society/ogranichavame-populatsiyata-na-divi-praseta-kato-myarka-protiv-afrikanskata-chuma.html", "text": "Българската агенция по безопасността на храните (БАБХ), Изпълнителната агенция по горите и Съюза на ловците и риболовците в България предприемат мерки за ограничаването на популацията от диви прасета в страната.Мерките за намаляване на популацията на прасетата се предприемат за ограничаване на евентуалното разпространение на болестта \"Африканска чума\" по свинете. На този етап България не е засегната от силно заразната болест, но са необходими превантивни мерки, каквито се прилагат и в останалите европейски държави, посочват от БАБХ.Според изпълнителния директор на БАБХ Дамян Илиев в Германия амбициите са до края на годината популацията от глигани да бъде намалена със 70%, като за целта държавата отпуска и финансиране за отстреляно животно.В България такива мерки са намалението на цената на индивидуално разрешително за лов на дива свиня от 30 лв. на 1 лв. 50% се понижава и цената при организиран ловен туризъм за отстреляни млади животни на възраст между 1 и 2 години.Оперативен щаб към Министерство на земеделието, храните и горите ще се събира периодично, за да обсъжда и предлага мерки за превенция във връзка с опасността от евентуално навлизане на африканската чума по свинете на територията на страната.", "date": "2018.01.30", "title": "Ограничаваме популацията на диви прасета като мярка против африканската чума"}
{"url": "https://news.bg/world/yaponka-sadi-darzhavata-zaradi-prinuditelna-sterilizatsiya.html", "text": "Японска гражданка, която принудително е била стерилизирана на 15-годишна възраст заради психическо заболяване, е първата от хиляди жертви, която съди правителството, пише \"Гардиън\".Установено е, че около 16 000 души са стерализирани без тяхно съгласие според закон за евгениката, който остава в сила до 1996 г.Жената, която е на около 60-годишна възраст, търси обезщетение в размер на около 100 000 долара, тъй като държавата е нарушила човешките й права и не е получила подкрепа, когато е преминавала през процедурата, става ясно от съдебни документи, цитирани от \"Киодо\".Не се съобщава името на жената.Правителството обяви, че е готово да разговаря с жената, за да й окаже помощ, но не планира да предостави помощ на всички жертви, каза представител на здравното министерство пред АФП.Законът за евгениката е въведен през 1948 г. Той позволяваше стерилизация без или със съгласието на хора с психически заболявания и вродени заболявания с цел предотвратяване раждането на болни потомци и защита живота и здравето на майката.Германия и Швеция имаха подобни мерки, но след отмяната им се извиниха на жертвите и платиха компенсация.", "date": "2018.01.30", "title": "Японка съди държавата заради принудителна стерилизация"}
{"url": "https://news.bg/crime/rast-na-krazhbite-na-avtomobili-v-sofiya.html", "text": "19 коли със запален двигател са откраднати в София за януари 2018 г., съобщи БНР, позовавайки се на МВР.От вътрешното ведомство отчитат, че има увеличение на този вид престъпление. Заради студеното време навън, повечето хора предпочитат да затоплят купето на автомобила си преди да се качат в него.Повечето от . Най-често такива престъпления се извършват, когато водачът излезе за минута от колата си, за да купи вестник или закуска.\"Има леко завишаване на противозаконните отнемания на кола със запален двигател. Миналата година за същия период бяха 6 автомобила, а към момента са 19. Това прави около 19% от общо заявените противозаконно отнети автомобили от началото на годината към настоящия момент\", заяви Пламен Максимов от Сектора за борба с кражбите на автомобили в Столичната полиция.", "date": "2018.01.30", "title": "Ръст на кражбите на автомобили в София"}
{"url": "https://news.bg/crime/mvr-s-operatsiya-sreshtu-krimikontingenta.html", "text": "Спецоперация по линия на активния криминален контингент се провежда на територията на цялата страна, съобщиха от МВР.Към момента няма задържани. От вътрешното ведомство уверяват, че се работи  по дела, които са процес на разследване съвместно с прокуратурата.От пресцентъра на , дали днешната акция има връзка с обявената вчера проверка на луксозни коли и имоти.Операцията продължава.", "date": "2018.01.30", "title": "МВР с операция срещу кримиконтингента "}
{"url": "https://news.bg/int-politics/v-turtsiya-arestuvat-lekari-zaradi-kritiki-kam-operatsiyata-v-siriya.html", "text": "Турски прокурор е наредил задържането на 11 високопоставени членове на турската медицинска асоциация (TTB), включително и на председателя, след критики към военната операция на Турция в Северна Сирия, съобщава \"Ройтерс\".Прокурорът коментира, че полицията в Анкара е започнала съдебни дела във вторник сутринта и операциите по издирване и задържане са извършени в няколко провинции. Медиите съобщават, че девет от медиците са задържани.Към момента повече от 300 души са задържани за постове в социални мрежи, критикуващи кампанията, започнала преди 10 дни.Адвокатът на медицинската асоциацията Зийнет Оселик коментира, че лекарите са изправени пред обвинения за \"пропаганда в подкрепа на терористична организация и провокация на обществеността\". Оселик допълва, че за пръв път в историята на асоциацията са задържани всички членове на управителния съвет.Асоциацията критикува миналата седмица операция в Африн с изявление: \"Не на войната и незабавен мир\". Във връзка с това турският президент Ердоган обвини медицинската асоциацията в предателство.\"Повярвайте ми, те изобщо не са интелектуалци, те са банда роби. Те са служители на империализма\", коментира Ердоган пред партийни членове в северната провинция Амасия в неделя.\"Тези викове \"не на войната\" от тази тълпа ... не са нищо друго освен предателство в душите им\", допълва той.Турският министър на здравеопазването Ахмет Демиркан е цитиран от вестник \"Хюриет\" като заявява, че асоциацията няма право да прави такива изявления и министерството на здравеопазването е подало съдебен иск за отстраняване на администрацията на организацията.\"Тя (медицинската асоциация) направи голяма грешка. Ще бъдат предприети необходимите действия в съответствие със закона\", допълва Демиркан.", "date": "2018.01.30", "title": "В Турция арестуват лекари заради критики към операцията в Сирия "}
{"url": "https://news.bg/politics/bsp-iska-ot-delyan-dobrev-da-povtori-ostavkata-si.html", "text": "БСП иска депутатът от ГЕРБ Делян Добрев отново да си подаде оставката. Заместник-председателят на Народното събрание Валери Жаблянов направи изявление в централата на червената партия.Малко по-рано днес Конституционният съд обяви  да освободи Делян Добрев. След гласуването в пленарна зала .Парламентарната група е нарушила свободната воля на Добрев. Конституцията е категорична за всички случаи, в които може да бъде прекратен мандата на народен представител, заяви Жаблянов. Цялата ПГ на ГЕРБ носела вина за нарушаването на основния закон.Според социалистите това нарушаване на Конституцията е умишлено, затова и от левицата искат ръководството на ПГ на ГЕРБ да понесат отговорност. Според БСП герберите умишлено са погазили принципите на правовата държава.Това е нашата позиция, категоричен бе Жаблянов. ", "date": "2018.01.30", "title": "БСП иска от Делян Добрев да повтори оставката си"}
{"url": "https://news.bg/world/atina-iska-neprevodimo-ime-za-makedoniya.html", "text": "Гърция обяви, че иска Македония да приеме \"непреводимо\" име за уреждане на дългогодишния спор между двете държави, съобщава АФП.Гърция възприема името \"Македония\" като част от културното си наследство, а също така е името на гръцка провинция, която се смята, че е била в центъра на древната империя на Александър Македонски.Гръцкото правителството се опасява, че Македония може да предяви териториални претенции към територията на Гърция.Посредникът на ООН Матю Нимиц се опитва да помогне на двете държави да разрешат спора, който датира още от 1991 г.\"Първото нещо, което ще бъде обсъдено, е име на езика или езиците на съседната страна, което не може да бъде преведено на друг език\", каза гръцкият финансов министър Никос Коциас през телевизия ERT.Министърът добави, че всяко бъдещо споразумение ще трябва да бъде ратифицирано от гръцкия парламент, а също така ще са необходими промени в конституцията на Македония.Днес се очаква Нимиц да разговаря с Коциас.Нимиц е предложил няколко имена: Република Нова Македония; Република Северна Македония, Република Горна Македония; Република Вардарска Македония и Република Македония (Скопие).Заради възраженията на Гърция Македония членува в ООН под името Бивша югославска република Македония (БЮРМ).Въпросът трябва да бъде разрешен преди Македония да се присъедини към НАТО и ЕС, тъй като Атина заплашва да наложи вето.", "date": "2018.01.30", "title": "Атина иска „непреводимо” име за Македония"}
{"url": "https://news.bg/economics/s-novi-7-mln-evro-mrrb-razviva-pogranichnite-regioni-mezhdu-balgariya-i-makedoniya.html", "text": "Нови 7 млн. евро ще бъдат инвестирани от Министерството на регионалното развитие и благоустройството за развитие на пограничния регион между България и Македония чрез Програмата за трансгранично сътрудничество ИНТЕРРЕГ-ИПП България - Бивша югославска република Македония 2014-2020 г. Това обяви заместник-министър Деница Николова, която председателства петото заседание на Съвместния комитет за наблюдение на програмата, което се проведе в Кюстендил.До дни ще бъде обявена втората покана за набиране на проектни предложения от организации от двете страни на границата, като срокът за кандидатстване ще бъде три месеца.Зам.-министър Николова отбеляза, че в момента между двете страни се изпълняват 48 проекта за над 10 млн. евро, като над 50% от договорения ресурс е разплатен. Те са в областта на подобряване на възможностите за развитие на устойчив туризъм, опазване на околната среда и повишаване на конкурентоспособността.Новите проекти ще се подават и оценяват изцяло по електронен път, с което се улесняват потенциалните бенефициенти и ще се осигури по-голяма публичност при оценка на проектите, които се избират на конкурентен принцип. Интересът е много голям, като само в рамките на първата покана са подадени над 200 предложения, от които са финансирани 48, стана ясно на заседанието.\"Резултатите, които постигаме, дават своя принос в контекста на българското председателство на ЕС, защото един от приоритетите ни е приобщаването на Западните Балкани. Тази програма е един от примерите, които дават своя принос не само към изпълнение на този приоритет, но и в утвърждаването на добрите взаимоотношения, създаване на нови партньорства и съвместни проекти, които да развиват регионите на двете държави и които са доказателство, че заедно постигаме повече\", отбеляза Деница Николова.Тя подчерта, че приоритетни за програмата ще са интегрираните проекти, които постигат целите на заложените индикатори. \"Обявяваме за финансиране 100% от ресурса на програмата, с което се надяваме до края на годината да изпълним всички 27 индикатори. Към момента покриваме 14 от тях\", каза още заместник регионалният министър.Интересът е огромен, защото ефектът е видим. Успяхме да развием потенциала на тези изостанали региони. Така допринасяме и за изпълнение на Договора за добросъседство между двете страни.Пред журналисти в Кюстендил зам.-министър Деница Николова съобщи, че с много добри темпове се изпълнява и Оперативна програма \"Региони в растеж\" 2014-2020 г. Към днешна дата са договорени 67% от средствата по програмата, които са над 3 млрд. лв. Извършените плащания са в размер на 27% от договорените средства.Зам.-министър Николова анонсира, че до седмица ще бъде дискутирана на комитет за наблюдение поканата за енергийна ефективност в малките общини, а до края на месец април ще стартира и мярката за деинституционализация на възрастни хора и схемата за финансиране на проекти в туризма.\"Трябва да правим разграничение между териториално-административно делене на страната, което касае броя на общините и областите, и статистическите райони, които в момента са обект на внимание и дискусия от гледна точка на отчитане на показатели към ЕС за развитието на дадена територия\", коментира още зам.-министър Николова в отговор на въпрос за промените в обхвата на районите за планиране.\"Предстои широко обществено обсъждане на вариантите, предложени от работна група, по отношение на статистическите райони. Те са важни доколкото предопределят посоката на инвестициите след 2020 г., като основа за програмирането на всички европейски програми, които се изпълняват на национално ниво. Целта ни е да обособим територията по такива признаци и показатели, че да имаме възможност в бъдеще чрез това райониране, чрез насочване на инвестициите, да получаваме по-добри резултати и по-високо икономическо развитие\", каза още Николова.Тя обясни, че регионите на страната ще се обособят на географски принцип, отчитайки броя на населението, природните дадености, потенциалите за развитие, икономическите връзки и др., за да може да се постига и по-целенасочено развитие в бъдеще.", "date": "2018.01.30", "title": "С нови 7 млн. евро МРРБ развива пограничните региони между България и Македония"}
{"url": "https://news.bg/politics/delyan-dobrev-pita-za-ostavkata-na-elena-joncheva.html", "text": "\"Казусът с динамичния фактически състав подаване на оставка от народен представител е винаги сложен. Спорен е въпросът каква е силата на решението на НС. Дали то има правопораждащо действие или е водеща единствено волята на подалия оставката народен представител. При положение, че КС е предвидил изрично в Конституцията, че НС се произнася с решение, т.е. обсъжда подадената оставка, така и настоящото НС обсъди оставката на Делян Добрев.\" Това заяви председателят на правната комисия Данаил Кирилов по повод решението на Конституционния съд, според което  е противоконституционно. Кирилов припомни как при старта на 42-то НС народният представител от ГЕРБ Иван Портних, избран за кмет на Варна, не е бил освободен от тогавашното мнозинство. Тогава са се наложили три гласувания. В този казус е имало насилие над волята на народния представител за разлика от сега, където Добрев е подкрепен, когато е подал оставката на достойнството, по думите на Кирилов.\"Той защити името си. Ние защитихме неговото име. Затова е нормално и обяснимо, че константната воля на г-н Добрев не е за оставка. И затова ПГ настоя и той направи волеизявление, че оттегля оставката си\", добави Кирилов.Кирилов обърна специално внимание на последния абзац в решението на КС, а именно: \"НС, а не КС, е овластен от Конституцията орган да се произнесе по прекратяване пълномощията на народен представител на основание на подадена оставка. Затова настоящото решение, освен, че по начало не може да има ретроактивно действие, не решава и въпроса за статуса на Делян Добрев като народен представител. Парламентарната процедура по приемане на оставка е установена в интерес на подалия народен представител, поради което продължаването й е обвързано с неговата свободно изразена воля.\"\"Вие знаете каква е свободно изразената воля\", добави Кирилов.В заключение той подчерта, че са спекулативни твърденията на БСП за незачитане на конституционните норми и правилниците.\"С документи в националния ефир опровергах всички лъжи на г-жа Елена Йончева\", заяви от своя страна депутатът Делян Добрев.Той беше категоричен, че след края на декември е изтеглил молбата си за оставка, \"заради подкрепата, която получих от обществото\".Добрев припомни, че е задал въпроси на Йончева, на които още не е получил отговори. Той отново попита участва ли тя в съдружие с офшорна фирма и пълномощник на фирмата ли е лицето Зорница Блъскова, която според доклада за КТБ на \"Аликс партнърс\" е участвала в източването на банката.\"След като Йончева не може да отговори на тези въпроси, ще си подаде ли оставката\", попита Добрев.", "date": "2018.01.30", "title": "Делян Добрев пита за оставката на Елена Йончева"}
{"url": "https://news.bg/world/palestintsi-zameryaha-amerikanski-diplomati-s-domati-vav-vitleem.html", "text": "Протестиращи палестинци щурмуваха бизнес среща на Витлеемската търговско-промишлена палата и принудиха делегация на САЩ да напусне, съобщават \"Ал Масдар\", \"Джерусалим пост\" и други медии.Демонстрантите носиха банер, с който осъждат решението на президента на САЩ Доналд Тръмп за признаване на Йерусалим за столица на Израел. Те скандираха \"американците да напуснат\" и хвърляха домати по представителите на САЩ.Срещата беше между палестински бизнесмени относно сътрудничество между камарата и дипломатическата мисия на САЩ в Йерусалим.Демонстрантите също така са повредили дипломатически автомобил на САЩ.Самир Хазбун, директор на камарата, разказа пред \"Ройтерс\", че петима протестиращи са нахлули по време на семинара, който е организиран с помощта на американското консулство в Йерусалим.", "date": "2018.01.30", "title": "Палестинци замеряха американски дипломати с домати във Витлеем"}
{"url": "https://news.bg/crime/prokuraturata-vliza-v-bdzh.html", "text": "Главният прокурор Сотир Цацаров разпореди да се извърши проверка в БДЖ заради сигнали за злоупотреби.Софийската градска прокуратура да извърши проверка по материали в медиите, според които има злоупотреби в БДЖ. Прокуратурата ще проверява твърденията, че в дружеството се извършва некачествен ремонт на локомотивите. Обект на проверката ще са и сигналите за сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ.Прокуратурата ще изиска от медиите информация по случая.Припомняме, на 26 януари, петък, министърът на транспорта Ивайло Московски разпореди \"във връзка с появилите се медийни материали в публичното пространство\" в БДЖ да се извърши проверка. Става въпрос за откъс от журналистическо разследване на Нова телевизия, излъчено тази сутрин, в който откъс се твърди, че в БДЖ са назначени и взимат заплати футболисти, които никога не са имали някакви ангажименти и не са се явявали на работа. Назначаването им е само фиктивно.Вчера във връзка със сигналите за нередности в дружеството БСП поиска оставката на Московски.Относно това Московски заяви, че е готов да подаде оставка, но няма да го направи, защото състоянието на БДЖ показва добри резултати, а не корупция, както твърдят от опозицията.", "date": "2018.01.30", "title": "Прокуратурата влиза в БДЖ"}
{"url": "https://news.bg/economics/balgarskiyat-biznes-elit-zastaryava.html", "text": "\"Бурното технологично развитие и особено навлизането на новите информационни технологии в живота на хората разсича непрекъснатата линия на поколенията и отваря пропаст между младите и по-възрастните генерации. Проучванията показват, че в България съществуват значителни различия между поколението основатели и поколението приемственици - различия, както в ценностите, така и в моделите и визията за развитието на бизнеса. Този разрив може да се окаже препъникамък в процеса на осигуряване на приемственост\".Това се казва в доклад на тема \"Приемственост и поколенчески различия в бизнес елитите на Прехода\", с автор Томчо Томов - ръководител на Националния център за оценка на компетенциите при БСК. Докладът е представен от Томов по време на научна конференция \"Мобилност на елитите на прехода\" (1989 -2017 г.). Докладът се основава на данни от международни изследвания и проучвания на БСК относно предприемачеството в България и приемствеността между поколенията в бизнеса (предимно фамилния бизнес).Предприемаческата среда в България е сравнително по-слабо развита спрямо другите страни в преход. Изследванията показват, че се открояват две категории предприемачи - движени от възможност или движени от необходимост. Броят на движените от необходимост предприемачи, съставлява около една-трета от общия брой предприемачи у нас, което е твърде висока стойност в сравнение с много други държави.В подхода на правене на бизнес се открояват също две групи предприемачи - едните са малка (20%), но елитарна и енергична група с иновационно-ориентирани бизнеси, а другите са много по-голяма група от бизнеси, които не се занимават с иновации и са насочени предимно към приспособяване и оцеляване.За да се захрани българският икономически растеж, е важно да се идентифицират онези активни предприемачи, които разчитат на високи темпове на растеж и да бъдат подкрепени чрез регулаторни и други мерки, тъй като те са бизнес лидерите, от които се очаква да внесат нова динамика в икономиката; Да се разпространи иновационната култура сред втората група предприемачи и така да се разшири базата, от която зависи международната конкурентоспособност на българската икономика.Като цяло, структурата на бизнеса в България е твърде раздробена и маргинализирана. Към настоящия момент са регистрирани около 1 млн. фирми, но само 45% от тях имат някаква икономическа дейност. Около 93% от активните фирми са микропредприятия (от 0 до 9 заети). Близо 6% са малките предприятия (от 10 до 49 наети), а броят на средните и големите предприятия (50 до 250 и над 250 заети) гравитира в рамките 1 %. През последните 6 г. са закрити общо 4085 предприятия - 85 големи, 1000 средни и 3000 малки.Фамилният бизнес съставлява около 42% от всички частни български фирми. Семейните фирми осигуряват близо 20% добавена стойност към БВП на страната и около една-трета от работните места. Специфичните потребности и потенциал на фамилния бизнес в България се пренебрегва и подценява от държавните институции.Един от основните проблеми на фамилния бизнес е неговото трансформиране, своевременното предвиждане, планиране на унаследяването и осигуряването на плавен преход от едно поколение към друго. Според докладите на Европейската комисия приемствеността, предаването на бизнеса е общоевропейски проблем. Трансферът на бизнеса е най-критичната фаза от жизнения цикъл на малката фирма и един от основните рискове във фамилния бизнес.Според международните проучвания, само около 40% от фамилните бизнеси оцеляват при прехода от първо към второто поколение и едва 15% достигат третото поколение наследници. Страните с развита пазарна икономика имат създадени традиции и култура в осигуряването на приемственост и се стремят да подпомагат този процес чрез проучвания, консултации, регулаторни механизми и пряка институционална подкрепа.Този проблем е встрани от дневния ред на българския бизнес елит и държавните институции. Нещо повече, според проучване на БСК, обхванало 30 000 водещи предприятия, бизнес елитът в България застарява в критични размери. Около 35-40% от собствениците, съдружниците, управителите и членовете на бордовете на предприятията са на възраст 65 и над 70 години.Още около 35% от тях наближават пенсионната възраст. Това е показател за липсата на доверие към следващото поколение и за липсата на готовност и желание за осъществяване на плавен преход и трансфер в бизнеса. Последствията от тази тенденция могат да се окажат крайно неблагоприятни за българската икономика.", "date": "2018.01.30", "title": "Българският бизнес елит застарява"}
{"url": "https://news.bg/crime/zadarzhaha-za-postoyanno-mazh-ubil-zhena-si-po-osobeno-zhestok-nachin.html", "text": "Окръжният съд в Ловеч уважи искането на прокуратурата и определи постоянен арест спрямо 37-годишен мъж, обвинен за убийството на жена си в град Троян.Според обвинението за времето от 20 часа на 27 януари до 2.30 часа на 28 януари 2018 година мъжът умишлено е причинил смъртта на 35-годишната си съпруга в апартамента им в град Троян. Той нанесъл множество прободни рани с нож в гръдната и коремната област на жената.Според информация на \"24 часа\" 37-годишният мъж е намушкал съпругата си 24 пъти.Извършеното деяние е с висока степен на обществена опасност, мъжът редовно биел жена си. Само 10 дни преди убийството спрямо подсъдимия е била издадена ограничителна Заповед за незабавна защита от Районния съд в Троян. С заповедта мъжът се задължавал да се въздържа от извършване на домашно насилие спрямо съпругата си, както и да напусне съвместно обитаваното жилище. Мъжът бил заставен и да не се доближава до жена си на повече от 100 метра.Според съда доводите на прокуратурата, че съпругът е извършител на тежкото убийство, са основателни. Налице е и опасност мъжът да се укрие или да извърши друго престъпление, поради което той ще остане за постоянно в ареста.За извършеното от него престъпление законът предвижда наказание от 10 и повече години затвор. Решението може да се обжалва пред Апелативен съд - В. Търново.", "date": "2018.01.30", "title": "Задържаха за постоянно мъж, убил жена си по особено жесток начин"}
{"url": "https://news.bg/bulgaria/kogato-lazhata-pridobie-shizofrenichni-razmeri.html", "text": "Едно от най-често провежданите напоследък в България неща са т.н. дебати. Което щеше да е прекрасно, ако беше вярно. Но не е, защото често (да не кажа в повечето случаи) онова, което се \"провежда\", няма нищо общо с въпросното понятие. Може ли, например, да се дебатира свободата на словото с глутниците от жълто-кафяви медийни имитации, които са оцапали и отровили всичко около себе си.Тези дни чух по телевизията, че на българите им липсвала \"дебатна култура\". Това е много меко казано, което си пролича болезнено ясно в двата най-шумни \"дебата\" през миналата седмица. Между тях има много разлики и една голяма прилика: и в единия, и в другия случай става дума за имитация, подмяна, фалшификат.Корупцията\"Дебатът\" по внесения от БСП вот на недоверие на правителството \"заради провала в политиката за противодействие на корупцията\" имаше един доминиращ лайтмотив - отсъствието (\"оглушително\" по думите на вносителите) на министър-председателя. Това обаче не бе единственото отсъствие. Както винаги, го нямаше депутатът-бизнесмен Пеевски. А най-оглушителна бе пълната тишина за онова, което прави всякаква политика за противодействие на корупцията невъзможна - конспиративното превземане на държавата и подчиняването на нейните институции на частни интереси.Затова никой не си позволи да каже нито дума за организирания фалит на КТБ, за последвалото разграбване на активите й, за случая \"Дунарит\". Да попита кой е собственикът на \"Юлен\" или на кого бе продадена \"Общинска банка\". Да спомене за провала на съдебната реформа, за недосегаемата прокуратура, за пробойните в независимостта на съда и върховенството на правото.Самите вносители на вота, претендиращи за \"правото да бъдат водач на борбата с корупцията\", мълчат за всичко това, защото, всъщност, са съучастници в установяването на този модел. А с подобни имитационни и безсмислени \"вотове\" и \"дебати\" само му помагат да укрепне. През това време неговите противници са подложени на скалъпени обвинения и клеветнически кампании, които ги превръщат в мишени на народния гняв като \"предатели\", \"продажници\", \"слуги на олигархията\", \"соросоиди\", \"либерасти\" и т.н.. А \"широките народни маси\", отвратени от цялото шоу, не се интересуват от тази тема, понеже им била прекалено чужда, сложна и неразбираема.КонвенциятаДалеч по-близки и разбираеми за тях се оказаха въпросите на половата идентичност и затова те се включиха с пълна сила в \"дебата\" за Европейската конвенция за превенция и противодействие на насилието над жени и домашното насилие. Тук фалшификацията е още по-зашеметяваща. Ако \"дебатът\" за корупцията бе обезсмислен от премълчаването на най-важния проблем, свързан с нея, е направо невъзможен, защото неговият основен предмет се основава изцяло на една лъжа - че в конвенцията пише или се има предвид нещо, което ще доведе до подмяна на биологичните полове, признаване на \"трети пол\", налагане на \"еднополови бракове\" и други подобни. Всякакви аргументи, обяснения и дори, съдържащи се в самата конвенция, буквални опровержения на подобни интерпретации, се оказаха напълно безсилни срещу тази лъжа. Затова и тук е напълно безсмислено да ги повтаряме пак. Но е полезно да се види как лъжата мутира до шизофренични размери.От телевизионни студиа и всевъзможни публични трибуни дни наред от сутрин до вечер се обяснява, че България е заплашена от \"международен заговор за ревизия на човешката биология\" и от \"заговор против християнска Европа\". Заговорниците са \"джендър идеологията, световният олигархат\", \"неолиберализмът и неговите пост-изрождения\" и (на местна почва) \"либералната сган\". Целта била унищожаване на \"националните ни ценности, идентичността ни и устоите на обществото\", както и \"духовна смърт на народа\", \"морален разпад, който неизбежно води до психофизическото заличаване на човека\" и превръщането му в \"безполов мутант\". Истинските намерения на тази конвенция, \"скрити зад защитата на жените от насилие\", били \"преобръщане на сексуалната ориентация\", \"мъжът в семейството да е майката\", \"да посегнат на най-скъпото ни - на детето\", като му \"обясняват, че може да си сменя пола през ден\". Това са част от по-приличните (за по телевизията) мутации на лъжата. Иначе могат да се чуят и по-силни думи: \"ще ни наводнят с изроди и изчадия\", \"ще ни подложат на всевъзможни перверзии\". Тези дни чух даже, че \"ако на някой мъж му скимне да стане жена\", държавата ще трябва да му осигури съответните \"привилегии\", като например по-ранно пенсиониране.Защо?Така \"засега\" ратификацията бе отложена до провеждането на още \"по-широк дебат\". Дали обаче в края на краищата конвенцията ще бъде приета или не, няма никакво значение, защото битката на фактите и здравия разум срещу лъжата се оказа отчайващо неравна. Каква е причината за това? Някои я виждат в съчетанието между \"съвсем естествени масови страхове от различното\" и съвсем нормално незнание и невежество (\"хората не са длъжни да знаят и да разбират всичко), което може да бъде преодоляно с малко повече четене и обяснения. Други дълбокомислено пренесоха всичко във високите сфери на философията и антропологията - нещо като местна проекция на глобалната идеологическа битка между постмодерното и неоконсервативното.В тези обяснения несъмнено има нещо вярно. Но освен \"естествените\", има и други причини, доколкото е очевидно, че някои съвсем съзнателно разпространяват лъжата, раздухват и дирижират цялата истерия. Тя, първо, е много удобна за отклоняване на вниманието от истинските проблеми на обществото (като \"високата\" корупция и съдебната реформа, например). Второ, удобна е за печелене на повече гласове, чрез приспособяване към разбиранията и вкусовете на мнозинството избиратели. И трето, връщайки обществото исторически в предпросвещенската епоха, тя върши чудесна работа за връщане на страната от европейския път обратно към евразийското самодържие и сатрапщина.Опасно оръжиеТази истерия е опасно оръжие, защото отприщва мрачната и неконтролируема сила на омразата. Умело насъскван, гневът бързо се прехвърля от външните \"заговорници\" (Европа и \"Брюкселския Коминтерн\") към вътрешните им \"помагачи\", които са чели повече и не страхуват да изобличават лъжата - \"пъплещи джендъри\" и \"соросоиди\", \"еврохунвейнбини\" и \"еврогейове\", \"национални предатели\"... Днес предлагат референдум (\"чуйте си народа\") за конвенцията. Утре по инерция някой ще предложи да гласуваме \"за\" или \"против\" хомосексуализма, а след това - дали да не се разправим най-после с \"либералната сган\".А горкият храбър и беден народ, който не бил длъжен да знае и да разбира, не забелязва как го ограбват, като под носа му конспиративно отмъкват държавата и бъдещето му, но се е завайкал за световната конспирация, която ще му вземе половата идентичност.Някой ще каже, че и това е конспиративна теория. Дано да е прав.", "date": "2018.01.30", "title": "Когато лъжата придобие шизофренични размери "}
{"url": "https://news.bg/int-politics/direktorat-na-tsru-ruskata-namesa-prodalzhava-no-nyama-shans-za-uspeh.html", "text": "Опитите на Москва да влияе върху избори в САЩ и в европейските демокрации продължават със същата интензивност, както досега. Това заяви директорът на ЦРУ Майк Помпео интервю за Би Би Си.По данни на американските спецслужби, Русия ще се опита да повлияе и на междинните избори за американския Конгрес през тази година, които ще се проведат през ноември, и като цяло продължават усилията на Кремъл за намеса във вътрешните работи на САЩ.\"Очаква ще се опитат да го направят отново (да манипулират американските избори - б. р.), но съм сигурен, че ще проведем честни и свободни избори\", подчерта Помпео.Той посочи, че американската демокрация е достатъчно устойчива, за да се противопостави на продължаващата подривна дейност на Кремъл.ЦРУ официално заяви, че няма съмнение в руската намеса в американските президентски избори, но Доналд Тръмп нито веднъж не призна това и продължава да упреква медиите, че разпространяват \"фейк\" с публикациите си по темата.\"Аз не се занимавам с лавиране. Интересува ме истината.\" - коментира по този повод Помпео.\"Практически всеки ден съобщавам на президента достоверна информация, с която разполага ЦРУ\", допълни той.По думите му, Тръмп отделя много внимание на данните, които му биват предоставяни.По-рано днес беше съобщено, че ФБР разполага с второ досие за руските връзки на Тръмп след това на британския разузнавач Кристъфър Стийл.Поддръжниците на Тръмп опитаха да омаловажат информацията, посочвайки, че досието е подготвено от Коди Шийрър, който през 90-те години на миналия век е контактувал със семейство Клинтън. ФБР обаче приема документа сериозно и работи по съдържащата се в него информация.", "date": "2018.01.30", "title": "Директорът на ЦРУ: Руската намеса продължава, но няма шанс за успех"}
{"url": "https://news.bg/world/rodnini-na-zhertvi-ot-mh17-osadiha-separatistkiya-komandir-igor-girkin.html", "text": "Семействата на жертви от сваления над Донбас полет MH17 спечелиха иск срещу бившия сепаратистки командир Игор Гиркин (Стрелков).През лятото на 2015 г. 25 роднини на загинали с американско и с холандско гражданство подадоха колективен иск пред американски съд, съобщи Дойче веле с позоваване на холандския канал за разследваща журналистика Zembla..Според съдебното решение, Гиркин трябва да плати обезщетение за всеки от загиналите в размер на 20 милиона долара.Присъдата има преди всичко морален характер, тъй като вероятността да бъдат изплатени постановените компенсации е нищожна.Самият Гиркин заяви, че не признава \"никакви действия на чуждестранни закони\" на руска територия. \"Не ме вълнува какво са измислили\", заяви Гиркин пред радио \"Ехото на Москва\".Разследването на международни експерти, водено от холандската прокуратура, показа, че самолетът Boeing 777 на Малайзийските авиолинии, изпълняващ полет MH17 от Амстердам до Куала Лумпур на 17 юли 2014 г., е свален над Донбас с руска ракета \"Бук\", изстреляна от територия, контролирана от сепаратистите. Всички 298 души на борда загинаха.", "date": "2018.01.30", "title": "Роднини на жертви от MH17 осъдиха сепаратисткия командир Игор Гиркин"}
