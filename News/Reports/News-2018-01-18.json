{"url": "https://news.bg/politics/avstriya-ni-podkrepya-za-shengen-1.html", "text": "Австрия подкрепя страната ни за приемане в Шенген, съобщиха от Министерството на външните работи.Днес министър Екатерина Захариева се срещна с Карин Кнайсл, която е министър за Европа, интеграция и външни работи на Австрия.\"Подкрепяме напълно влизането на България в Организацията за икономическо сътрудничество и развитие (ОИСР) и Шенген\", заяви Кнайсл, която бе на еднодневно посещение у нас.Тя напомни, че България допринесе за овладяване на бежанската вълна през 2015-2016 г., като посочи че страната ни заслужава поздравления за това.\"Предвид успеха ви тогава, Австрия ви подкрепя изцяло за Шенген. Мисля, че дори и онези държави членки, които са скептични за приемането ви в Шенген, започват да променят мнението си.\" - коментира министър Кнайсл.Двете с Екатерина Захариева постигнаха пълно съгласие по европейската перспектива пред Западните Балкани.\"Когато прочетох програмата на Българското председателство на Съвета на ЕС, останах много щастлива. Програмата говори не само за перспектива на Западните Балкани, но конкретно пред младите хора там. Темата за младите често остава извън фокуса, но тя е приоритет и за нашето председателство.\" - допълни тя.Първите дипломати на България и Австрия се съгласиха също, че диалогът между ЕС и Турция трябва да продължи, защото страната е важен партньор на Европа - както в борбата с тероризма, така и по въпроса с бежанците. Екатерина Захариева припомни, че ЕС има ясни критерии за членство към всички страни-кандидатки - сред тях са върховенството на закона и правата на човека.Министрите подчертаха също, че европейските страни по външната граница на ЕС не бива да бъдат изоставяни от своите партньори по въпроси като реадмисията на мигранти.Министър Захариева благодари на гостенката си и подчерта, че Австрия традиционно е сред най-близките ни партньори в Европа, като ни е подкрепяла тясно още по пътя ни към ЕС.\"Затова се радвам особено много, че сега сме заедно в Триото председатели на Съвета на ЕС\", обобщи тя и допълни, че двете страни ще обменят непрекъснато информация, за да няма забавяне на работата по общоевропейските теми, които и двете председателства намират за важни.\"Благодаря за искреността и оперативния тон. Можете да ме смятате за свой съюзник в тези усилия\", отвърна министър Кнайсл, която отпразнува рождения си ден в София.", "date": "2018.01.18", "title": "Австрия ни подкрепя за Шенген"}
{"url": "https://news.bg/int-politics/rusiya-e-pritesnena-ot-izkazvane-na-albanskiya-premier-za-dvuezichieto-v-makedoniya.html", "text": "Руското министерство на външните работи, чрез изявление на отдела за информация и преса, коментира думите на албанския премиер Еди Рама в македонския парламент, по \"Закона за използване на езиците\".\"Обърнахме внимание на изявление, направено на 14 януари от премиера на Албания Еди Рама относно участието на управляващата Социалистическа партия на Албания в създаването на Армията за освобождение на Косово и в битката за Косово в съседна Сърбия, както и решителния принос на партията за приемането на Закона за използването на езиците от парламента на Република Македония. Този закон поставя албанкият, като втори официален език в страната заедно с македонския\", коментират от руското външно министерство.\"Тези изявления потвърждават намерението на г-н Рама да продължи да популяризира прословутата \"платформа Тирана\", за която сам е помогна и изготвянето ѝ. Изпълнението на този документ би подкопало конституционните основи на македонската държава и Охридското рамково споразумение и впоследствие може да предизвика нови етнически сблъсъци на Балканите. Това съответства на амбициите за Велика Албания, които застрашават териториалната цялост на няколко държави в региона\", допълва Русия.\"Придаваме голямо значение на въпроса за езиците и вярваме, че подобни решения трябва да се вземат единствено въз основа на споразумение между всички участници във властта във всяка страна и широко съгласие в нейното общество\", обяснява Руското министерство на външните работи.", "date": "2018.01.18", "title": "Русия е притеснена от изказване на албанския премиер за двуезичието в Македония"}
{"url": "https://news.bg/world/tramp-iska-da-se-sreshtne-sas-spetsialniya-prokuror-malar.html", "text": "Американският президент Доналд Тръмп има \"силно желание\" да разговаря със специалния прокурор, който разследва дали Русия се е намесила на американските избори през 2016 г. и дали е сътрудничила с предизборния щаб на държавния глава.Това стана ясно от думите на Тай Коб, адвокат на Доналд Тръмп, информира АФП.Коб заяви в интервю за CBS, че американският лидер има силно желание да отговори на въпросите на Робърт Мълър.През миналата седмица Тръмп обяви, че не очаква да се срещне с Мълър.Междувременно проучване на NPR/PBS NewsHour/Marist показва, че 53% от американците разглеждат първата година на държавния глава като провал. От друга страна 40 на сто са на мнение, че първата му година е била успешна, докато 7% заявяват, че не са сигурни.60% вярват, че политиките на Тръмп са в полза на богатите, като 46% се обявяват против новата данъчна реформа. 58% от анкетираните не одобряват действията на правителството в областта на имиграцията.", "date": "2018.01.18", "title": "Тръмп иска да се срещне със специалния прокурор Мълър"}
{"url": "https://news.bg/crime/obvinyavat-shofyor-prebil-do-smart-peshehodets.html", "text": "Обвиняват шофьор, пребил възрастен пешеходец, който по-късно починал. От Прокуратурата в Благоевград внесоха за разглеждане в съда обвинителния акт срещу 28-годишния И. Пиринлиев.На 28 април 2017 г. обвиняемият Пиринлиев заедно с негови приятели се придвижвали от стадиона на град Гоце Делчев към центъра на града с управлявания от него лек автомобил \"Део\". Малко преди обяд преди паркинга на магазин се спречкал с възрастен пешеходец. Когато обвиняемият паркирал, възрастният мъж отишъл да изясни спора с младия шофьор.Пиринлиев слязъл от колата и се нахвърлил върху мъжа с юмруци. Нанесъл му силни удари в областта на главата и лицето, от които възрастният мъж паднал на земята и си ударил главата.Пътуващите с обвиняемия в автомобила подали сигнал за инцидента на телефонен номер за спешни повиквания 112. Пострадалият бил транспортиран от медицински екип до МБАЛ гр. Гоце Делчев, а от там по спешност в болнично заведение в гр. София, където бил веднага опериран. След продължилото 46 дни интензивно лечение възрастният мъж починал.Предстои да започне съдебен процес срещу И. Пиринлиев, обвинен в умишлено нанесена тежка телесна повреда, причинила смърт на възрастен мъж.", "date": "2018.01.18", "title": "Обвиняват шофьор, пребил до смърт пешеходец"}
{"url": "https://news.bg/regions/prodalzhava-zabranata-za-povecheto-prohodi-v-stranata-saobshtava-api.html", "text": "Информация за състоянието на републиканските пътища към 17:30 ч. за 18.01.2018 г.Температурите са в интервала от - 6° до + 11°. Времето над цялата страната е облачно. Умерен до силен вятър духа над по-голямата част от страната и бурен в областите Сливен, Смолян, Враца и Търговище.Слаб сняг вали в област Габрово. Пътните настилки са предимно мокри, частично заледени и заснежени - обработени и опесъчени. няма ограничения. няма ограничения. няма ограничения. няма ограничения. няма ограничения. няма ограничения.- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Троянски\" - забранен за всички МПС.- \"Айтоски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Котленски\" - забранен за МПС над 12 т;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т;- \"Републиката\" - забранен за МПС над 12 т;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. Срок: целогодишно.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Временно са въведени следните ограничения за движение на МПС:Път III-358: Движението по път III-358 Шипково - Рибарица е ограничено за движение на МПС над 12 т, поради обилен снеговалеж и навявания.Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.;Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІ-63: Ограничено движение по път ІІ-63 Перник - Брезник - Трън от км 20+500 до км 21+500 (в чертите на гр. Брезник) във връзка с провеждане на Маскараден фестивал \"СУРВА БРЕЗНИК 2018 г.\" за времето от 8:30 до 21:00 часа на 20.01.2018 г. (събота). Обходен маршрут: по ул. \"Мала река\" и ул. \" Ангел Коцелянов\" част от път ІІІ-811;Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г.Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Ситуационен и координационен център на Агенция \"Пътна инфраструктура\"", "date": "2018.01.18", "title": "Продължава забраната за повечето проходи в страната, съобщава АПИ"}
{"url": "https://news.bg/regions/veche-216-naseleni-mesta-v-severoiztochna-balgariya-imat-tok.html", "text": "Аварийните екипи на ЕНЕРГО-ПРО са отстранили повредите по съоръжения от електроразпределителната мрежа в Североизточна България, възникнали вследствие на силния вятър и падналия обилен мокър сняг. От началото на деня е възстановено захранването на 216 населени места.Към 17.00 часа без електрозахранване са 24 населени места в двете най-засегнати от влошената метеорологична обстановка области - 15 в Добрич и 9 в Габрово.Специалистите на електроразпределителното дружество ще продължат да работят и след настъпването на нощта за пълното отстраняване на възникналите вследствие на зимната буря аварии и възстановяването на електрозахранването на всички населени места.", "date": "2018.01.18", "title": "Вече 216 населени места в Североизточна България имат ток "}
{"url": "https://news.bg/world/poslednite-tri-godini-sa-nay-goreshtite-na-zemyata.html", "text": "Последните три години са най-горещите на Земята, съобщават световни агенции, позовавайки се на Световната метеорологична организация.Агенцията на ООН цитира нови световни данни, които подчертават драматичното затопляне на планетата.2015, 2016 и 2017 г. са трите най-горещи години от 1850 г., като през миналата година квазипериодичното климатично явление Ел Ниньо не е оказало влияние.Обединените данни на пет водещи международни метеорологични агенции показват, че \"2015, 2016 и 2017 г. са потвърдени като трите най-горещи години до момента\", алармира Световната метеорологична организация.Организацията допълва, че 2016 г. остава най-горещата година, през която феноменът Ел Ниньо е оказал влияние, докато 2017 г. е най-горещата година без влиянието на Ел Ниньо, изпреварвайки 2015 г. с по-малко от една стотна от градуса.Учените са категорични, че основният фактор за покачването на температурите през последните повече от 150 г. е човешката дейност, която включва използването на изкопаеми горива.Експерти отбелязват, че рекордните температури през 2017 г. трябва да се вземат под внимание от световните лидери заради риска, който носи глобалното затопляне.Средните температури на планетата през 2017 г. са близо 1 градус по Целзий по-високи от преди индустриалната ера, измерени от 1850 до 1900 г., и 0,38° Целзий по-високи от средните температури, измерени от 1981 до 2010 г.През 2015 г. почти 200 държави сключиха Парижкото споразумение за климата, в което е заложен таван от 1,5 градуса по Целзий.17-те от 18-те най-топли години са се случили от 2000 г., което потвърждава, че парниковите газове покачват температурата на планетата. Данните се събират от средата на XIX век.", "date": "2018.01.18", "title": "Последните три години са най-горещите на Земята "}
{"url": "https://news.bg/world/kiev-se-podgotvya-za-nova-voyna-predupredi-moskva.html", "text": "Москва предупреди, че новият закон на Киев за \"руската окупация\" може да предизвика нова война, съобщават агенции.По-рано днес парламентът на Украйна прие закон за възстановяване на държавния суверенитет върху отцепилите се територии в източната част на страната.Новоприетият украински закон \"за възстановяване суверенитета върху Донецки и Лугански регион\" показва, че Киев е решен да разреши конфликта в Източна Украйна със сила, предупреждава руското външно министерство.Ведомството допълва, че законът гарантира на украинския президент Петро Порошенко неограничена власт като на диктатор, която му позволява да накара дисидентите да замълчат.\"\", алармира министерството.В закона Русия се нарича \"агресор\" и властите в Луганск и Донецк се определят като \"окупационни администрации\".Руското министерство обяснява, че законът представлява опит на Киев да прехвърли отговорността за унищожението в Източна Украйна и страданието на хората, породено от военната операция на Киев.Украинското правителство предпочита да прехвърли вината върху Русия, подчертава ведомството.", "date": "2018.01.18", "title": "Киев се подготвя за нова война, предупреди Москва"}
{"url": "https://news.bg/society/pochti-200-npo-ta-podkrepyat-ratifikatsiyata-na-istanbulskata-konventsiya.html", "text": "Почти 200 неправителствени организации изпратиха отворено писмо в подкрепа на ратификацията на Истанбулската конвенция. Документът е формулиран като Конвенция на Съвета на Европа за превенция и борба с насилието над жени и домашното насилие.В обръщението си представителите на неправителствените организации пишат, че много се изговори за Конвенцията, но нищо не се каза за жените и децата, жертви на насилие. \"Щеше да е смешно, ако не беше жестоко\", пишат предствителите на неправителствения сектор.\"Защото за нас, всеки един човек, измъкнат от живот с насилие, е огромна победа. Това е нашата кауза\", пишат от неправителствения сектор.Никоя партия или организация не спомена жената от село Окорш, пребита с горещ котлон. Нито пребитата до смърт жена от Хасково. Наръганата с нож жена от София. Не говорихме за бебетата и малките деца, чиито майки живеят в страх за живота си всяка вечер, пишат представителите на неправителствения сектор.Според обръщението им, политическото и властово противопоставяне е за сметка на вече мъртвите жени. За сметка на Елена и Виола.\"За сметка на децата, които остават да живеят без майка и с кошмара за побоя и тормоза. , жертва на домашно насилие, чиято история не стига не само до медиите, но не стига до никого. За сметка на жените, които търсят помощ и им бива отказана, защото \"те сами са си виновни\". За сметка на онези 70% ученици на възраст от 13 до 16 години, които лично познават жертва на насилие\", пише в обръщението на неправителствените организации.Според писмото споровете около ратификацията на Истанбулската конвенция са в интерес на извършителите.Припомняме, от 28 държави-членки на ЕС, 17 са ратифицирали Конвенцията. Ото 47-те държави в Съвета на Европа Русия, Армения и Азербайджан не са подписали Истанбулската конвенция.Насилието в дома води до разпад на традиционното семейство, а децата ни пренасят тази агресия в училище, пишат в обръщението си от неправителствения сектор.\"Идеята на Истанбулската конвенция не е просто да се направят няколко законови промени. Фундаменталната ѝ цел е да няма насилие над жени и деца\", гласи писмото.Това означава - превенция, смятат поддръжниците на документа. Според тях с ратификацията на документа ще има и целенасочена държавна политика, насочена към изкореняване на насилието. Означава координирани усилия на всички институции в България. Или накратко, означава, че ако някоя жена или дете са подложени на домашно насилие и насилие основано на пола, помощ може да се потърси на национална денонощна телефонна линия за подкрепа на лица, пострадали от насилие.Жертвата на насилие ще може да бъде незабавно настанена в кризисен център, намиращ се в нейната област, а няма да пътува в тежко състояние до център в друг град и област. Жертвата на насилие няма да има нужда да обикаля безброй институции и сама да си търси правата. Означава, че насилникът ще извършва престъпление, ако нарушава ограничителната заповед и ще бъде съден за това. В момента нашето законодателство и система не предоставят реална закрила, категорични са от организациите, сред които е и Каритас, и Алианс за защита от насилие, основано на пола.А ние искаме жените и децата най-после да бъдат напълно защитени от държавата, пише в писмото, което приканва ръководствата на всички политически партии, представени в парламента, за открита публична дискусия. Очакванията са тя да бъде предавана по обществената телевизия, да се обсъди същността на Конвенцията и защо ратифицирането й е важно и полезно за България.На финала се отправя призив за подкрепа на ратифицирането на Истанбулската конвенция и се обяснява, че подкрепата за ратификация на Истанбулската конвенция от страна на България на 23-и януари от 11.00 часа в градинката между Народно събрание и Софийски университет. Събитието е откриваемо на: https://www.facebook.com/events/207375829826761/Припомняме, омбудсманът се обяви в защита на Истанбулската конвенция.  и от  документът да се приема от парламента и категорично осъждат новите ценности, които постепенно биха се приложили след одобрението на документа. От , но искат добрите текстове за защита на жените от насилие да бъдат приети в българското законодателство. От партия \"Воля\" също не желаят Конвенцията да бъде приета.Списък на организациите, подкрепящи ратификацията на Истанбулската конвенция по азбучен ред:", "date": "2018.01.18", "title": "Почти 200 НПО-та подкрепят ратификацията на Истанбулската конвенция"}
{"url": "https://news.bg/world/malak-napredak-na-rumaniya-sreshtu-koruptsiyata-otchita-evropeyska-agentsiya.html", "text": "Румъния е постигнала малък напредък в борбата с корупцията в държавните институции през 2017 г. Запазва се безпокойство заради липсата на прозрачност в съдебния процес.Това се отбелязва в доклад на антикорупционната агенция към Съвета на Европа GRECO, цитиран от \"Ройтерс\".Според изследвания Румъния е една от най-корумпираните държави в ЕС и Брюксел държи съдебната система под специално наблюдение, въпреки че хвали магистратите за опитите им да се справят с корупцията по високите етажи на властта.В доклада се отчита, че балканската страна напълно е изпълнила само две от 13-те препоръки на GRECO, отправени преди година. Те включват по-прозрачен съдебен процес, въвеждане на по-стриктен критерий за депутатите с цел предотвратяване възникването на конфликт на интереси и изясняване на условия за техния имунитет при съдебно преследване.През декември 2017 г. депутатите от управляващата коалиция на социалдемократите използваха мнозинството си да одобрят промени в съдебната система, които според критици ограничават независимостта. Промените също са критикувани от Европейската комисия, Държавния департамент на САЩ, дипломати и президента на Румъния. Те дори предизвикаха и масови протести в страната.Социалдемократите също внесоха различни промени в Наказателния кодекс, които декриминализират някои корупционни практики. Промените ще бъдат дебатирани в парламента през февруари.Румънската прокуратура за борба с корупцията е повдигнала обвинения срещу 72 депутати от 2006 г. Председателите на двете камари на законодателния орган са изправени пред съда.През март GRECO ще обсъди законопроектите за промени в съдебната система на Румъния, по които решение трябва да вземе Конституционният съд.", "date": "2018.01.18", "title": "Малък напредък на Румъния срещу корупцията, отчита европейска агенция"}
{"url": "https://news.bg/world/myastoto-na-makedoniya-e-v-nato-obyavi-stoltenberg-v-skopie.html", "text": "Македония показва, че има капацитета да провежда реформи в духа на ценностите на НАТО.Това заяви генералният секретар на алианса Йенс Столтенберг по време на визита в Скопие, съобщава B92.По време на среща с македонския военен министър Радмила Шекеринска той отбеляза, че Македония има капацитета да се съсредоточи върху демократичния процес, върху реформите в отбраната и да се превърне във фактор на стабилност в региона.\"С постоянното прилагане на реформи мястото на Македония е в НАТО\", обяви Столтенберг.Шекеринска каза от своя страна, че има пълен консенсус сред гражданите и политиците, че Македония трябва да стане пълноправен член на НАТО и ЕС. Тя информира шефа на НАТО за увеличения бюджет за отбрана и за решението на Скопие да увеличи македонския контингент в Афганистан.Столтенберг е на двудневна визита в Скопие. Той се срещна с външния министър Никола Димитров, президента Георге Иванов и премиера Зоран Заев.", "date": "2018.01.18", "title": "Мястото на Македония е в НАТО, обяви Столтенберг в Скопие"}
{"url": "https://news.bg/society/hilyadi-skandiraha-pirin-e-v-beda-spasete-go-sega.html", "text": "Хиляди се събраха на протест в защита на природен парк \"Пирин\" в София. Протестното шествие тръгна от площад \"Независимост\" при сградата на Министерския съвет и продължи към площад \"Орлов мост\".Хората скандираха: \"Оставка!\" и \"Мафия\". Петият пореден поход в защита на природен парк \"Пирин\" премина под мотото: \"Да защитим Пирин\".С викове: \"Пирин е в беда, спасете го сега!\" протестиращите настояха за преразглеждане на правителственото решение от 28-ми декември на Министерския съвет.Те настояха и за оставка на министъра на околната среда Нено Димов. Трета точка в исканията на протестиращите е държавата да каже официално \"Кой държи Юлен\" (концесионното дружество \"Юлен\" - б.р.), на когото се опитва да продаде 48% от природен парк \"Пирин\".Шествието премина и с възгласи: \"Кой държи Юлен?\" и отговор: \"Който е платен - той държи Юлен\". Другото скандиране бе: \"Пирин не е баница!\".Стотици изпълниха кръстовището на Орлов мост с викове: \"Искаме природа - не искаме бетон\".Протести се провеждат в още 30 града на страната, както и в осем европейски града.Въпреки уверенията на правителството, че няма да има нови строежи в природен парк \"Пирин\", а ще се изгражда само и единствено втори кабинков лифт днес протестиращите поискаха преразглеждане на решението на правителството от 28-ми декември 2017 г.Екологът Тома Белев коментира, че не може да има решение на правителството преди да бъде проведена оценка на изменението на плана за управление на природния парк, екологична оценка на плана за съвместимост.Природозащитниците от коалиция \"За да остане природа в България\" смятат, че ЮНЕСКО не е уведомен надлежно за случващото се в природния парк.Според природозащитниците решението на Министерски съвет е взето, въпреки внесените над 1000 писмени становища и над 115 000 писма от граждани от цял свят в защита на Национален парк Пирин. То погазва Закона за защитените територии и Европейските директиви за природните местообитания и екологичната оценка на планове и програми.Според участниците в протеста решението на Министерския съвет отслабва защитата на Пирин, като отваря врати за сеч на вековни гори от бяла и черна мура, ела, смърч и бял бор на възраст между 100 и 500 години.", "date": "2018.01.18", "title": "Хиляди скандираха: \"Пирин е в беда, спасете го сега!\" "}
{"url": "https://news.bg/int-politics/rusiya-sazdava-banka-za-otbranitelni-sdelki-i-darzhavni-dogovori.html", "text": "Руското правителство прие решение за създаване на основна банка за държавни поръчки за отбраната и мащабни държавни договори, съобщиха от финансовото министерство на Русия, цитирани от ТАСС.\"Основната банка ще бъде главната кредитна институция за работа с договори за държавната отбрана и големи държавни договори, включително изпълнението на банкови нареждания, провеждане на отчет с подизпълнители, с предприятия от сферата на отбранителната индустрия, а също и тяхното кредитиране\", се казва в съобщението.Новата банка ще има широка мрежа от клонове. Според експерти от Министерството на финансите, тя ще бъде оптимално подходяща за ролята на основна банка в работата с договори за държавна защита и големи държавни договори.Скоро предстои да бъдат завършени необходимите корпоративни процедури за прехвърляне на банката на Руската федерация, уточняват от ведомството.", "date": "2018.01.18", "title": "Русия създава банка за отбранителни сделки и държавни договори"}
{"url": "https://news.bg/politics/zaedno-s-lyuksemburg-shte-rabotim-po-uskoryavane-na-tsifrovizatsiyata-v-es.html", "text": "Министър-председателят Бойко обсъди единния цифров пазар с премиера на Люксембург Ксавие Бетел, съобщиха от пресслужбата на Министерския съвет.В телефонен разговор двамата коментираха и приоритетите на българското председателство на Съвета на ЕС.В разговора си Борисов и Бетел подчертаха, че цифровизацията и единният цифров пазар са област от взаимен интерес и двете страни ще си партнират за бързото развитие на този приоритет.Премиерът на Люксембург изрази интерес заедно с българското Министерство на транспорта, информационните технологии и съобщения да бъде съорганизирана неформална среща на министрите на телекомуникациите от ЕС, заедно с ресорния еврокомисар Мария Габриел. Предвижда се това да стане в София през април. Целта е да се ускори развитието на единния цифров пазар и телекомуникациите на Европейския съюз.Срещата на министрите на телекомуникациите от общността ще е и потвърждение на заявения пред естонския премиер Юрий Ратас от министър-председателя Бойко Борисов ангажимент страната ни, като председател на Съвета на ЕС, да продължи усилията по развитието на тази приоритетна за много държави-членки област.Премиерът на Люксембург Ксавие Бетел поздрави българския министър-председател Бойко Борисов за началото на председателството на Съвета на ЕС и речта, която изнесе пред Европейския парламент в Страсбург на 17 януари. Бетел също така пожела успех на Борисов и българското правителство, а българският премиер от своя страна го покани в София.", "date": "2018.01.18", "title": "Заедно с Люксембург ще работим по ускоряване на цифровизацията в ЕС"}
{"url": "https://news.bg/regions/vyatarat-otnese-pokriv-na-bolnitsa-i-na-uchilishte-v-karlovo.html", "text": "Бедствено е положението в Смолянско и в Карловско. Ураганният вятър отнесе покрива на болницата в Карлово и разкова новия покрив на училище \"Христо Проданов\", съобщи БНТ.В обедните часове целия покрив на северното крило на болницата се откърти и падна върху линейка и паркирани автомобили.\"Покривът от тази страна разби горе неврологично отделение, манипулационните. Сестрите не могат да излязат. Горе е страшно течение\", заяви д-р Христо Пелев - управител на МБАЛ \"Д-р Киро Попов\" в Карлово.Вятърът остави без покрив и училище \"Христо Проданов\". Метални листове се стовариха пред входа, а децата останаха в сградата от съображения за сигурност.Директорът на училището \"Христо Проданов\" Марияна Маринова обясни, че сутринта още при отваряне на училището са видели първо сирената, която неизвестно от къде се е появила в двора на училището. Покривът на стола целият е смъкнат от вятъра, каза Маринова.Заради липса на ток учебните занятия в Клисура бяха прекратени. До късния следобед в Калофер, Слатина, Розино и Куртово аварийни екипи отстраняваха опасни аварии по мрежата.Стойо Карагенски - зам.-кмет на Карлово обясни, че има прекъснати кабели и захранване. Това представлява опасност, преди малко замина екип и за село Кърнаре, тъй като по прекъснатия кабел тече ток.Паднали клони и дървета все още задръстват улици и тротоари в много селища на община Карлово.", "date": "2018.01.18", "title": "Вятърът отнесе покрив на болница и на училище в Карлово"}
{"url": "https://news.bg/int-politics/lilyana-pavlova-pred-esp-vsyako-poharcheno-evro-tryabva-da-nosi-polza.html", "text": "Министърът за Българското председателство на Съвета на ЕС Лиляна Павлова посети Европейската сметна палата (ЕСП) в Люксембург днес, съобщиха от ЕСП.\"Програмата на Българското председателство и неговите цели са амбициозни и значими. ЕСП ще продължи да полага усилия, за да гарантира, че всяко едно евро, изразходвано на ниво ЕС, води до допълнителни ползи за данъкоплатците в държавите членки.\" - увери министър Павлова.Тя беше приветствана от председателя на ЕСП Клаус-Хайне Лене, от Илиана Иванова — българския член на ЕСП, и Римантас Шаджус — отговарящ за връзките с институциите.\"Оценяваме високо посещението на министър Павлова и интересния обмен на мисли,\" заяви председателят на ЕСП г-н Лене.Лиляна Павлова се представи пред Колегиума от членовете на ЕСП Българското председателство на Съвета на ЕС, неговите приоритети и основни области на интерес. Бяха дискутирани бъдещото развитие на ЕС, финансите на общността, както и ролята на ЕСП в общата рамка на ЕС.\"Посещението на г-жа Павлова в Европейската сметна палата е отличен пример за съвместните усилия на всички институции на ЕС за осигуряване на повече прозрачност и управленска отговорност за бюджета на ЕС,\" отбеляза Илиана Иванова, ръководител на одитния състав на ЕСП.\"Радвам се, че Българското председателство се фокусира върху приоритети като бъдещето на политиката на сближаване и младежката заетост.\" - добави тя.", "date": "2018.01.18", "title": "Лиляна Павлова пред ЕСП: Всяко похарчено евро трябва да носи полза"}
{"url": "https://news.bg/world/v-italiya-udariha-kitayskata-mafiya.html", "text": "33 души са задържани в Италия по подозрение участие в китайска мафиотска група, съобщи полицията, цитирана от БиБиСи.Тази сутрин италианските власти са провели акция срещу групировка, която се смята, че контролира транспортирането на произведени в Китай стоки в Европа. Китайската организация е базирана в Италия.Операцията \"China Truck\" е част от разследване, започнало през 2011 г.Задържаните са обвинени, че поддържат връзки с престъпна организация.Италианските силови органи добавиха, че други 21 души са разследвани.Групата започнала операциите си в тосканския град Прато и разширила влиянието си в столицата Рим и градовете Флоренция, Милано, Падуа и Пиза, се казва в съобщение на карабинерите.Мафиотите също така действали във Франция и Испания. Те се занимавали с престъпна дейност като проституция и трафик на наркотици.", "date": "2018.01.18", "title": "В Италия удариха китайската мафия"}
{"url": "https://news.bg/regions/sabirat-opasni-otpadatsi-ot-domakinstvata-na-19-yanuari-v-novi-iskar-i-kremikovtsi.html", "text": "Мобилният пункт за събиране на опасни отпадъци от домакинствата открива годината в столичните райони Нови Искър и Кремиковци, съобщиха от Столична община.На 19 януари мобилният пункт на Столична община и БалБок ще бъде разположен на ул. \"Искърско дефиле\" № 123, от 8.30 ч. до 11.30 ч. След това от 12.30 до 15.30 ч., ще се премести в кв. Челопечене, ул. \"Ангел Маджаров\", на площада срещу кметството (пред паметника), съобщават от общината.Гражданите могат да предават безплатно своите опасни отпадъци, препарати, лекарства с изтекъл срок, стари живачни термометри, мастила и бои.През февруари мобилният пункт ще бъде разположен в район Павлово. До края на годината мобилните пунктове ще преминат през всички райони на Столична община.", "date": "2018.01.18", "title": "Събират опасни отпадъци от домакинствата на 19 януари в Нови Искър и Кремиковци"}
{"url": "https://news.bg/health/ministar-ananiev-otide-vav-vratsa-za-da-spasyava-bolnitsata.html", "text": "Вече има план за оздравяване на болницата във Враца, предвиждащ намаляване на разходите за издръжка и за външни услуги, предаде bTV.Пред парламентарната комисия по здравеопазване министър на Кирил Ананиев съобщи, че днес се е срещнал с областния управител, с кмета на града, с директора на болницата и началниците на отделенията.Той поясни, че е било предложено да се обединят някои отделения и да се направи оптимизация на административния персонал. Не е предвидено съкращаване на лекари.В понеделник заместник-министърът на здравеопазването Жени Начева ще се срещне с работещите в лечебното заведение, съобщи БТА.Планът за оздравяване на врачанската болница, както и този за болницата в Ловеч, е съобразен с потребностите на населението, увери министър Ананиев.В момента министерството води разговори с кредитори на лечебното заведение за вдигане на запорите, което ще позволи да се договорят средномесечни нива на погасяване, така че болницата да не генерира нов дълг, а успоредно с това да се върви към разплащане на старите просрочия и своевременно изплащане на заплати.Някъде може да се наложи общинска болница да се преструктурира в диагностично-консултативен център, но само с решение на общинския съвет, подчерта още министър Ананиев.Над 400 млн. лв. повече от предвиденото са били изразходвани през миналата година за болниците и за лекарства, каза още той. За болниците са били предоставени 238 млн. лв. повече, а за лекарства - 187 млн. лв. За тази година заложената сума за лекарства е 1 млрд. лв.", "date": "2018.01.18", "title": "Министър Ананиев отиде във Враца, за да спасява болницата "}
{"url": "https://news.bg/world/snimat-serial-po-knigata-ogan-yarost.html", "text": "По книгата на журналиста Майкъл Улф \"Огън и ярост: Белият дом на Тръмп отвътре\" ще бъде заснет сериал, предаде Би Би Си.Авторът е продал правата за екранизацията на компанията Endeavor Content, съобщи \"Hollywood Reporter\". Точната сума на сделката не се споменава, но е известно, че става дума за милиони долари.Припомняме, американският президент Доналд Тръмп заяви, че книгата е пълна с лъжи и дори се опита да спре издаването й, но така само ускори пускането й на пазара.Улф ще бъде изпълнителен продуцент на проекта заедно с Майкъл Джаксън, който е работил за Би Би Си и Channel 4.Още в първите дни след излизането си в началото на този месец книгата стана бестселър. Още през първата седмица издателите съобщиха, че поръчките за нея са достигнали 1.4 милиона. \"Огън и ярост\" оглави класацията на \"New York Times\".Правата за книгата са закупени от издатели в 32 страни, предстои да бъде издадена и у нас. Освен на български тя ще бъде преведена на френски, немски, испански, арабски, японски, португалски, албански, и други езици.", "date": "2018.01.18", "title": "Снимат сериал по книгата „Огън ярост“"}
{"url": "https://news.bg/bulgaria/vse-oshte-ima-selishta-bez-tok-v-karlovo-situatsiyata-se-normalizira.html", "text": "Заради ураганния вятър през днешния ден пострадаха покривите на стотици къщи в цялата страна, редица селища останаха без ток и множество дървета бяха изкоренени. В Смолянско и в Карловско беше обявено бедствено положение, обобщава БНТ.В Хасково два светофара бяха буквално пречупени, а 20-метров транспарант, който рекламира монумента на \"Св. Богородица\", беше отнесен почти напълно.Силният вятър остави без ток голяма част от селата в Добричко. Закъсал автобус стана причина да бъде затворен пътят от Добрич за границата с Румъния при Кардам.Ситуацията в Карлово се нормализира, но на моменти се появяват силни пориви на вятъра, много е студено.По-рано беше съобщено, че по обед целият покрив на северното крило на местната болница се е откъртил и е паднал върху линейка и паркирани автомобили. Пострада и училище, покрив на детска ясла беше частично повреден.Терените са обезопасени, за да няма опасност за преминаващите.Електричеството в града вече е възстановено. Няма данни за пострадали хора.Днес скоростта на ветровете достигаше 80 км/ч, като множество покриви бяха повредени, както и елементи от пътната инфраструктура.Утре започва спешно възстановяване на общинските сгради. Разходите ще се поемат от общината, защото ако в идните дни завали, щетите ще се увеличат.Петък ще бъде учебен ден за учениците в Карлово.Критична остава ситуацията в с. Васил Левски, където по неизвестни причини се е разраснал пожар в малка ферма, гори и сеновал. Предвид вятъра овладяването на огъня остава доста трудно. В селото беше отнесен покривът на здравната служба, а две кирпичени къщи в ромската махала паднаха.Друга къща пострада, защото върху нея падна вековно дърво.Десетки малки населени места и махали все още са без електричество. Затворен от паднали дървета е пътят за село Турян. Доброволци от общината са успели да доставят до селото хляб и други хранителни продукти.", "date": "2018.01.18", "title": "Все още има селища без ток, в Карлово ситуацията се нормализира "}
{"url": "https://news.bg/int-politics/sarbiya-modernizira-armiyata-si-i-poluchava-30-broya-t-72s-ot-rusiya.html", "text": "Сърбия започва модернизация на своя основен танк М-84А и на леките бронирани машини М-80А, съобщава ръководителят на генералния щаб на сръбските въоръжени сили.\"Започваме модернизацията на танк M-84 и бойните машини за пехотата, за да подобрим обхвата, защитата и поразяващите им способност\", коментира генерал Любиша Дикович на 13 януари в сръбската държавна телевизия RTS.Той също така допълва, че бронираните и разузнавателни звена за бързо реагиране на сръбската армия ще получат 30 танка T-72S и 30 броя BRDM-2 бронирани разузнавателни машини, подарък от Русия. ", "date": "2018.01.18", "title": "Сърбия модернизира армията си и получава 30 броя Т-72S от Русия"}
{"url": "https://news.bg/world/uraganen-vyatar-vze-pet-zhertvi-v-holandiya-belgiya-i-germaniya.html", "text": "Трима души загинаха в Холандия, след като ураганен вятър събори дървета, преобърна камион и отмени стотици полета, информира \"Ройтерс\".Летището \"Схипхол\" в Амстердам за кратко спря работа, тъй като вятърът достигна пориви от 140 километра в час.Най-малко 260 полета бяха отменени. Падащи предмети принудиха властите да затворят терминалите на летището. Спрени са много железопътни, трамвайни и автобусни услуги.В страната е обявен червен код.Полицията съобщи, че трима души са загинали при различни инциденти, включително при падане на дървета и предмети.Местни медии съобщават, че в Ротердам силният вятър е съборил контейнери от кораби и цели покриви от домове.Един човек е загинал в Белгия, пише \"Гардиън\", позовавайки се на АП.Загинал е шофьор на автомобил след падане на дърво, обяви местна медия.В Германия 59-годишен мъж е загинал след падане на дърво в град Емерих до холандската граница.", "date": "2018.01.18", "title": "Ураганен вятър взе пет жертви в Холандия, Белгия и Германия"}
{"url": "https://news.bg/int-politics/tramp-otricha-da-e-promenil-planovete-si-za-stenata-s-meksiko.html", "text": "Американският президент Доналд Тръмп отрече, че е променил възгледите си относно граничната стена с Мексико.Това става, след като началникът на администрацията на Белия дом Джон Кели заяви пред телевизия Fox News, че становищата на президента са се развили, след като обеща да построи и да финансира стената по време на предизборната кампания.\"Агитацията е много различна от управлението\", коментира Кели вчера.Часове по-късно Тръмп написа в \"Туитър\", че Мексико все пак \"пряко или непряко\" ще плати за стената.Кели също така е определил президента като \"неинформиран\", когато е направил предизборното си обещание за стената.Имиграцията се превърна в основен въпрос в Конгреса на САЩ, а Белият дом в момента рискува затваряне на федералното правителство в полунощ в петък.Конгресът има краен срок да приеме временна мярка, която ще отпусне финансиране на федералните институции до следващия месец.Демократите искат законопроектът да включва защита на имигрантите, които влизат в САЩ нелегално като деца, известни като \"мечтатели\".Републиканският президент Тръмп се бори да прекрати програмата DACA, въведена от предшественика му Барак Обама за уреждане на положението на \"мечтателите\".Той обаче даде знак, че е готов да отстъпи, за да помогне на \"мечтателите\", в замяна на финансирането на плановете за повишаване на сигурността на границата с Мексико, които включват строителството на стена.Преговорите между демократите и републиканците вървяха добре, докато през миналата седмица Тръмп не нарече някои страни \"вонящи дупки\" по време на преговорите.По думите на Кели, администрацията на Тръмп сега се занимава с изграждането на стена по 1300-километровата граница. Той уточни, че това включва укрепване на съществуващи заграждения.Цената на стената се очаква да е 20 млрд. долара, докато Тръмп говореше за 10-12 млрд. долара.По време на предизборната си кампания Тръмп също така настоя, че Мексико ще плати изцяло за съоръжението. Кели обаче посочи, че сега търсели алтернативни начини за набиране на средства, включително чрез евентуални такси за визи или предоговоряне на търговското споразумение НАФТА.", "date": "2018.01.18", "title": "Тръмп отрича да е променил плановете си за стената с Мексико"}
{"url": "https://news.bg/regions/185-naseleni-mesta-v-yuzhna-balgariya-sa-bez-tok.html", "text": "Над 60 сигнала за паднали дървета, опасни предмети и скъсани електропроводи са получени в оперативните центрове на пожарната, съобщиха от Гражданска защита.Към 15:00 часа на 18 януари 2018 г. 185 населени места в южната част на страната са без електрозахранване: /.До 13 часа в четвъртък в пожарните служби в цялата страна са получени 63 сигнала за произшествия, свързани с метеорологичната обстановка. Основната част от тях са за паднали дървета, съборени билбордове и скъсани електропроводи. Снеговалеж и силен вятър има в областите Варна, Добрич, Габрово, Кюстендил и Пазарджик.В Смолян са получени сигнали за паднали дървета и висящи опасни предмети от покривите на сградите. Прекъснато е електроснабдяването в селата Турян, Станевска махала, Река, Требище, цялото Арденско корито, Момчиловци, Соколовци и Тикале.Затворени за движение са пътищата за Турян, Габрица и Левочево, както и около селата Киселчово, Черново, Мугла, и Смолян - Пампорово. Със заповед на кмета на община Смолян е обявено бедствено положение.Във Варна и Добрич са получени десетки съобщения за паднали дървета на територията на двете области.Поради обилен снеговалеж и силен вятър временно е ограничено движението по път II-29 Варна - Добрич, Добрич - Генерал Тошево - Кардам, и път III-2902 Кичево - Аксаковска панорама. Екипи от пожарникари и спасители оказват помощ и на закъсали поради снегонавявания превозни средства. Няма данни за бедстващи хора.В област Ловеч са затворени проходите Троян-Кърнаре и Шипково-Рибарица. Вятърът в областта по данни на Хидрометеорологичната обсерватория при НИМХ-Плевен е 10м/с.В Пловдив са получени над 30 сигнала за произшествия, свързани с метеорологичната обстановка. Те са постъпили в пожарната. Силният вятър е отнесъл част от покрива на столовата на СОУ \"Христо Проданов\" в гр. Карлово. Учебните занятия не са прекратени и няма опасност за учениците.В област Габрово е ограничено движението по път I-5 Казанлък - Шипка, трафикът е насочен по обходен маршрут /път I-6 Казанлък - Дунавци - път III-5601 Дунавци - Шейново - Шипка/.Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица.Затворен за всички видове моторни превозни средства е Троянският проход.", "date": "2018.01.18", "title": "185 населени места в Южна България са без ток"}
{"url": "https://news.bg/world/asandzh-tramp-propusna-da-spomene-nay-falshivata-novina.html", "text": "Основателят на \"Уикилийкс\" Джулиан Асандж обяви, че фалшивата новина за осуетения преврат в Турция не е била спомената от американския президент Доналд Тръмп, пише \"Дейли сабах\".Президентът на САЩ Доналд Тръмп изпълни своята закана да публикува класация на медиите, които разпространяват фалшиви новини - \"Награди за фалшиви новини\". Той включи вестниците \"Ню Йорк Таймс\" и \"Вашингтон пост\", телевизиите ABC и CNN, списанията \"Time\" и \"Newsweek\". Американският лидер даде по три позиции на \"Ню Йорк таймс\", ABC и CNN., написа Асандж в профила си в \"Туитър\".NBC излъга, позовавайки се на \"високопоставен военен източник\", че Ердоган е избягал от страната, продължи Асандж.По време на опита за преврат в Турция през лятото на 2016 г. Кайл Грифин, продуцент на NBC, написа в \"Туитър\", че турският лидер е потърсил убежище в Германия по време на неуспешния пуч.\"\", написа Грифин в \"Туитър\".Турското посолство в САЩ поиска извинение от американската медия за лъжата и нарече \"напълно безотговорно\" съобщението на Грифин в социалната мрежа.", "date": "2018.01.18", "title": "Асандж: Тръмп пропусна да спомене най-фалшивата новина"}
{"url": "https://news.bg/crime/prokuraturata-protestira-predsrochnoto-osvobozhdavane-na-manikatov.html", "text": "Софийски градски съд пусна предсрочно от затвора Васил Маникатов, сочен за най-видния наркобос в Югозападна България. Софийска градска прокуратура не се съгласи с определението на съда и протестира решението му.Припомняме, Васил Маникатов е един от жертвите на \"Наглите\". Той беше отвлечен, докато беше в затвора в \"Казичене\", където излежаваше присъдата си при лек режим, като му е било позволено да работи извън сградата на затвора на външен обект. Отвличането станало, докато чакал жена си и дъщеря си в колата пред дома им. Както и при предишните случаи, похитителите дошли с автомобил със син буркан. От него излезли 5-6 души, които докато го отвличали, обяснявали, че се извършва полицейска операция. За да бъде пуснат, семейството на Миникатов платило 241 хил. евро.През 2012 г. Маникатов беше екстрадиран в Гърция след като южната ни съседка  заради разпространение на около 4 кг хероин през 1996 година. Той е обвинен, че на неустановена дата, но преди 28 април 1996 година, е продал в родния си град Сандански дрогата на двама гръцки граждани.За първото престъпление е наказан с \"лишаване от свобода\" за срок от 8 години, а второто му наказание е в размер на 15 години \"лишаване от свобода\" е сформирано чрез групиране на наказания по няколко отделни присъди.Васил Маникатов към момента е излежал 16 г. и 5 месеца общо от двете наказания. Софийска градска прокуратура не е съгласна със становището на СГС, че Маникантов е превъзпитан. Според прокуратурата няма доказателства за неговото поправяне. От Софийска градска прокуратура смятат, че с оглед обществената опасност като деец и тежестта на извършените от него престъпления е необходимо да изтърпи я цялост наложените му наказания.Предстои произнасяне по протеста на СГП от Апелативен съд гр. София.", "date": "2018.01.18", "title": "Прокуратурата протестира предсрочното освобождаване на Маникатов"}
{"url": "https://news.bg/world/tarsyat-grobnitsata-na-anksenamun-saprugata-na-tutankamon.html", "text": "Археолозите започват разкопки в района на долината на царете в Египет, където смятат, че се намира гробницата на Анксенамун съпругата на Тутанкамон, съобщава археологът д-р Захи Хауас.Археолозите разкопават Западната долина, близо до гробницата на фараона Ай, заел мястото на Тутанкамон. По време на проучванията си, археолозите откриват сканирайки района нещо интригуващо близо до гробницата на Ай, което изглежда като вход на гробница на 5 метра под повърхността.\"Ние сме сигурни, че там има гробница, но не знаем със сигурност на кого принадлежи, тя може да принадлежи и на Анксенамун\", коментира д-р Хауас пред Live Science.Анксенамун е съпруга на Тутанкамон, но се жени за Ай скоро след смъртта на фараона. Наскоро започнати разкопки се финансират от Discovery Channel, според информация на уебсайта на д-р Хауас.", "date": "2018.01.18", "title": "Търсят гробницата на Анксенамун, съпругата на Тутанкамон"}
{"url": "https://news.bg/world/germanskite-sotsialdemokrati-gubyat-podkrepa.html", "text": "Германската социалдемократическа партия продължава да губи подкрепа. Това показва ново социологическо проучване преди ключова партийна конференция, информира ДПА.Само 18% от германците подкрепят социалдемократите.Друго изследване разкрива, че като цяло германците са против лидера на основната лява партия в Германия Мартин Шулц да бъде вицеканцлер при евентуална Голяма коалиция с християндемократите на канцлера Ангела Меркел.Сондажът на института \"Форса\" показва, че консерваторите са увеличили подкрепата си през последната седмица с 1% до 34 на сто, докато социалдемократите губят 2%.От анкета на YouGov за ДПА става ясно, че 33% подкрепят външния министър Зигмар Габриел от социалдемократите да остане вицеканцлер, ако коалицията се поднови, докато само 22% подкрепят Шулц. 39% не могат да преценят.11% от германците искат Шулц да поеме министерството на външните работи срещу 32% за Габриел. 40% нямат мнение по въпроса.В партията на социалдемократите 50% подкрепят Габриел като външен министър, а 13% - Шулц, но подкрепата се променя що се отнася до поста на вицеканцлер, тъй като Шулц е подкрепян от 40%, а Габриел от 37 на сто.След няколко дни социалдемократите ще проведат конгрес, на който ще решат дали да започнат официални преговори за коалиция с консерваторите.", "date": "2018.01.18", "title": "Германските социалдемократи губят подкрепа"}
{"url": "https://news.bg/politics/ms-otdeli-pari-za-kapitalovata-programa-na-darzhavniya-rezerv.html", "text": "Осигурено е финансирането на капиталовата програма на Държавна агенция \"Държавен резерв и военновременни запаси\", съобщиха от Министерския съвет.Министрите от третия кабинет \"Борисов\" одобриха допълнителни разходи по бюджета на Държавната агенция \"Държавен резерв и военновременни запаси\" за 2018 г. в размер на 108 млн. лв.Парите са за изпълнение на дейности, предвидени в Инвестиционната програма 2018-2022 г. на държавната агенция. Те ще бъдат използвани за реконструкция, основен, текущ и авариен ремонт на предоставени й бази, предназначени за съхранение на горива, зърнени храни, медицински и индустриални запаси.С 2,91 млрд. лева ще се финансират земеделски програми през 2018 г.На същото заседание членовете на правителството утвърдиха годишните разчети на парите от Европейския съюз на Държавен фонд \"Земеделие\" за 2018 г.Планирани са общо 2,91 млрд. лева за финансиране на директните плащания на площ, пазарните мерки, Програмата за развитие на селските райони и Програмата за морско дело и рибарство. От тях 2 636 703 700 лв. са за сметка на ЕС и 275 890 800 лева - от националния бюджет.857,9 млн. лв. са предвидени за развитие на селските райони. Основно плащанията ще се насочени по мярка 4 \"Инвестиции в материални активи\", мярка 6 \"Развитие на стопанството и стопанската дейност\", мярка 7 \"Основни услуги и обновяване на селата в селските райони\" и мярка 19 ЛИДЕР.По линия на директните плащания са заложени 319,8 млн. лв. Те обхващат направленията агроекология и климат, биологично земеделие и Натура 2000.1 551,4 млн. лв. са определени по схемата за единно плащане на площ, както и за обвързани с производството плащания за животни, плодове, зеленчуци и други.По Програмата за морско дело и рибарство 2014-2020 г. са разчетени 38,3 млн. лв. по различни мерки. Едната е \"Добавена стойност, качество на продуктите и използване на нежелания улов\", другата - \"Инвестиции за подобрение на инфраструктурата в рибарските пристанища\". Третата мярка е \"Продуктивни инвестиции в аквакултура\". Четвъртата мярка е \"Изпълнение на стратегиите за ВОМР\". Петата - \"Преработване на продуктите от риболов и аквакултури\".145,2 млн. лв. са предвидени за пазарни мерки, включително и за Националната програма по пчеларство, схема \"Училищен плод\", схема \"Училищно мляко\". Заедно с тях са и Националната програма за подпомагане на лозаро-винарския сектор, преструктуриране на лозовите масиви, промоционални програми, възстановявания при износ и други схеми.", "date": "2018.01.18", "title": "МС отдели пари за капиталовата програма на Държавния резерв"}
{"url": "https://news.bg/int-politics/konservatorite-v-yuzhna-koreya-besni-na-dogovorkata-s-phenyan-za-igrite.html", "text": "Когато спортистите от Северна и Южна Корея излязоха заедно под общ флаг за първи път на церемонията по откриването на Летните олимпийски игри в Сидни през 2000 г., това беше изключително емоционално събитие, което даваше надежди за помирение след първите проведени преговори между техните лидери в историята, припомня \"Асошиейтед прес\".18 години по-късно, двете Кореи планират са сторят същото на Зимните олимпийски игри в южнокорейския зимен център Пьончан през следващия месец. Ала планът не предизвика толкова ентусиазъм сред южнокорейците, като мнозина консерватори питат защо техните спортисти не могат да носят своя собствен национален флаг по време на първите Зимни олимпийски игри на тяхна територия.\"Ние превръщаме Олимпийските игри в Пьончан в Олимпийски игри в Пхенян\", изтъкна лидерът на основната консервативна опозиционна партия в Южна корея.\"Ние играем по свирката на (севернокорейския вожд) Ким, който се преструва, че провежда мирна офанзива\", подчерта още партийният лидер.Вчера Северна и Южна Корея постигнаха договорка спортистите им да излязат заедно по време на церемонията по откриването на олимпиадата, а също така да сформират общ отбор по хокей на лед за жени.Договорките бяха постигнати след три кръга преговори, които започнаха, след като Ким Чен-ун обяви в новогодишното си обръщение към нацията, че иска да изпрати делегация на игрите в Пьончан.Мнозина критици са скептични към внезапно появилото се желание на Ким за преговори, смятайки, че може да се опитва да използва Олимпийските игри, за да отслаби ръководения от САЩ международен натиск и санкции срещу страната му, които бяха затегнати в последно време заради поредицата от ядрени и ракетни изпитания на Северна Корея.", "date": "2018.01.18", "title": "Консерваторите в Южна Корея бесни на договорката с Пхенян за игрите"}
{"url": "https://news.bg/int-politics/ruskata-politsiya-pretarsva-tsentralata-na-navalni-v-sankt-peterburg.html", "text": "Руската полиция претърсва централата на опозиционния лидер Алексей Навални, а негови привърженици показаха акцията на живо в интернет.Полицията е проверявала паспортите на участници в неговата кампания.По-рано Централната избирателна комисия на Русия отказа да регистрира Навални в президентските изборите.Полицейската акция се провежда в същия ден, в който президентът Владимир Путин е на посещение в Санкт Петербург.", "date": "2018.01.18", "title": "Руската полиция претърсва централата на Навални в Санкт Петербург"}
{"url": "https://news.bg/crime/nad-500-osadeni-se-ukrivat-ot-polovinata-prokuraturi-v-stranata.html", "text": "Над 500 престъпници с ефективни присъди са избегнали правосъдие и се укриват, въпреки че са осъдени на лишаване от свобода или доживотен затвор. Това сочи анализът на прокуратурата на данните от първоинстанционните прокуратури. Справката се базира и на данните на около половината от прокуратурите.Данните представи говорителят на главния прокурор Румяна Арнаудова по време на брифинг във връзка  за проверка относно всички осъдени на лишаване от свобода и доживотен затвор, които не са задържани за изпълняване на присъдата си.Арнаудова уточни, че анализът на събраните до сега справки сочи, че лицата, които се укриват от влезлите им в сила присъди са над 500.Проверката се наложи, след като стана ясно, че , въпреки присъдата си за педофилия.Справката не е пълна. Тя трябва да е готова в срок до 2 февруари. До тогава прокуратурите в страната следва да предоставят данните за срочността и ефективността на мерките и действията по привеждане в изпълнение на присъдите.Първоинстанционните прокуратури привеждат в изпълнение наложените наказания \"лишаване от свобода\" и те са: всички 128 районни прокуратури, 28 окръжни прокуратури, специализираната прокуратура и военно- окръжните прокуратури.Всеки месец те изготвят справка за това колко са осъдените лица, кога са приведени наказанията в изпълнение и кога са задържани.Целта на проверката, извършена по разпореждане на главния прокурор, е да се установи какви са причините, поради които лицата не изтърпяват наказания и респективно се отклоняват завинаги.Законодателните промени и през 2015 г., и през 2017 г. са резултат от анализа на прокуратурата за затрудненията, които се срещат при изпълнение на наказанията.В рамките на проверката, освен че ще се установи колко са лицата извън затвора и колко са се отклонили от присъдите \"лишаване от свобода\" и \"доживотен затвор\", но ще се установят трите имена на лицето, номерът на наказателното производство, по което са осъдени, датата на влизане в сила на осъдителната присъда, датата, на която присъдата е изпратена на прокурора за изпълнение. Ще се провери и датата, на която прокурорът я е изпратил на съответното областно звено \"Охрана\" за реално привеждане в изпълнение, датата, на която лицето евентуално е обявено за общодържавно издирване, респективно издадена ли е и на коя дата европейска заповед за арест, издадено ли е искане за екстрадиция.Очаква се след проверката да станат ясни причините за отклоненията и пропуските при привеждането на изпълнения на наказанията.Арнаудова поясни, че след края на проверката ще мисли за законодателни промени и мерки за подобряване в дейността на съдебна охрана и органите на МВР.Тя припомни, че през 2015 законодателят е позволил в случаите, когато със съдебно решение на Апелативен съд се потвърждава и реално влиза в сила осъдителна присъда с наказания \"лишаване от свобода\" и \"доживотен затвор\" да може прокурорът от Апелативната прокуратура директно да разпореди задържането на лицето, за да се избегне дългият и бавен път на изпращане на присъдата на първоинстанционния прокурор.С последните изменения в НПК е станало възможно прокурор от ВКП незабавно да разпореди задържането на лицето и отвеждането му в най-близкия затвор - Софийският затвор.Арнаудова припомни три публично известни случая:За по-малко от един месец ВКП, следвайки новите правила по НПК, е задържала 54 лица, след влизане в сила на решението на ВКС.На практика за извършено убийство - срокът за привеждане в изпълнение на присъдата е 30 години. Ако в това време престъпникът успее да избегне правосъдие, на практика след това държавата е безсилна и няма как присъдата да бъде изпълнена.", "date": "2018.01.18", "title": "Над 500 осъдени се укриват от половината прокуратури в страната"}
{"url": "https://news.bg/world/v-delhi-postavyat-kameri-v-klasnite-stai-za-da-mogat-roditelite-da-sledyat-detsata.html", "text": "Правителството в индийската столица Делхи обяви, че ще постави камери във всяка класна стая в региона и ще даде достъп на родителите с мобилно приложение, пише \"Гардиън\".Планът ще бъде приложен във връзка с няколко престъпления в учебни заведения, включително след изнасилването на петгодишно момиченце от служител на училище през септември 2017 г. и убийството на седемгодишно момче в частно училище в Гургаон през същия месец.Властите подчертават, че системата за наблюдение ще даде възможност за по-голяма прозрачност и по-голяма сигурност за децата.Камерите ще бъдат поставени във всяка класна стая в държавните училища. Всеки родител ще има достъп до камерите и в реално време ще може да следи занятията на детето си чрез мобилен телефон.Първоначалният план за поставяне на камери е от септември 2015 г., но едва от тази седмица се позволява публично следене на занятията в реално време. Камерите ще бъдат инсталирани в почти всички 1000 училища в региона в рамките на три месеца.Приложението все още е в процес на изработване, но ще включва и възможност за подаване на оплакване.", "date": "2018.01.18", "title": "В Делхи поставят камери в класните стаи, за да могат родителите да следят децата"}
{"url": "https://news.bg/health/s-ikonomii-ot-mz-spasyavat-obshtinskite-bolnitsi.html", "text": "Икономии от здравното министерство могат да спасят общинските болници. \"По отношение на допълнителния ресурс поех ангажимент да направя сериозен анализ на бюджета на министерството - дейност по дейност. Откъдето може да се направи икономия, ще бъде допълнено към финансирането им.\"Това заяви здравният министър Кирил Ананиев по време на блиц контрола в Комисията по здравеопазване по темата за оздравяването на общинските болници и исканите от тях допълнителни 30 млн. лева.Взаимоотношенията им са уредени със Закона за здравното осигуряване. Общините са тези, които ги наблюдават и контролират, уточни Ананиев.Там е казано как общинските съвети могат да ги финансират извън здравното осигуряване, добави още той.Ананиев припомни, че проблемите, които са поставили, са липса на медицински специалисти - лекари, сестри. Не се получават редовно заплати. Всичко това се разглежда в контекста на демографската криза и невъзможност от обема на дейност да получат финансиране.По думите на здравния министър на срещата със Сдружението на общинските болници е договорено да се продължи съвместната работа и да се дадат предложения, които да се обсъдят.Ананиев заяви, че е поел ангажимент да се обърне внимание на масово използваните клинични пътеки и да се прецени до колко е възможно да се увеличат цените им. Те ще дадат отражение и върху отделните разходи и заплатите.По време на разговорите е обсъдена и необходимостта от преструктурирането на някои болници и оптимизирането на дейността им, като това основно е работа на общинските съвети.Някъде може да се наложи преструктуриране на болницата в ДКЦ, но само с решение на общинския съвет, добави още здравният министър.Припомняме, в понеделник - 15 януари 2018 г. представители на  в цялата протестираха за час. Причината за недоволството на работещите в множество общински болници са забавени заплати, лоши условия на труд, породени от недофинансиране от държавата.Час преди предварително обявения протест от Здравното министерство съобщиха на медиите, че и, някои от които са в отдалечени и трудно достъпни планински райони.", "date": "2018.01.18", "title": "С икономии от МЗ спасяват общинските болници"}
{"url": "https://news.bg/health/mz-sas-strogi-merki-sreshtu-svrahhospitalizatsiyata.html", "text": "\"Ние не можем да излезем извън одобрените средства за Здравната каса (НЗОК) по закон. Бюджетът на НЗОК се определя със закон.\"Това заяви здравният министър Кирил Ананиев в отговор на въпрос какви мерки ще се предприемат за  за отпадане на лимитите на болниците.Ананиев припомни, че миналата (2017-та) година са похарчени 238 млн. лева над одобрената сума, като са използвани всички разрешени и посочени в закона инструменти.\"Няма как да се признае отчетена дейност, надхвърляща максималния размер на одобрената в закона дейност\", категоричен беше той.Трябва да се засили контролът върху разходващата дейност, заключи министърът.", "date": "2018.01.18", "title": "МЗ със строги мерки срещу свръххоспитализацията"}
{"url": "https://news.bg/crime/predpriyatie-v-dupnitsa-ne-izplashta-zaplati-krie-se-zad-italianski-upravitel.html", "text": "Проверяват предприятие в Дупница за забавени заплати на служители. На 16 януари Главна инспекция по труда стартира проверка в предприятие за производство на обувки в Дупница. Работниците от фирмата днес съобщиха, че възнагражденията им се бавят.Проверката установила до момента, че предприятието е в престой от началото на годината. Според законодателството, при престой по вина на работодателя, той дължи възнаграждения за времето на престоя. ГИТ не е установила да са направени плащане на възнагражденията за месец ноември. На управителката на дружеството е връчено предписание за изплащане на възнагражденията в кратки срокове.Днес предприятието отново беше посетено от екип на дирекция \"Инспекция по труда\" Кюстендил, за да бъдат съставени актове. Оказва се, че предприятието е затворено и не е намерен представител на работодателя.Справка в Търговския регистър, свързана с продължаването на проверката, показала, че часове след началото на инспекцията, е вписан нов управител на дружеството - италиански гражданин, за когото към момента няма данни да пребивава в България.Това възпрепятства в голяма степен ефективността на административното производство. Контролните органи на Агенцията обаче ще продължат да полагат усилията да защитят трудовите права на работещите в рамките на своите правомощия.Съдействие от други държавни институции също ще се търси при необходимост.", "date": "2018.01.18", "title": "Предприятие в Дупница не изплаща заплати, крие се зад италиански управител"}
{"url": "https://news.bg/world/makedonskiyat-prezident-blokira-zakonoproekta-za-albanskiya-ezik.html", "text": "Президентът на Република Македония Георге Иванов обяви, че няма да се подпише под законопроекта за езиците, тъй като е противоконституционен, съобщава местната медия META.Преди около седмица македонският парламент гласува албанският да стане втори официален език на страната. Опозицията бойкотира вота.Иванов отбеляза, че е изпратил писмо до парламента, в което съобщава, че няма да се подпише под законопроекта, тъй като е в нарушение на основния закон.Според него законопроектът е приет по неправилен начин - без обществен и експертен дебат.Той е убеден, че проектозаконът е дискриминиращ спрямо другите малцинства, тъй като е в полза само на албанската общност. Иванов добави, че целта на тази промяна е политическите партии на власт да се облагодетелстват.Правителството реагира и обяви, че този законопроект не е в нарушение на конституцията и гарантира равноправие.Проектозаконът ще бъде върнат в парламент в рамките на 20 дни за ново гласуване. След това, ако се базира на конституцията, президентът е задължен да издаде указ.", "date": "2018.01.18", "title": "Македонският президент блокира законопроекта за албанския език"}
{"url": "https://news.bg/world/silen-vyatar-paralizira-zapadna-evropa.html", "text": "Силен вятър в Западна Европа създаде сериозни проблеми и парализира няколко държави, съобщава АП.Белгия, Холандия и Германия са най-засегнати, тъй като има затворени летища и пристанища.Летище \"Схипхол\" в Амстердам отмени всички полети и холандският железопътен превозвач спря всички влакове заради ураганния вятър в Холандия, който изкорени дървета и преобърна автомобили, предизвиквайки хаос по пътищата.От летището написаха в \"Туитър\", че след 11,00 часа местно време са спрели всички полети заради тежките метеорологични условия. Националният превозвач KLM вече отмени повече от 200 полета заради бурята.Националната телевизия NOS съобщава, че централната железопътна гара в Хага е затворена, тъй като има опасения, че част от новия стъклен покрив може да падне.На места вятърът в Холандия е със скорост 140 километра в час.Във Великобритания са регистрирани пориви на вятъра със скорост от 110 километра в час. Хиляди домакинства в Южна Англия са останали без електричество. Има забавяне на няколко хиляди влака заради паднали дървета на линиите и скъсани кабели.Условията за шофиране в райони на Шотландия са изключително опасни. Властите съветват шофьорите да не пътуват заради силен вятър, силен снеговалеж и заледяване.От британската метеорологична служба прогнозират утихване на вятъра през днешния ден.Пристанището в град Гент е затворено заради бурния вятър в Белгия, където е обявен оранжев код. Трамваите в части от Брюксел са спрени, а няколко обществени паркинга са затворени.В няколко града има изкоренени дървета. Трафикът на международното летище \"Завентем\" е засегнат.В много райони на Германия училищата са затворени. Властите призовават гражданите, особено в Западна и Северна Германия, да не напускат домовете си, ако е възможно.Влаковете ще се движат по-бавно и се очакват забавяния.ДПА информира, позовавайки се на полицията, че \"всяка минута\" има катастрофа на магистралата между Вилхелмсхафен и Вестерщеде в Северна Германия.", "date": "2018.01.18", "title": "Силен вятър парализира Западна Европа"}
{"url": "https://news.bg/crime/gdbop-preseche-nezakonno-razprostranenie-na-roman-v-internet.html", "text": "Служители от сектор \"Киберпрестъпност\" при Главна дирекция \"Борба с организираната престъпност\" извършиха проверка по сигнал на български издател за нарушение на авторските му права.Става въпрос за незаконно разпространение на книгата на Дан Браун \"Произход\" посредством социалната мрежа \"Фейсбук\". Установено е, че незаконното споделяне на романа е стартирало само няколко дни след издаването му в България. Част от потребителите са разпространили книгата срещу доказателство за участие в дарителски кампании.Служителите на ГДБОП са спрели споделянето и нарушаването на правата на правоносителя е прекратено.Материалите по случая са изпратени на Министерство на културата за предприемане на административни мерки срещу лицата.", "date": "2018.01.18", "title": "ГДБОП пресече незаконно разпространение на роман в интернет "}
{"url": "https://news.bg/society/zlatnite-ni-sakrovishta-se-zavarnaha-v-nim.html", "text": "Най-известните златни и сребърни съкровища се завърнаха в България. След успеха на изложбата в Норвегия - \"Легенди в злато. Тракийски съкровища от България\" - съкровищата отново могат да бъдат видени в Националния исторически музей (НИМ).Повече от 3 месеца емблематичните ни произведения на торевтиката, пластиката и изкуствата гостуваха на музея в Берген.Експозицията е подновена в Зала 2 на НИМ. Акцентът по традиция пада на оригинала на Панагюрското златно съкровище. Освен него посетителите на музея могат да разгледат в представителните витрини сребърните съкровища от Борово, Рогозен и Летница. Като част от постоянната експозиция остава \"Сребърното съкровище от с. Йонково\" (III век пр.Хр.), показано за първи път през лятото на 2017 г. То включва купа с полусферична форма, каликс и фрагменти от устие на ритон с врязана украса от бръшлянова клонка.Сред експонатите е и златна каничка от Могиланската могила край Враца и сребърният киликс от Александрово от IV век пр.Хр., сребърният скифос с позлата, украсен с глави на богиня, инсигниите на властта - златен нагръдник от могилно погребение от Твърдица, двойната брадва с позлата от Кози грамади, златни накити, парадно и бойно въоръжение на тракийските войни и предмети от проучени богати гробни комплекси в Казанлъшко представят разказа за тракийските владетели и техните земи.Всички тези предмети разкриват на посетителите на музея информация за начина на живот, вярванията и мисленето на траките, живели по българските земи в предримския период.", "date": "2018.01.18", "title": "Златните ни съкровища се завърнаха в НИМ"}
{"url": "https://news.bg/world/emirates-spasi-a380.html", "text": "Най-голямата самолетна компания в Близкия изток Emirates закупува 20 самолета A380 с опция за още 16 самолета на Airbus, съобщава АП.Сделката е за 16 милиарда долара.Така арабската компания удължава живота на произведения в Европа двупалубен джъмбо джет.От Emirates обявиха, че самолетите ще бъдат доставени на базирания в Дубай превозвач от 2020 г. Авиопревозвачът вече има 101 самолета A380 и други 41 са поръчани.\", подчертаха от Airbus.Emirates е компанията в света, която е закупила най-много самолети от този модел.", "date": "2018.01.18", "title": "Emirates спаси A380"}
{"url": "https://news.bg/politics/boyko-penkov-oglavi-tsentara-za-otsenka-na-riska-po-hranitelnata-veriga.html", "text": "Зам.-здравният министър Бойко Пенков оглави Центъра за оценка на риска по хранителната верига. Той сменя на този пост д-р Мирослав Ненков след промяната в ръководния състав на Министерството на здравеопазването. Това съобщиха от пресслужбата на правителството след днешното заседание на министерския съвет.Управителният съвет на Центъра за оценка на риска по хранителната верига се състои от петима членове, които включват директора на центъра - проф. д-р Бойко Ликов, заместник-министрите на земеделието, храните и горите д-р Цветан Димитров и д-р Лозана Василева и заместник-министрите на здравеопазването д-р Бойко Пенков и Светлана Йорданова.Центърът извършва научна оценка на риска по проблеми, които пряко или косвено засягат здравето на животните и растенията, растителните продукти и растителния репродуктивен материал, както и безопасността на храните и фуражите.Центърът изготвя научни становища до компетентните органи и институции, които са основа за вземане на решения по управлението на рисковете по хранителната верига.", "date": "2018.01.18", "title": "Бойко Пенков оглави Центъра за оценка на риска по хранителната верига"}
{"url": "https://news.bg/tourism/povishava-se-broya-na-frenskite-turisti-u-nas-otchita-ministerstvo-na-turizma.html", "text": "Заместник-министърът на туризма Ирена Георгиева поздрави членовете и гостите на Френско-българската търговска и индустриална камара в първата им среща за 2018 г. В събитието се включиха председателят на камарата Стефан Делайе, посланикът на Франция у нас Н.Пр. Ерик Льобедел, Олег Петков - зам.-министър за Българското председателство на Съвета на ЕС, бизнесмени и други официални лица.Франция е сред водещите ни външноикономически партньори и все повече нейни туристи посещават България, подчерта зам.-министър Георгиева. Тя съобщи, че за първото деветмесечие на миналата година стокообменът между двете страни се е увеличил с близо 3% и е стигнал около 1,5 млрд. евро. За 10 години той е нараснал с над 61 на сто, като износът за Франция е скочил два пъти, а салдото ни е положително през последните пет години.Много добри са резултатите и в обмена на туристи. Радостно е, че френските гости имат все по-активно присъствие в нашите курорти, стана ясно от думите на Ирена Георгиева. По данни на НСИ през периода януари-ноември 2017 г. България е била посетена от около 191 хил. френски граждани, което е близо 19% ръст спрямо същите месеци на 2016-а. Това е 13-а позиция за страната в общата класация на чуждестранни туристи у нас и 6-о място сред туристите от държавите в ЕС.Гостите от Франция проявяват подчертан интерес към семейни и групови почивки, обиколни турове във вътрешността и по Черноморието, към местните забележителности, културно-историческото наследство, етнографските традиции и типичните продукти на гурме и винения туризъм. България става все по-популярна сред французите и след постоянните си участия на големите специализирани форуми във Франция Salon Mondial du Tourisme и International French Travel Market Top Resa, каза още зам.-министър Георгиева.Тя акцентира, че сред основните цели, които министерството си е поставило, е устойчивото развитие на отрасъла и превръщането на страната в търсена целогодишна дестинация.От началото на 2017 г. до ноември България е посрещнала над 8,4 млн. чуждестранни гости. Това е повече от собственото й население. Отбелязваме над 7% ръст в броя на чуждестранните туристи спрямо същия период на 2016 г., която бе рекордна в историята на отрасъла.", "date": "2018.01.18", "title": "Повишава се броя на френските туристи у нас, отчита министерство на туризма"}
{"url": "https://news.bg/int-politics/netolerantnostta-na-tramp-nasarchavala-diktatorite-po-sveta.html", "text": "Международната правозащитна организация Human Rights Watch (\"Хюман райтс уоч\") обяви, че избуяването на нетолерантността в страни като САЩ насърчава диктатори от Русия до Китай и Турция, съобщава \"Асошиейтед прес\".В годишния доклад на правозащитниците се изтъква, че политиките срещу имигрантите и други популистки мерки представляват \"огромна заплаха\" за трудно извоюваните права на малцинствата в западните демокрации.Директорът на \"Хюман райтс уоч\" Кенет Рот открои американския президент Доналд Тръмп, посочвайки, че е нарушил \"всички табута срещу расизма, срещу женомразството и срещу ксенофобията\".Въпреки че поддръжниците на Тръмп приветстват неговата откровена реторика, Рот подчертава, че тя има международни последици, защото \"това прави много по-трудно да се стигматизират авторитарните лидери\".Докладът настоява демократичните правителства да се занимаят с проблемите, които позволиха процъфтяването на популизма, като например неравенството в доходите, страховете от тероризъм и нарастващата миграция. Той също така настоява за съпротива.", "date": "2018.01.18", "title": "Нетолерантността на Тръмп насърчавала диктаторите по света"}
{"url": "https://news.bg/politics/kosovo-otkriva-pochetno-konsulstvo-v-balgariya.html", "text": "Министрите от кабинета \"Борисов-3\" дадоха съгласието си Република Косово да открие почетно консулство в България. За почетен консул е избран Пламен Копчев, съобщиха от Министерския съвет.Пламен Копчев притежава богат професионален опит в областта на туризма, търговията с петролни продукти, както и в сферата на високите технологии. Член е на Управителния съвет на \"Слънчев бряг\" АД и на Съюза на собствениците на хотели на курортен комплек \"Слънчев бряг\". Има опит като административен ръководител от работата си в БДЖ.Политическият  през последната половин година. Това създава предпоставки за активизиране на двустранните икономически отношения в области като туризма, енергетиката, строителството, инфраструктурата, телекомуникациите, както и в сферата на културата.Откриването на почетно консулство на Република Косово ще стимулира развитието на сътрудничеството в тези области. Седалището на почетния консул на Косово е град Несебър, а консулският му окръг обхваща територията на цялата страна.", "date": "2018.01.18", "title": "Косово открива почетно консулство в България"}
{"url": "https://news.bg/world/kitay-otchete-nay-golemiya-ikonomicheski-rast-za-poslednite-7-g.html", "text": "Китай отчете най-големия икономически ръст през 2017 г. за последните 7 г., съобщава \"Ройтерс\".Китайската икономика се разшири повече от очакваното през последното тримесечие на 2017 г., което се дължи предимно на увеличения износ.Публикуваните днес официални данни са добра новина за китайските политици, които искат да се намали дългът на страната и замърсяването от по-старите заводи, но без да се засяга растежът на втората най-голяма икономика в света.БВП на Китай от октомври до декември 2017 г. в сравнение с преди година е нараснала с 6,8%. В анкета на \"Ройтерс\" анализатори прогнозираха азиатският гигант да отчете 6,7% ръст за последното тримесечие.За цялата изминала година Китай регистрира 6,9% икономически ръст на годишна база, което се случва за първи път от 2010 г. Целта на китайското правителство беше икономиката да се разшири до 6,5%. През 2016 г. беше 6,7% - най-слабият годишен ръст от 26 г.Инвестициите от частни компании са се увеличили с 6% на годишна база.Китайският износ за 2017 г. е най-големият за последните четири години.", "date": "2018.01.18", "title": "Китай отчете най-големия икономически ръст за последните 7 г."}
{"url": "https://news.bg/world/es-nalaga-sanktsii-na-venetsuela.html", "text": "Европейският съюз се съгласи да наложи нови санкции на Венецуела, информира АФП, позовавайки се на европейски източници.Брюксел ще добави представители на Венецуела в \"черен\" списък. Така за първи път блокът налага рестриктивни мерки на индивидуални лица, които са от правителството на президента Николас Мадуро.Според дипломати няколко лица са санкционирани. На тях им е забранено да посещават ЕС, а също така им се замразяват активите.", "date": "2018.01.18", "title": "ЕС налага санкции на Венецуела"}
{"url": "https://news.bg/economics/doverieto-na-investitorite-se-zavrashta-otchete-ikonomicheskiyat-ministar.html", "text": "\"От началото на 2018 г. са издадени 10 сертификата по Закона за насърчаване на инвестициите с общ размер на предварителните инвестиции от 588 млн. лева и планирани 877 нови работни места\". Това заяви икономическият министър Емил Караниколов на брифинг в Министерство на икономиката по време на връчването на сертификати по Закона за насърчаване на инвестициите.От думите му стана ясно, че от тях четири проекта ще се изпълняват в обработващата промишленост и в автомобилостроенето.\"Доверието на инвеститорите към България се завръща. Това категорично говори, че правителството води успешна политика\", заяви Караниколов.В края на 2017 г. и началото на 2018 г. са сключени и 7 договора за сертифицирани проекти като общият размер на инвестициите е 100 млн. лв., очаква се разкриване на нови 1905 работни места. Общо за инвестициите за този период са 350 млн. евро и 2700 работни места.В края на миналата година са сключени договори с общините Габрово, Девня и Белославци за изграждане на инфраструктура към съответните заводи, които ще произвеждат у нас.От всички сертифицирани за миналата година проекти, които са 31 за общо над 300 млн. лв. с почти 5000 работни места, около 15 от тях са във високотехнологичния сектор, стана ясно от думите на Караниколов.Според данните, които отчита НСИ е, инвестициите отново стават генератор на икономическия растеж. Те растат в 4,3 %.Министърът на икономиката връчи сертификат клас А на фирма Амилум България, чиято инвестиция е на стойност над 242 млн.лв.; Кастамону България с инвестиции над 15 млн.лв и ВИТТЕ Аутомотив България с инвестиция 12 млн.лв.", "date": "2018.01.18", "title": "Доверието на инвеститорите се завръща, отчете икономическият министър"}
{"url": "https://news.bg/int-politics/shvatka-mezhdu-gratski-i-turski-korab-v-egeysko-more-sblaskaha-se.html", "text": "Турски и гръцки военни кораби са се сблъскали в Егейско море след напрегната схватка, съобщават турски медии.Турската брегова охрана е предприела действия, виждайки гръцкия кораб \"Никифорос\" да се приближава към турски териториални води близо до островите Кардак.Двата плавателни съда са направили кратък контакт, след като \"Никифорос\" продължил да нарушава турските териториални води въпреки предупрежденията от турска страна.След напрежението двата кораба се сблъскали, докато гръцкият опитвал опасна маневра. Уточнява се, че никой от двата кораба не е претърпял материални щети.Островите Кардак са двойка от две малки необитаеми островчета, разположени между гръцката островна верига Додеканези и югозападното континентално крайбрежие на Турция.В района напрежението е повишено от края на 2015 г., след като катери на турската и гръцката брегова охрана, както и военни кораби често се сблъскват помежду си във водите край Кардак, които в Гърция са известни като Имия и към които и двете страни имат териториални претенции.", "date": "2018.01.18", "title": "Схватка между гръцки и турски кораб в Егейско море, сблъскаха се"}
{"url": "https://news.bg/world/siriya-zaplashi-da-svalya-turskite-samoleti.html", "text": "Сирия заплаши да сваля турски бойни самолети, съобщават \"Ройтерс\" и други агенции.Предупреждението отправи заместник-министърът на външните работи на арабската страна Фейсал Мекдад.Той подчерта, че военновъздушната отбрана на Сирия е в готовност да унищожи турската авиация, ако предприеме враждебни действия в Африн. По думите му Дамаск ще възприеме действията на Анкара като агресивен акт и подкопаване суверенитета на страната.\"\", акцентира той.По-рано днес външният министър на Турция Мевлют Чавушоглу обяви, че Анкара ще се намеси в Африн и Манбидж заради заплахата, която кюрдските милиции представляват за целостта на сирийската граница. Чавушоглу също така очерта позицията на страната си към сирийските правителствени сили в Идлиб, пояснявайки, че напредването им трябва да спре.", "date": "2018.01.18", "title": "Сирия заплаши да сваля турските самолети"}
{"url": "https://news.bg/society/loshoto-vreme-vloshenata-patna-obstanovka-i-gripat-zatvoriha-nad-60-uchilishta.html", "text": "Силният вятър, снегът и силната заболеваемост затвориха над 60 училища в страната. Освен лошите метеорологични условия и заболеваемостта сред причините за преустновяване на учебните занятия са и влошена пътна обстановка, повредите в отоплителната инсталация и прекъснато електрозахранване.Учебният процес в 40 училища в област Перник е преустановен на 18 и 19 януари 2018 г. заради грипната епидемия в областта. В ОУ \"Цанко Церковски\" - село Средище в област Силистра също няма да се учи в този период след предписание на РИОКОЗ - Силистра. В село Ясеновец, Разград в ОУ \"Св.св. Кирил и Методий\" е прекратен учебният процес на 18 януари заради прекъсване на електрозахранването на училището от силните ветрове. В СУ \"Васил Воденичарски\" - село Хайредин, област Враца няма да има занятия до 22 януари. В област Сливен пък три училища няма да провеждат занятия днес - ОУ \"Никола Й. Вапцаров\" - села Бяла паланка, ОУ \"Никола Прокопиев\" - село Сборище и СУ \"Георги Алексиев Каравелов\" - село Шивачево, всичките в община Твърдица.Заради токов удар и липса на отопление не се учи в ОУ \"Васил Левски\" - село Новачене, община Ботевград. В област Стара Загора в две училища няма да се водят часове заради прекъсване на електрозахранването. Училищата са СУ \"Христо Смирненски\" в сло Гурково и ОУ \"Св.св. Кирил и Методий\" в Шипково.В Куклен, област Пловдив днес и утре са прекратени учебните занятия в СУ \"Отец Паисий\". На 18 януари не се учи в още 3 училища на област Пловдив - ОУ \"Христо Г.Данов\" - село Клисура, ПГ по икономика - село Клисура, община Карлово, и ОУ \"Христо Ботев\" - село Поповица, община Садово.В област Добрич, община Генерал Тошево, поради влошена пътна обстановка и лоши метеорологични условия са прекратени учебните занятия на 18 януари в ОУ \"Христо Ботев\" - село Кардам, ОУ \"Йордан Йовков\" - село Спасово, ОУ \"Йордан Йовков\" - село Красен и ОУ \"Васил Левски\" - село Преселенци.От 16 до 18 януари не се учи в ОУ \"Христо Ботев\" - село Семчино, област Пазарджик.В област Смолян в 2 училища няма да се учи на 18 януари - ОУ \"Св.Св. Кирил и Методий\"- село Момчиловци, и ОУ \"Св.Св. Кирил и Методий\"- село Смилян, поради влошена пътна обстановка и лоши метеорологични условия.", "date": "2018.01.18", "title": "Лошото време, влошената пътна обстановка и грипът затвориха над 60 училища"}
{"url": "https://news.bg/regions/s-zhrebiy-izbirat-prodavachite-na-martenitsi-v-stara-zagora.html", "text": "Община Стара Загора ще проведе жребий за определяне на търговците за продажба на мартеници, цветя и \"Валентинки\" на места, определени по утвърдена схема от главния архитект.Разполагането на временните преместваеми обекти /ВПО/ е за времето от: за мартеници от 16.02.2018г. до 02.03.2018г.; за цветя на 07.03. 2018г. и 08.03.2018г.; за \"Валентинки\" - от 10.02.2018г. до 14.02.2018г.Тегленето на жребия да се проведе на 8 февруари от 10.00 часа в Община Стара Загора - зала \"Фоайе\" - за местата на територията на АБ \"Център\". И на 8 февруари от 14.00 часа - за останалите райони по места в Административните бюра.Заявленията за участие в жребия се подават в административните бюра лично от кандидатите или упълномощени от тях лица от 08.30 часа на 29 януари до 17.30 часа на 2 февруари.Заповедта на кмета, с информация за местата и необходимата конкурсна документация, е публикувана на официалната страница на Община Стара Загора.", "date": "2018.01.18", "title": "С жребий избират продавачите на мартеници в Стара Загора"}
{"url": "https://news.bg/politics/borisov-iska-helikopteri-da-se-izpolzvat-za-speshna-pomosht-i-gasene-na-pozhari.html", "text": "Имаме маса хеликоптери. Това заяви по време на правителственото заседание премиерът Бойко Борисов.Той се обърна към здравния министър Кирил Ананиев и му препоръча: \"с министър Каракачанов, с министър Радев (Красимир Каракачанов и Валентин Радев - на отбраната и на вътрешните работи - б.р.) - сядате и правите. Имаме хеликоптери, които могат да станат изцяло за бърза помощ\".Премиерът обяви, че имаме вертолети. \"Могат да преоборудват за погасяване на горски пожари. Ще си ги карат военните - хем ще натрупват летателни часове, хем ще тренират, хем ще спасяват човешки живот\".Министърът на отбраната Красимир Каракачанов обясни, че в сряда е проведена работна среща между представители на МО, МЗ, МВР. Точно това уточнихме - да се направи финансова сметка за вертолетите, които не ползваме - колко ще струва ремонта им. Има достатъчно техника, с които може да задоволим нуждите на здравеопазването\", каза Каракачанов.Имаме техника, те са здрави, не са обслужвани, каза Бойко Борисов по отношение на наличната авиационна техника.Припомняме, към момента българските ВВС разполагат с вертолети Ми-17 и Ми-24, които са руско производство. Към тях имаме и BELL-206 - учебен вертолет, подходящ за медицинска евакуация, но при добри метеорологични условия. Другият вид вертолети, които са на отчет в армията, са Кугър AS-532AL. Той е подходящ както за медицинска евакуация, така и за пренос на товари. Необходимо е да се изясни състоянието на всяка една машина, съветват резервисти.Припомняме, нееднократно български военни екипи са участвали в гасене на пожари както в страната, . Подобна операция изисква не само необходимото оборудване, но и подготовка на екипажа, предупреждават военни експерти.Запознати с армейската реформа припомнят, че при първоначалното съкращаване и утилизация на военна техника по План 2004 е имало предложение някои от предназначените за унищожаване бойни устройства да бъдат преоборудвани и да се ползват за гасене на пожари. Предложението не е било прието.", "date": "2018.01.18", "title": "Борисов иска хеликоптери да се използват за спешна помощ и гасене на пожари"}
{"url": "https://news.bg/society/po-iskane-na-grazhdani-proveryavat-priema-v-detskite-gradini-na-stolitsata.html", "text": "По искане на граждани проверяват приема в общински ясли и детски градини в София. БТВ цитира документи, според които деца от списъците на чакащите вече посещават заведенията, а данните за това не са публични.Проблемите с приема по втория начин придобиха гласност с уволнението на директорката на 164-та детска градина в кв. \"Горна баня\". Там общината открива нерегламентиран прием на 24 деца. Директорката пък обяви, че е била подложена на натиск чрез есемеси и обаждания от служители на Столичната община да приема деца по втория начин.Националният инициативен комитет \"За качествена и иновативна образователна система\", следи случая. Те информират, че в градините има два пъти повече деца от посочените в публичната система.Информационната система се поддържа от общината и данните в нея са публични. Основната й функция е свързана с кандидатстването и приема на децата.Градините отчитат дейността си през друга система - Националната електронна информационна система за предучилищно и училищно образование, която се поддържа от Министерството на образованието. Данните в нея не са обществено достъпни.Пример е даден със 161-ва детска градина \"Ласка\" в район \"Овча купел\". Съпоставка на двете системи показва разминаване от близо 150 деца. Те не фигурират в обществено достъпната система към общината, но ги има в тази към просветното министерството. Точно от нея се определя размерът на делегирания бюджет на градината. Справката е към 1 декември 2017 г. От нея е видно, че се класират деца, които всъщност вече посещават градината.Съпоставка на списък на чакащите и списъците на посещаващите деца показва, че близо 20 деца, които официално все още чакат за място, вече посещават детска градина \"Ласка\", според отчета на заведението в системата към образователното министерство.Подобно разминаване има и в детска градина номер 40 в район \"Триадица\". Заведението е посочило в отчета си, че го посещават около 60 деца повече от публично обявеното. Разминавания между публичния регистър и този на МОН има и във 2-ра детска градина \"Звънче\" в район \"Триадица\".\"Ще проверим всеки един от тези сигнали\", обяви зам.-кметът на Столичната община Тодор Чобанов.Родители подозират, че схемата е вратичка за вкарване на деца по втория начин, както и за осигуряване на по-големи бюджети на детските градини. Затова от инициативния комитет за качествена и иновативна образователна система настояват да бъдат включени в проверките.Представителят на инициативен комитет \"За качествена и иновативна образователна система\" Антонина Кенова побликува във Фейсбук профила на организацията:", "date": "2018.01.18", "title": "По искане на граждани проверяват приема в детските градини на столицата"}
{"url": "https://news.bg/regions/desetki-naseleni-mesta-v-dobrich-sa-bez-elektrichestvo.html", "text": "Десетки населени места в Добричка област са без електрозахранване, съобщава пресцентърът на областната управа, цитирана от БНТ. Най-много села са останали без ток - близо 50, в община Добричка.Електричество няма и в селища в общините Генерал Тошево, Крушари, Каварна, Балчик и Шабла. Нарушено е водоподаването в цялата Добричка област, тъй като в помпените станции също няма ток, посочват от областната управа.Валежът от сняг в региона продължава и се образуват навявания. Снежната покривка е шест сантиметра, а поривите на вятъра достигат 12 метра в секунда, допълват от областната администрация. Всички пътища в областта са проходими при зимни условия като 32 машини обработват настилките от републиканската мрежа.Временно е затворен само пътят Добрич-Варна заради снеговалежа, силния вятър и изтегляне на аварирали тежкотоварни автомобили. Няма сигнали за опасност от повишени нива във водоемите в региона, обобщават от областната управа.Тежкотоварен автомобил се е обърнал на пътя, движил се е с летни гуми и не е успяло да се справи с поледицата и натрупания около 4 сантиметра сняг. Камионът се е обърнал малко след с. Любен Каравелово. Движението е пренасочено по обходен маршрут през град Балчик и КК Албена. В региона духа ураганен вятър, който допълнително затруднява движението поради намалената видимост.", "date": "2018.01.18", "title": "Десетки населени места в Добрич са без електричество"}
{"url": "https://news.bg/int-politics/turtsiya-privede-armiyata-si-po-granitsata-sas-siriya-v-povishena-boyna-gotovnost.html", "text": "Генералният щаб на турската армия е разпоредил войските на границата със Сирия да бъдат приведени в повишена бойна готовност за евентуална операция в сирийския град Африн, съобщава Анадолската агенция.В района на Хаса и Кирихан в турската провинция Хатай са разположени танкове. Отбелязва се, че въпросът за възможна военна операция в Африн остава в дневния ред.На 13 януари турският президент Реджеп Тайип Ердоган обяви, че турската армия може да започне операция в района на градовете Манбидж и Африн в Сирия в рамките на седмица.През последните няколко дни местни медии съобщиха за обстрел от страна на турските въоръжени сили в района на Африн, който е контролиран от сирийските кюрди.", "date": "2018.01.18", "title": "Турция приведе армията си по границата със Сирия в повишена бойна готовност"}
{"url": "https://news.bg/politics/patriotite-iskat-gerb-da-izteglyat-istanbulskata-konventsiya.html", "text": "Парламентарната група на Обединените патриоти е против Истанбулската конвенция и няма да гласуват за нея. Това стана ясно от брифинг на патриотите в парламента.ОП са против Истанбулската конвенция, категоричен бе лидерът на Атака Волен Сидеров. Конвенцията отваряла вратата за признаване на еднополовите бракове и третия пол, нещо срещу което патриотите са категорично против.Сидеров призова ГЕРБ да изтеглят конвенцията.Лидерът на \"Атака\" посочи, че тя не е подписана от редица държави - Армения, Канада, Япония, Мексико и САЩ, Русия, Хърватия, Великобритания и други държави.Сидеров настоява парламентът да не се занимава в конвенцията, а с по-важни за обществото проблеми.Депутатът от НФСБ Борис Ячев поясни, че и формацията, която представлява, няма да подкрепи Истанбулската конвенция. , а не от името на цялата парламентарна група. Ако управляващата партия не приеме призива на патриотите да изтеглят конвенцията, групата на ОП ще се събере и ще обсъди следващия си ход, но по думите му призива на патриотите към ГЕРБ бил съвсем добронамерен.", "date": "2018.01.18", "title": "Патриотите искат ГЕРБ да изтеглят Истанбулската конвенция"}
{"url": "https://news.bg/regions/tseliyat-razgrad-bez-parno-i-topla-voda.html", "text": "Топлоподването на всички абонати на \"Топлофикация - Разград\" ЕАД е прекъснато. Това съобщават от дружеството в града. Всички клиенти на дружеството в града останаха без парно и топла вода.Като причина местната топлофикация изтъква авария, възникнала на 18 януари.От дружеството обясняват, че е създадена организация за работа на ремонтните екипи по възстановяване на топлоснабдяването.\"Топлофикация - Разград\" ЕАД се извинява на клиентите си за причиненото неудобство.", "date": "2018.01.18", "title": "Целият Разград без парно и топла вода"}
{"url": "https://news.bg/world/indiya-izpita-mezhdukontinentalna-raketa-koyato-mozhe-da-porazi-kitay.html", "text": "Индия успешно проведе пуск на междуконтинентална балистична ракета Agni-V в последната си оперативна конфигурация от остров Абдул Калам до крайбрежието на Одиша, съобщава \"Таймс оф Индия\".Медията коментира, че изпитанието е още една стъпка към интегрирането на ракетата в стратегическите сили на държавата.Ракетата е с обсег на действие над 5 000 километра и може да порази най-северните части на Китай.\"Днес успешно изстреляхме балистична ракета с ядрена бойна глава Agni-V\", информира ANI, позовавайки се на военния министър Нирмала Ситараман.Според източници ракетата е прелетяла 4 900 километра за 19 минути. Тя е била изстреляна от мобилна установка около 09,54 часа местно време.За последно ракетата беше тествана на 26 декември 2016 г. Изпитанието беше описано като четвърти и последен експеримент на 3-степенната ракета.Ракетата е с маса 50 тона и с дължина 17 метра. Тествана е през април 2012 г., септември 2013 г., януари 2015 г. и декември 2016 г.С въвеждането й в арсенала Индия ще се присъедини към клуба на държавите с междуконтинентални ракети с обсег на действие над 5000 и 5 500 километра. В него влизат САЩ, Русия, Китай, Франция и Великобритания.Индия притежава Agni-1 с обсег 700 километра; Agni-2 с обсег 2 000 километра, Agni-3 и Agni-4 с повече от 3 500 километра обсег на действие.", "date": "2018.01.18", "title": "Индия изпита междуконтинентална ракета, която може да порази Китай"}
{"url": "https://news.bg/politics/bsp-bori-domashnoto-nasilie-s-promeni-v-nakazatelniya-kodeks.html", "text": "ПГ на БСП внася промени в Наказателния кодекс, които привеждат изискванията на Истанбулската конвенция за домашното насилие в българското законодателство. Червените предлагат завишаване на наказанията за насилниците и особено при случай на рецидив. Това е първа стъпка от цял комплекс законодателство, обяви соцлидерът Корнелия Нинова.Ние сме за всички мерки срещу домашното насилие, подчерта тя. За нас е абсолютно неприемливо домашното насилие във всичките му форми, обяви Нинова.Следващата седмица левицата ще предложи още мерки за кризисните центрове за жертвите на домашно насилие.Припомняме, Драгомир Стойнев коментира, че е много по-важно е да има ефективност в действията, отколкото политическа декларативност. Левицата има готовност за промяна на законодателството с конкретни мерки и срещу насилието на жени. Той припомни решението на НС на БСП \"домашното насилие\" да бъде инкриминирано и да се инкриминира \"преследването\" като поведение със заплашителен характер срещу конкретно лице.БСП решиха решиха да предложат да се криминализират \"насилствените бракове\" и \"принудителното съжителство на съпружески начала\" както и да се засили наказателната отговорност за нарушаване на заповед за защита от домашно насилие, като се предвидят по - високи санкции, особено за извършителите, които имат по няколко заповеди и/или нарушения на заповеди.", "date": "2018.01.18", "title": "БСП бори домашното насилие с промени в Наказателния кодекс"}
{"url": "https://news.bg/int-politics/voennoto-prisastvie-na-sasht-v-siriya-e-akt-na-agresiya-skochi-siriya.html", "text": "Външното министерство на Сирия заяви, че американското военно присъствие в Сирия е нелегитимно и представлява \"агресия\" срещу суверенитета на Сирия, след като Вашингтон даде да се разбере, че силите му ще останат за неопределено време в части от страната, съобщава \"Ройтерс\".Американският държавен секретар Рекс Тилърсън даде сигнал за военно присъствие на САЩ в Сирия с отворен край като част от по-широка стратегия за предотвратяване на завръщането на ДАЕШ (\"Ислямска държава\"), а също за дипломатическо проправяне на пътя за евентуално сваляне от власт на сирийския президент Башар Асад и ограничаването на влиянието на Иран в страната.", "date": "2018.01.18", "title": "Военното присъствие на САЩ в Сирия е акт на агресия, скочи Сирия"}
{"url": "https://news.bg/world/velikobritaniya-predostavi-usd62-mln-na-frantsiya-za-kale.html", "text": "Великобритания обяви, че ще плати на Франция десетки милиони долара като част от сделка за поддържане на ключово гранично споразумение между двете държави, съобщава АП.Правителството обяви, че ще направи съобщение, когато премиерът Тереза Мей се срещне с френския президент Еманюел Макрон. Срещата е предвидена за днес и тя има за цел да укрепи сътрудничеството в областта на сигурността и разузнаването.Макрон иска промяна в споразумението от 2003 г., в което е заложено британският граничен контрол да е в Кале, Франция. Градът се превърна в магнит за мигранти, надявайки се да достигнат Острова. Така договореностите принудиха Франция да поеме тежестта и да блокира мигрантите, насочили се към Обединеното кралство.Лондон се е съгласил да плати 44,5 милиона паунда (62 милиона долара) за по-твърди мерки за сигурност. Франция също иска Великобритания да поеме повече имигранти от Кале.", "date": "2018.01.18", "title": "Великобритания предостави $62 млн. на Франция за Кале"}
{"url": "https://news.bg/politics/borisov-poel-angazhiment-da-nyama-po-zeleno-pravitelstvo.html", "text": "\"Вчера в Европарламента имахме много доброжелателни хора, подкрепа. Поел съм ангажимент към Зелените. Важно е да знаят, че по-зелено правителството от нашето няма.\" Това заяви премиерът Бойко Борисов в началото на заседанието на Министерски съвет.Той уточни, че в Банско, като се постои втората кабинка ще се забрани пътят за автомобили нагоре, за да не се повлиява пътя и да загиват дървета.\"Това е нашата позиция, много ясна, точна, и зелена. Не става въпрос нито за хотел, тоалетна не може да се направи, чайна не може да се направи\", добави още Борисов.От своя страна министърът на екологията Нено Димов също заяви, че нито една керемида не може да бъде построена извън спортната и съпътстващата техническа инфраструктура в парк \"Пирин\".\"Нещо повече, ако погледнем целия парк \"Пирин\" и грижата, която държавата полага за него, през последните години прирастът на гора е много сериозен\", подчерта той и добави, че ние сме една от малкото страни с прираст на природни ресурси.Димов беше категоричен, че колите на бензин и дизел замърсяват много повече околната среда.Вицепремиерът Валери Симеонов заяви, че съвсем отговорно са взели решение за втори лифт на Банско и той ще бъде прокаран.\"Не има ефект от движението, а има една проверка унищожени дървета, която е по-голяма от евентуалната бъдеща, която ще се прави за бъдещия лифт. Ще се прави един единствен нов лифт, нищо друго няма да се прави там. Добре е това да го казваме, да го повтаряме, за да не се спекулира.\", категоричен беше Симеонов.Вицепремиерът заяви, че няма да има ново строителство, защото законът и планът за управление го забранява.Борисов от своя страна заяви, че Симеонов може спокойно да се срещне с екозащитниците, защото позицията на правителството е точна, ясна, зелена и изцяло свързана с опазването на околната среда.\"Единствената ни цел е този ангажимент, който имаме към хората в Банско, Разлог, туристическият бранш, да улесним качването на скиорите, сноубордистите и всички останали в планината, и да намалим замърсяването от пътя\", завърши Борисов.", "date": "2018.01.18", "title": "Борисов поел ангажимент да няма по-зелено правителство"}
{"url": "https://news.bg/world/rusiya-dostavya-s-400-na-kitay.html", "text": "Русия започна доставките на ракетно-зенитни системи С-400 за Китай. Това заяви източник, цитиран от Анадолската агенция.Двете държави подписаха споразумение за оръжейните системи още през 2014 г.Доставената техника включва станция за контрол, радар, поддържащо оборудване, резервни части и други компоненти от системата, поясни източникът, свързан с отбранителната промишленост на Русия.Представителят допълни, че през миналата година военното министерство на Русия е тренирало китайски войници да използват комплекса.Китай е първият купувач на зенитно-ракетния комплекс. През 2014 г. Москва и Пекин подписаха договор, в който е заложено Русия да достави на Китай шест дивизиона С-400 на стойност 3 милиарда долара.Контрактът не предоставя трансфер на технология или лиценз за производство на системата на Китай.През декември 2017 г. Турция обяви, че е сключила споразумение с Русия за закупуване на два дивизиона С-400 до началото на 2020 г.", "date": "2018.01.18", "title": "Русия доставя С-400 на Китай"}
{"url": "https://news.bg/crime/tsatsarov-iska-mashtabna-proverka-zashto-osadeni-ne-sa-v-zatvorite.html", "text": "Главният прокурор Сотир Цацаров разпореди извършване на проверки във всички районни и окръжни прокуратури, Софийска градска прокуратура, Специализирана прокуратура и военно-окръжните прокуратури в страната относно срочността и ефективността на предприетите действия и мерки за установяване на осъдени с влезли в сила присъди с неприведени в изпълнения наказания \"лишаване от свобода\" и \"доживотен затвор\".Проверката цели и установяване на затруднения, пропуски и нарушения, както и положителни практики при изпълнението на наказанията, с оглед повишаване ефективността на издирвантелната дейност.Главният прокурор е разпоредил да бъдат проверени и всички преписки, по които присъдата е изпратена за изпълнение на Областните звена \"Охрана\" при Министерство на правосъдието и в прокуратурите не е получено уведомление за задържане на осъдените лица.В срок до 2 февруари апелативните прокуратури са задължени да изготвят обобщени доклади, съдържащи информация за общия брой на образуваните изпълнителни преписки с наложено наказание, по които не са издирени и задържани осъдените с влезли в сила присъди.Докладите ще съдържат информация за датата на телеграма за обявяване на осъденото лице за издирване, периодичността на кореспонденцията с органите на ОЗ \"Охрана\" при МП и МВР във връзка с издирването и резултатите от него; изготвена ли е своевременно Европейска заповед за арест, респ. предложение до ВКП за екстрадиция след получаване на данни за последното пребиваване на осъдения извън страната; каква е периодичността на обмена на информация, относно действията по изпълнение на общодържавното издирване, ЕЗА и предложенията до ВКП за екстрадиция.Обобщените доклади ще бъдат анализирани от прокурори от отдел \"Съдебен\" във Върховна касационна прокуратура.По инициатива на главния прокурор ще бъде проведена среща с професионалното ръководство на МВР и с ръководството на ГД\"Охрана\", МП за набелязване на конкретни действия по подобряване на издирвателната дейност при привеждане в изпълнение на наказанията \"лишаване от свобода\" и \"доживотен затвор\".Ще бъде обсъдена необходимостта от изготвяне на предложения на законодателни промени за повишаване срочността и ефективността на действията по изпълнение на съдебните актове, както и промени, целящи недопускане на осъдени лица с влезли в сила присъди да се отклонят от изтърпяване на наказанията и да останат ненаказани.", "date": "2018.01.18", "title": "Цацаров иска мащабна проверка, защо осъдени не са в затворите"}
{"url": "https://news.bg/world/varhovnata-rada-prie-zakon-za-reintegratsiya-na-donbas-ot-agresora-rusiya.html", "text": "Върховната рада на Украйна прие на второ четене законопроект за реинтеграция на Донбас, съобщава местната медия УНН, цитирана от Газета.ру.В документа Русия се нарича \"държава агресор\", контролираните от сепаратистите райони Донецк, Луганск, както и анексираният от Русия полуостров Крим, се определят като \"временно окупирани територии\".Отговорност за всички материални щети в тези украински райони се хвърля върху Русия.\"Украинска правда\" отбелязва, че Киев ще признава само два документа от тези територии: свидетелство за раждане и смъртен акт.", "date": "2018.01.18", "title": "Върховната рада прие закон за реинтеграция на Донбас от агресора Русия"}
{"url": "https://news.bg/health/pazardzhik-e-v-gripna-epidemiya.html", "text": "В Пазарджик обявиха грипна епидемия. До вторник - 23 януари включително, учениците няма да ходят на училище, съобщи БНР.Припомняме, малко по-рано бе . Там от 12 януари децата са в грипна ваканция.От Регионалната здравна инспекция в Пазарджик съобщиха, че има доказан грип. Седем от 10 проби са с грип \"Ямагата\".Щамът е от тип Б и за първи път се открива в региона. Той не е включен в противогрипните ваксини, уточняват от РЗИ.Лекарите уточняват , че \"Ямагата\" не е нито по-опасен, нито по-лек от разновидностите в група А. Въпросният щам е открит единствено в Пазарджик. Към момента не са регистрирани други случаи в страната. Днес регионалният пандемичен щаб ще решава,  в общината.Специалисти прогнозираха, че се очаква от грип да се разболеят 500 хиляди души. В риск за епидемия са още няколко области, сред които е София-град. В момента епидемия има в Перник.", "date": "2018.01.18", "title": "Пазарджик е в грипна епидемия"}
{"url": "https://news.bg/crime/problemi-v-tsyalata-strana-zaradi-silniya-vyatar-i-snega.html", "text": "В областите Варна, Добрич, Търговище, Габрово, Кюстендил и Пазарджик има снеговалеж и силен вятър.От НИМХ към БАН съобщиха, че в цялата страна днес ще е ветровито. . Кметът на Смолян Николай Мелемов обяви бедствено положение в 8 часа тази сутрин на територията на цялата Смолянска община.Вследствие на бурния вятър и затворени пътища в резултат на изкорени и паднали дървета и прекъснато електрозахранване е необходимо провеждане на спасителни и неотложни аварийно-възстановителни работи в община Смолян.17 сигнала за опасни клони, дървета и други предмети има постъпили до обяд в РДПБЗН - Варна. Към момента няма данни за нанесени материални щети или пострадали хора. Затворени са за движение два пътни участъкаЗаради снега и силния вятър временно е ограничено движението по път II-29 Варна - Добрич и път III-2902 Кичево - Аксаковска панорама, както и по път I-5 Казанлък - Шипка като трафикът е насочен по обходен маршрут: път I-6 Казанлък - Дунавци - път III-5601 Дунавци - Шейново - Шипка. Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. Затворен за всички видове моторни превозни средства е Троянският проход.Към момента без ограничения е преминаването през проходите \"Айтоски\", \"Обзорски\", \"Печинско\", \"Превала\", \"Предел\", \"Републиката\", \"Ришки\" и \"Рожен\".Припомняме, целогодишно забранено за МПС над 3,5 тона е преминаването през \"Дюлински\" и \"Пампорово\", а на товарни автомобили над 10 тона през \"Вратник\" и \"Твърдишки\". Забранено за МПС над 12 тона е преминаването през проходите \"Петрохан\", \"Котленски\" и \"Шипка\".През нощта близо 500 машини са обработвали пътните настилки по републиканската мрежа. Снегопочистващата техника продължава да работи и през деня, за да осигурява проходимостта на пътищата при зимни условия.Силният вятър и многото паднали дървета пък са причина за прекъсвания в електрозахранването в някои райони. Основно засегнати са села в общините Смолян, Баните и Ардино, в планинските части на Пловдив, в района на община Твърдица.Продължава работата на диспечерските центрове и аварийните екипи по отстраняването на повредите.По-рано днес беше съобщено, че десетки населени места в Добричка област са останали без електрозахранване. Най-много села били останали без ток - близо 50, в община Добричка. По-късно от \"Електроразпределение Юг\" информираха, че общо 76 екипа на са ангажирани с възстановяването на електрозахранването.Силният вятър, придружен с дъжд и мокър сняг, предизвика редица аварии по съоръженията от електроразпределителната мрежа в Североизточна България. От сутринта екипите на ЕНЕРГО-ПРО Мрежи възстановиха електрозахранването на над 100 населени места в областите Велико Търново, Габрово, Търговище, Варна, и Добрич.В Разград пък заради авария всички клиенти на местната топлофикация са без парно и топла вода. ", "date": "2018.01.18", "title": "Проблеми в цялата страна заради силния вятър и снега"}
{"url": "https://news.bg/world/nov-rekord-na-vazdushniya-trafik-v-sveta.html", "text": "Нискотарифните самолетни превозвачи продължиха да тласкат световния въздушен трафик към нови рекордни нива и през 2017 г. Това съобщава в доклад Международната организация за гражданска авиация, цитирана от АФП.Предварителните данни показват, че е регистриран \"нов рекорд\" - 4,1 милиарда пътници са използвали услугите на самолетните компании през 2017 г., което е със 7,1% повече от предходната година.Данните са сравнявани с 6% ръст през 2016 г.От базираната в Монреал организация отбелязват, че растежът се дължи на подобрената безопасност, сигурност, ефективност и други фактори.По-рано този месец две проучвания разкриха, че 2017 г. е била най-безопасната в гражданската авиация от 1946 г., когато започва да се събира статистика за инцидентите в авиацията.Мрежата за авиационна безопасност съобщи, че през изминалата година са станали общо 10 катастрофи на пътнически и товарни самолети, при които са загинали 44 души. Изнесени от агенция To70 данни пък показват, че през 2017 г. не е имало инцидент със самолет на голяма самолетна компания.Международната организация за гражданска авиация, агенция на ООН, отбелязва, че нискотарифните компании са обслужили 1,2 милиарда пътници или около 30% от общия брой в света през изминалата година.Във всички региони е отчетен по-голям ръст. Само има изключениe в Близкия изток.Европа остава най-големият международен пазар с 37-процентов дял.Секторът се надява да регистрира още един рекорд в приходите за 2017 г. - около 60 милиарда долара.", "date": "2018.01.18", "title": "Нов рекорд на въздушния трафик в света"}
{"url": "https://news.bg/world/rast-na-salafitite-v-germaniya.html", "text": "Германските служби за сигурност заявиха, че броят на салафитските екстремисти е достигнал около 950 души. Това е над два пъти повече в сравнение с 2011 г., съобщи в. \"Тагесшпигел\".Салафитите с двойно гражданство са предимно от арабски страни и Турция. Изненадващото е, че при чисто чуждестранните салафити най-голямата група са руските граждани, се казва в документа.Това са преобладаващо хора от севернокавказкия регион: чеченци, ингушетци, дагестанци и осетинци.Салафитите са мюсюлмани-фундаменталисти, които се стремят към религиозна държава. Те не признават конституцията, а се придържат единствено към шериата и смятат, че всички въпроси на съвместното съществуване се решават от Корана и от указанията на пророка Мохамед, припомня \"Дойче веле\". Който се придържа към тях, ще бъде възнаграден в Рая, останалите ги очаква пъкълът, твърдят салафитите.Вярно, че не всички салафити са непременно терористи. Има и такива, които искат просто да водят богоугоден живот или пък се стремят към религиозна държава, но категорично отхвърлят насилието.", "date": "2018.01.18", "title": "Ръст на салафитите в Германия"}
{"url": "https://news.bg/world/v-rusiya-shte-legalizirat-chastnite-armii.html", "text": "В руския парламент - Държавната дума, ще бъде внесен законопроект за легализирането на частните военни компании.Последните през последните месеци станаха известни като частни армии и тяхната дейност беше осветена от разрастването на конфликта в Донбас и намесата на Кремъл в Сирия.Законът иска да извади формированията от сивата зона и да гарантира правата на заетите в тази дейност. Сирийският конфликт показа, че частните армии са ефективни и нужни. По тази причина законът има шансове да бъде приет.Руски експерти посочват, че военните компании са легални в САЩ. Именно тези структури се използват от Белия дом в конфликтни точки.", "date": "2018.01.18", "title": "В Русия ще легализират частните армии"}
{"url": "https://news.bg/world/tramp-obyavi-svoyata-klasatsiya-na-falshivite-medii.html", "text": "Президентът на САЩ Доналд Тръмп изпълни своята закана да публикува класация на медиите, които разпространяват фалшиви новини.Това става ясно от сайта на Републиканската партия.Тръмп включи вестниците \"Ню Йорк Таймс\" и \"Вашингтон пост\", телевизиите ABC и CNN, списанията \"Time\" и \"Newsweek\".Тръмп многократно заяви открито, че повечето американски медии умишлено се противопоставят на него, като публикуват неточна информация. Той се захвана с тази тема по-специално от края на февруари 2017 г. на пресконференция в Белия дом, когато посочи, че \"нивото на нечестност в пресата е излязло извън контрол\".През същия месец Тръмп нарочи чрез свои постове в \"Туитър\" CNN, NBC и вестник \"Ню Йорк Таймс\" за врагове на американския народ. \"Медиите с фалшивите новини (CNN, NBC, The New York Times и много други) не са моят враг, а врагът на американския народ.\" Ужас! \" - написа тогава Тръмп.", "date": "2018.01.18", "title": "Тръмп обяви своята класация на фалшивите медии"}
{"url": "https://news.bg/regions/pochitame-sveti-atanasiy-1.html", "text": "Православната църква чества днес Свети Атанасий.Той е роден през 295 г.Духовен наследник и продължител на делото на Свети Антоний е друг светец също произлизащ от Египет. Става дума за Свети Атанасий. За разлика от Св. Антоний, Свети Атанасий е роден в бедно християнско семейство. Още от малък се увличал по християнските идеи. Това прави впечатление на Александрийския архиепископ Александър.След като завършва своето образование Св. Атанасий е назначен за секретар на архиепископа на Александрия. Няколко години по-късно през 319г. младия Атанасий е произведен в свещенически сан - дякон. Той е един от участниците в Първия вселенски събор, който се е провел в малоазиатския град Никея през 325г.Една година след това историческо събитие Св. Атанасий е назначен за архиепископ на град Александрия. Вече като архиепскоп той се противопоставя на Арий и неговото учение. Самите противници на официалната ортодоксална църква, чийто представител е Св. Атанасий свикват църковен събор в град Тир.Участниците в него и техните решения се противопоставят на официалната християнска догма. Те виждат в лицето на архиепископ Атанасий един върл противник, поради това постоянно плетат интриги по негов адрес.Това оказва влияние върху благоразположението на императора. Той от своя страна на няколко пъти го изпраща на заточение.В годините, в които прочутия свещеник е в изгнание той се отдава не само на евангелска проповед, но на житиеписание. Той пише житие посветено на неговия духовен предшественик Св. Антоний.След поредното си завръщане здравето на Атанасий се влошава и той умира на 18.І. 376г. на 76 годишна възраст.Атанасовден се почита, както и Антоновден, като патронен празник от ковачи, железари, ножари и налбанти, а заедно с това и като празник в чест на чумата и шарката.В народните вярвания св. Атанас е властелин на снеговете и ледовете. Облечен с копринена риза, той отива в планината на своя бял кон и се провиква: \"Иди си, зимо, идвай, лято!\".За омилостивяване на болестта се пекат питки, които се надупчват с вилица, за да не се \"надупчат\" децата от шарка. Жените спазват същите забрани, които характеризират Антоновден.На Атанасовден се заколва черно пиле или кокошка, което се приготвя с ориз и се раздава на съседи и близки против болести. Перата се запазват, защото се вярва, че притежават лечебна сила. В някои райони на страната моми и ергени излизат на поляните, връзват люлки, люлеят се, пеят, играят хора.На Атанасовден празнуват Атанас, Атанаска, Насо, Наска, Наско.", "date": "2018.01.18", "title": "Почитаме свети Атанасий"}
{"url": "https://news.bg/weather/zhalt-kod-za-silen-vyatar-v-tsyala-balgariya.html", "text": "Днес ще остане ветровито с умерен и силен северозападен вятър. Още сутринта валежите в Западна България ще спрат и облачността ще започне да се разкъсва и намалява. По-късно след обяд и в източните райони ще спре да вали. Максималните температури ще са предимно между 0° и 5°.Това съобщават от НИМХ към БАН.Атмосферното налягане ще се повишава, но ще остане по-ниско от средното за месеца.В планините ще бъде облачно, ветровито, с отслабващи валежи от сняг. Ще духа бурен, по високите и открити части и ураганен северозападен вятър, който ще създава условия за снегонавявания. Максималната температура на височина 1200 метра ще е около минус 5°, на 2000 метра - около минус 9°.Над Черноморието ще бъде облачно и с валежи предимно от дъжд. Максималните температури ще са 4°-6°. Температурата на морската вода е около 8°. Вълнението на морето ще е 2 бала.", "date": "2018.01.18", "title": "Жълт код за силен вятър в цяла България"}
{"url": "https://news.bg/int-politics/armiyata-na-sasht-ostava-v-siriya-do-razgroma-na-daesh-i-asad-da-protivodeystva-na-iran.html", "text": "Армията на САЩ ще остане в Сирия, докато терористичната групировка ДАЕШ (\"Ислямска държава\") не бъде напълно разгромена, но и за да противодейства на влиянието на Иран и в края на краищата да помогне за свалянето от власт на сирийския президент Башар Асад.Това обяви държавният секретар на САЩ Рекс Тилърсън в реч в Станфордския университет за американската политика относно конфликта в Сирия, съобщава \"Франс прес\".\"От ключово значение е, в интерес на националната ни сигурност, да запазим военно и дипломатическо присъствие в Сирия\", подчерта Тилърсън.Според него оттегляне на САЩ от Сирия би позволило на Иран да заздрави още повече позициите си в страната, където подкрепя режима на Асад.\"Трябва да се уверим,че решаването на този конфликт няма да позволи на Иран да се доближи до голямата си цел - да контролира района\", изтъкна той.В речта си Тилърсън за пръв път направи връзка между американското присъствие и необходимостта Асад да бъде свален от власт.\"Пълно изтегляне на американските военни на този етап би помогнало на Асад да продължи да тероризира собствения си народ\", посочи държавният секретар.", "date": "2018.01.18", "title": "Армията на САЩ остава в Сирия до разгрома на ДАЕШ и Асад, да противодейства на Иран"}
{"url": "https://news.bg/int-politics/sasht-otrichat-da-sazdavat-pogranichna-armiya-v-siriya.html", "text": "Американското военно министерство обяви, че не създава нова армия или погранична охрана в Сирия, след като Турция реагира остро на планове на САЩ да обучат 30-хилядна погранична сила, съставена преобладаващо от сирийски кюрдски бойци, съобщава \"Ройтерс\".От Пентагона уточниха, че САЩ продължават да обучават местните сили за сигурност в Сирия, като целта на обучението била да се гарантира сигурността на хората, напуснали родните си места, при завръщането им.Според американското ведомство е изключително важно да не се допусне терористичната групировка ДАЕШ (\"Ислямска държава\") да се завърне в освободените райони.Това не е нова армия или погранични сили, увериха от Пентагона. Междувременно държавният секретар на САЩ Рекс Тилърсън също отрече горното. По думите му, цялата ситуация била зле представена и зле интерпретирана. \"Не създаваме погранична сила за сигурност по никакъв начин\", отсече Тилърсън. ", "date": "2018.01.18", "title": "САЩ отричат да създават погранична армия в Сирия"}
{"url": "https://news.bg/crime/zatvoreni-patishta-zaradi-snyag-i-vyatar.html", "text": "Ограничено е движението по път I-5 Казанлък - Шипка заради обилен снеговалеж и силен вятър, съобщават от Агенция \"Пътна инфраструктура\". Видимостта е лоша.От АПИ призовават, шофьорите да се движат с повишено внимание и съобразена скорост. Обходния маршрут на блокираното трасе е по път I-6 Казанлък - Дунавци - път III-5601 Дунавци - Шейново - Шипка.Свлачище е затрупало едната лента по пътя Смолян - Асеновград , на разклона за с. Лъки, движението е организирано в другата лента и се регулира от органите на Пътна полиция.Движението беше ограничено за товарни автомобили над 12 тона и през проход \"Република\". Причина за това отново беше силният снеговалеж и навяванията. Към 8:49 часа по път II-55 Велико Търново - Гурково (Проход на Републиката) движението беше възстановено.Проходът Троян -Кърнаре е напълно затворен за всякакви превозни средства още от снощи. Обилните снеговалежи и силно снегонавявания правят движението невъзможно.Заради аварирал камион пък е ограничено движението по път II-29 Варна - Добрич при разклона за Любен Каравелово. Движението се осъществява двупосочно в една лента, за да бъде отстранен авариралия тежкотоварен автомобил.", "date": "2018.01.18", "title": "Затворени пътища заради сняг и вятър"}
{"url": "https://news.bg/int-politics/sanktsiite-sreshtu-severna-koreya-zapochvat-da-bolyat-ubedeni-sasht.html", "text": "Държавният секретар на САЩ Рекс Тилърсън заяви, че санкциите срещу Северна Корея били \"изключително ефективни\" и \"наистина започват да болят\", позовавайки се на съобщенията на японските власти за недостиг на храна и горива в изолираната комунистическа държава.Говорейки в Станфордския университет, той определи сближаването в последно време на Пхенян със Сеул като опит за \"вбиване на клин между Южна Корея и техните съюзници\".Той обаче също така предположи, че това може да е \"първоначален опит за разтапяне на леда\", но че САЩ ще чакат Северна Корея да направи първия ход в преговорите.Тилърсън завърши коментара си, потвърждавайки отново ангажимента на Вашингтон и на международната общност за прекратяване на ядрената програма на Северна Корея.Държавният секретар участва във вторник на среща на 20 външни министри в канадския град Ванкувър, където настоя да се продължи натискът върху Пхенян и да бъдат изпълнени изцяло санкциите на Съвета за сигурност на ООН.", "date": "2018.01.18", "title": "Санкциите срещу Северна Корея \"започват да болят\", убедени САЩ"}
{"url": "https://news.bg/health/udalzhiha-gripnata-vakantsiya-v-pernishko.html", "text": "Удължава се грипната ваканция за учениците в Пернишка област, съобщава БиТиВи.Днес и утре са обявени за неучебни дни от Регионалния инспекторат по образованието.Грипната епидемия в Пернишко беше обявена на 12 януари.Националният епидемиолог д-р Ангел Кунчев обясни, че тази година специалистите са изненадани от вирусния щам на грипа - досега грипните епидемии са били причинени от тип А вируси, но тази година 80% положителните проби са от тип Б - щам \"Ямагата\".При вирусна инфекция не трябва да се прибягва до антибиотик, съветват още специалистите.", "date": "2018.01.18", "title": "Удължиха грипната ваканция в Пернишко"}
{"url": "https://news.bg/bulgaria/nikolay-nankov-vinetkite-nyama-da-poskapvat.html", "text": "Електронни винетки от догодина предвижда регионалният министър Николай Ненков. Това стана ясно от негово интервю в ефира на БНТ. През 2019 г. леките коли ще са с електронни винетки, а товарните автомобили над 3,5 тона ще са с тол такси, заяви регионалният министър.Търси се баланс между бизнеса и гражданите, обясни Нанков.Проходите формирани от пътни такси от леки автомобили, са малко над 70% става ясно от думите на министъра. Това представлява над 240 млн. лв.През 2018 г. и 2019 г. няма да има повишаване на цените на винетките. Интензитетът на пътуване на българите се повишава.Припомняме, тол системата тръгна на 15 януари. Официално бе подписан договорът в МРРБ с фирмата победител в обществената поръчка. Строителният министър Николай Нанков тогава изтъкна колко дълго е чакан този момент. Две години процедурни игри и хватки, както той обясни, са приключили.По думите на министър Нанков автомагистрала \"Тракия\" е отесняла и за леките, и за товарните автомобили. Това била причината да се започнат проучвания за разширяването й. ТТова според мен е съвсем реализируемо, особено след въвеждането на тол таксите, изтъкна министърът.Предвидено е разширяване на АМ \"Тракия\" в участъка София - Пловдив. Нанков изтъкна, че по Коледните празници само за едно денонощие са преминали 30 000 автомобила са напуснали София.По предписание на Европейската комисия предстои ремонт на опасните тунели по магистралите - \"Ечемишка\", \"Топли дол\" и \"Траянови врата\", заяви министърът.Планувано за 2018 г. е и довършването на 30 км. предсрочно от АМ \"Струма\". Те трябва да бъдат въведени в експлоатация тази година - есента. \"Паралелно с това вървим с тръжните процедури по \"Железница\". Знаете събитията там отпреди 1 година, когато изчезваха документи. Довършваме тази процедура\", изтъкна Николай Нанков.", "date": "2018.01.18", "title": "Николай Нанков: Винетките няма да поскъпват"}
{"url": "https://news.bg/int-politics/ruski-atleti-izcheznaha-ot-sastezanie-sled-poyavata-na-doping-chengeta.html", "text": "Повече от 30 руски атлети са се оттеглили от турнир в Сибир през уикенда след внезапно необявено пристигане на служители на агенцията за борба с допинга, съобщават руски медии.Русия има богата история с използването на забранени вещества за подобряване на постиженията от своите атлети още от времето на Съветския съюз. През миналия месец на руските спортисти им беше забранено да участват на Зимните олимпийски игри в Южна Корея заради обвинения за подкрепяна от държавата програма за допингиране по време на Зимните олимпийски игри в руския черноморски курорт Сочи през 2014 г.Общо 36 атлети внезапно са се отказали от участие в регионално състезание в сибирския град Иркутск, след като служители на Руската антидопингова агенция са пристигнали за проверка.Президентът на Федерацията по лека атлетика на Русия Дмитрий Шляхтин обяви, че не е изненадан от изчезването на толкова много атлети.\"Ние поискахме служителите за борба с допинга да се появяват колкото се може по-често на регионални състезания по лека атлетика\", изтъкна Шляхтин, цитиран от ТАСС, допълвайки: \"Предприехме тази стъпка, защото знаем, че има много проблеми на по-ниско равнище.\"", "date": "2018.01.18", "title": "Руски атлети изчезнаха от състезание след появата на допинг ченгета"}
{"url": "https://news.bg/politics/dans-da-razsekreti-doklada-za-kontrabandata-iska-ns.html", "text": "Да се разсекрети докладът на ДАНС за контрабандата. Това ще поиска законодателния орган от родното ФБР.Решението е взето на днешния извънреден председателски съвет. Искането за разсекретяването дойде от червените, според които държавата не е взела мерки за противодействие на контрабандата.Така солиден финансов ресурс не влизал в държавната хазна.От ГЕРБ се съгласиха с мотив, че премиерът е разпоредил на МФ да се преодолеят недостатъците в сферата на събираемостта. ДАНС обаче ще реши може ли да се разсекрети информацията в доклада.Припомняме, вчера от БСП изтъкнаха, че са разтревожени от корупция в приходите. От парламентарната трибуна лидерът на левицата Корнелия Нинова заяви, че на 20 декември от БСП са поискали да се предостави информация за извършена проверка от ДАНС и от прокуратурата в приходните агенции.Тя обясни, че на 9-ти януари 2018 г. в секретното деловодство на парламента са постъпили три документа: доклад на ДАНС, доклад на прокуратурата и писмо от финансовия министър Горанов.\"За съжаление законът ни забранява да си служа с имена на хора, имена на фирми и числа за злоупотреби и корупция\", коментира Нинова.Малко по-късно на 17 януари Българската социалистическа партия внесе вот на недоверие към правителството на Бойко Борисов. Вотът на недоверие е за провала на правителството с борбата с корупцията.Както беше обявено по-рано, партията направи това сама,  за съвместен вот. В началото на годината от Движението обаче обявиха, че въпреки че ще дадат своя глас на неодобрение към политиката на правителството и имат критики, няма да участват във внасянето на вота на недоверие.", "date": "2018.01.18", "title": "ДАНС да разсекрети доклада за контрабандата иска НС"}
{"url": "https://news.bg/bulgaria/prezidentat-radev-se-radva-na-okolo-60-odobrenie-ot-balgarite.html", "text": "Първата година от мандата на президента Румен Радев показва устойчиви нива на доверие от около 60% и на недоверие - около и под 30%. Това са заключенията на социолозите от \"Галъп интернешънъл\", които публикуват нови данни за доверието в президентската институция. Това е най-благоприятната като обществено доверие стартова година от времето на старта на Петър Стоянов насам.Радев е най-популярната политическа фигура в страната. Сравнително високо доверие има и вицепрезидентът Йотова.Ниските нива на доверие в президентската институция, характерни за мандата на Росен Плевнелиев (2012 - 2017 г.), бяха заменени през 2017 г. от чувствително по-позитивни обществени нагласи. След избора на нов президент през есента на 2016 г. доверието започна да се повишава - както обичайно се случва при смени в тази институция, а и при смени в институциите въобще.Спирането на ръста в доверието в президентската институция може да се дължи донякъде и на напреженията между президента и представители на ГЕРБ през годината, но по-вероятно е да става дума за достигане на естествени възможни \"тавани\" на подкрепа.Затова и ежемесечните данни за одобрение към президента след различните електорати не показват значима щета за авторитета му дори сред привържениците на ГЕРБ - въпреки споменатите напрежения.Президентската институция се свързва най-вече с личността на президента, но донякъде - и с вицепрезидента. Вицепрезидентът Илияна Йотова има нива на доверие около една четвърт от българите, а недоверието се колебае в стойности между 50% и 60%. Това я нарежда сред политиците със сравнително добри стойности на доверие.Най-неблагоприятна е била началната картина на доверие в мандата на президента Плевнелиев, а най-високи бяха стартовите равнища на доверие при президента Петър Стоянов.Първият мандат на президента Георги Първанов пък почна с доверие от около 50%. Това бе и единственият президент, в когото доверието се покачваше в хода на самия мандат (обикновено доверието спада в хода на мандата). Вторият мандат \"Първанов\" пък започна с по-висок кредит на доверие, но и с бърз спад.На този фон устойчиво високите нива на доверие в първата година на Радев - без съществени спадове - му отреждат едно от най-благоприятните места сред президентите досега.Разбира се, автоматичното съпоставяне на отдалечени исторически периоди не е докрай коректен подход. Например, началото на мандата \"Стоянов\" беше във времена с доста по-голям идеологически градус и амплитуди в общественото мнение.", "date": "2018.01.18", "title": "Президентът Радев се радва на около 60% одобрение от българите"}
{"url": "https://news.bg/politics/zhablyanov-opredeli-dogovora-s-makedoniya-kato-nedonosche.html", "text": "Да спрат фанфарите поне за три минути, за това призова социалистът Валери Жаблянов по време на дебатите за договора за добросъседство с Македония. Няколко месеца били фанфарите, според него. От сутрин до вечер възхваляваме нашия патриотизъм, подчерта червеният депутат. Жаблянов поясни, че изразява не партийно, а лично мнение.Става въпрос за един народ с общо самосъзнание, смята той за българо-македонските отношения. Врагът на единството на българския народ бил македонизмът, сътворен в титова Югославия. Този договор потвърждавал македонизма.,Този договор трябва да бъде подписан в пълна тишина, настоя Валери Жаблянов, за да не се срамуване от него. Нацията е дух, нацията е самосъзнание, а не евтина работна ръка по строежите в Западна Европа, по мнението му.Договорът е недоносче, договорът е измишльотина, заяви още той. ДПС и патриотите подкрепят договора за добросъседство. Парламентарната група на БСП също е зад договора. Депутатът от ВМРО Юлиан Ангелов е разочарован, че и днес пак има разделение по темата. Според него договорът ще е от полза и за двете страни.Припомняме, на 17 януари след като в комисията бе председателят на парламентарната комисия по европейските въпроси и контрол на европейските фондове Кристиан Вигенин заяви, че единодушно е решено в дневния ред на парлмента за четвъртък да бъде включена ратификацията на договора.", "date": "2018.01.18", "title": "Жаблянов определи Договора с Македония като недоносче"}
{"url": "https://news.bg/politics/parlamentat-ratifitsira-dogovora-s-makedoniya.html", "text": "Българският парламент ратифицира Договора за приятелство, добросъседство и сътрудничество между Република България и Република Македония. Документът беше подкрепен единодушно, въпреки че малко преди това социалистът Това стана след като вчера единодушно в парламентарната комисия по европейските въпроси и контрол на европейските фондове беше гласувано да бъде включена ратификацията на договора с Македония в пленарна зала за днес, а председателят на Кристиан Вигенин определи като добър знак, парламентите на двете страни го ратифицират в един след друг.Парламентът на Македония . 61 депутати в 120-местния македонски парламент гласуваха в полза на договора, а един депутат се въздържа.Припомняме, през  Договор за приятелство, добросъседство и сътрудничество между Република България и Република Македония.", "date": "2018.01.18", "title": "Парламентът ратифицира Договора с Македония"}
{"url": "https://news.bg/press/leden-dazhd-spira-toka-pravi-ulitsi-na-parzalki-ot-balkanite-zavisi-sigurnostta-na-es.html", "text": "Леден дъжд спира тока, прави улици на пързалкиЛеден дъжд може да се изсипе над Дунавската равнина през следващите 72 часа, предупредиха от Meteo Balkans.Причината - в следващите часове във височина ще продължава преносът на по-топла въздушна маса. Температурите ще се повишат, но над Дунавската равнина в ниските слоеве ще останат под нулата. Започналите валежи от северозапад ще обхванат постепенно Дунавската равнина.Леденият дъжд не е харектерно явление за България. Това е твърд валеж, падащ при отрицателни температури на въздуха - от 0 до -10. Обикновено е под формата на малки сфери с диаметър 1-3 мм от плътен прозрачен лед.От Балканите зависи сигурността на ЕССилно представяне на приоритетите на българското председателство на Съвета на ЕС направи в Страсбург премиерът Бойко Борисов. И очаквано бе аплодиран от евродепутатите след речта си в пленарната зала. Бъдещето на младите хора в Европа, Западните Балкани и свързаността в региона, сигурна и стабилна Европа и дигиталните умения бяха посланията, които България декларира като основни теми за ЕС през следващите шест месеца. \"По Западните Балкани има няколко варианта. Ние предложихме един, който не носи рискове за ЕС. Ясно знаем, че в мандата на тази Комисия няма да има приети държави в ЕС\", посочи Бойко Борисов. И ясно заяви, че \"стабилността на Балканите пряко отговоря за стабилността на Европа\".3 млн. и 600 хил. дължат наематели на общински жилищаНа 3 милиона и 600 хиляди лева набъбнаха борчовете на неизрядни наематели на общински жилища в Пловдив. Голяма част от сумата е натрупана през годините от неплащани с години наеми на апартаменти в \"Столипиново\". Само преди дни новият директор на \"Жилфонд\" в Пловдив Минко Кафтански е пратил над 100 предупредителни писма, в които се обяснява на борчлиите, че ако не си платят наемите, ще бъдат извадени от жилищата принудително. От \"Жилфонд\" са обяснили на неизрядните, че могат да плащат и разсрочено. За събирането на дълговете от \"Столипиново\" Кафтански разчита на съдействието на районния кмет на \"Източен\" Николай Чунчуков. Чрез разговори с неизрядните наематели през 2017г. в общинската хазна са били внесени около 200 000 лева за \"Жилфонд\", въпреки че все още имало хора, които дължали по над 2-3 000 лева.Българските работодатели протестират срещу зеления рекетВ последните десетина години е налице очевиден дисбаланс, който от нездравословен започва да се превръща в убийствен за икономиката на България. Става дума за несъразмерно на важността и броя им влияние на шепа \"природозащитници\", които в името на неясните си интереси спират всяко по-значимо инвестиционно намерение. Те са готови да спрат, и понастоящем успешно го правят, инвестиционни намерения за стотици милиони, които биха довели до сериозен икономически растеж и постепенно излизане на България от категорията \"най-бедна държава в Европа\". Спира се транспортна инфраструктура, спира се рудодобив, спира се строежът на спортни-технически съоръжения. Всичко това се прави при явни закононарушения, внушения, дезинформация и манипулиране на общественото мнение.Борисов даде още 2-3 г. живот на корупциятаВъпросът за корупцията непрекъснато се поставяше по време на дебата в Европарламента. Дори председателят на ЕК Жан-Клод Юнкер, който го омаловажи миналия петък в София, като каза, че по този въпрос България прилича на други държави в ЕС и не може да се смята за напълно корумпирана, този път сам го повдигна сдържано пред евродепутатите. \"Номиналното сближаване е нещо добро, но трябва да се направи все още немного и за реалното сближаване. Най-вече по отношение на борбата срещу корупцията. Знам, че българското правителство много активно работи в тази област\", каза Юнкер. Той отправи към балканските кандидатки за ЕС препоръка, която обаче би могла да важи и за България: \"Върховенството на закона е в основата на Европейския съюз. ЕС е правова общност, единствено държавите, спазващи принципите на върховенството на закона, могат да се присъединят към съюза.Боян Петров: Има разумно решение за Банско и ще го предложаОбявеният и за този четвъртък протест в защита на Пирин - четвърти поред от началото на годината, показва, че общественото вълнение по темата не се очертава да заглъхне. Приетите на на 28 декември от правителството промени в стария План за управление на Национален парк \"Пирин\" (изработеният нов план очаква произнасяне на съда) срещат две основни и равнопоставени възражения: 1 - че позволяват безконтролно строителство на нови писти и влекове в защитени територии на парка, и 2 - че с тях се нарушават три действащи закона и три европейски директиви, свързани с опазването на околната среда. Протестиращите настояват за отмяна на влезлите в сила промени и за оставката на екоминистъра Нено Димов, който е техен вносител.В подкрепа на правителственото решение концесионерът на ски зоната \"Юлен\" АД, както и кметовете на Банско и няколко съседни общини организират контрапротести с искане за втори кабинков лифт, който би решил проблема с опашките пред съществуващия.", "date": "2018.01.18", "title": "Леден дъжд спира тока, прави улици на пързалки, От Балканите зависи сигурността на ЕС"}
{"url": "https://news.bg/disasters/s-22-kurshuma-ubiha-bos-na-mafiyata-v-gartsiya.html", "text": "Показно убиха бос на мафията в Гърция, съобщава в. \"Та Неа\".57-годишният Василис Стефанакос е бил разстрелян с 22 куршума в квартал в Атина.Показната екзекуция е станала около 19 ч. Двама мъже на мотоциклет се приближили до БМВ-то на мафиотския бос и открили стрелба.Властите са установили, че убийците са използвали автомат \"Калашников\".Районът е отцепен от полицаи. Властите издирват откраднат бял хеликоптер.Убитият бос излязъл от затвора преди година и половина след като лежа там 9 години.Осъждан е за убийство, за бягство от затвора и контрабанда..Смята се, че Василис Стефанакос е помогнал за убийство, извършено от Алкет Ризаи през 2006, както и помощта му Ризаи да избяга от затвора през 2009 г.Първоначално е бил осъден на 21 години и три месеца затвор, но по-късно присъдата му е съкратена.Василис Стефанакос има и 14-годишна присъда за участието му в криминални дейности.", "date": "2018.01.18", "title": "С 22 куршума убиха бос на мафията в Гърция "}
{"url": "https://news.bg/entertainment/kristian-kostov-poluchi-nagradata-na-publikata-v-gryoningen.html", "text": "Кристиан Костов - първият българин, носител на наградата за дебютиращи европейски изпълнители, добили голяма популярност извън границите на собствената си държава, получи и друга голяма награда - \"Изборът на публиката\".Костов беше награден на церемония в холандския град Грьонинген.За наградата на публиката се бореха и останалите 10 носители на European Border Breakers Awards. В тази конкуренция Костов е спечелил онлайн гласуване, проведено през декември.На сцената в Грьонинген Костов представи песента \"Beautiful Mess\", която му донесе второ място на конкурса \"Евровизия\". На церемонията той също така пя в дует с нашумелия британски изпълнител Younger. На пианото им акомпанира и известният диригент и телевизионен водещ Джулс Холанд, съобщава БНР.Връчването на наградите European Border Breakers Awards (EBBA) е част от уникалния за Европа фестивал за поп и рок музика \"Евросоник\", подкрепен от Европейската комисия по програмата \"Creative Europe\" и се осъществяват с медийната подкрепа на Eвропейския съюз за радио и телевизия, ЕBU.", "date": "2018.01.18", "title": "Кристиан Костов получи наградата на публиката в Грьонинген"}
{"url": "https://news.bg/world/brekzitat-mina-v-kamarata-na-obshtinite.html", "text": "С 324 гласа \"за\" при 295 \"против\" камарата на общините одобри законопроекта за излизане на Великобритания от Европейския съюз, предаде Ройтерс.Гласуването е победа за премиера Тереза Мей над нейните политически опоненти, които искат \"по-мек\" Брекзит.Министърът за Брекзит Дейвид Дейвис заяви, че законът ще позволи \"гладко и организирано\" излизане на Обединеното кралство от Съюза през март 2019 година.Сега обаче Мей я чака по-трудна задача. Законопроектът отива за разглеждане в Камарата на лордовете.Британският премиер няма мнозинство в до голяма степен проевропейски настроената горна камара на британския парламент, отбелязва Ройтерс.", "date": "2018.01.18", "title": "Брекзитът мина в камарата на общините"}
{"url": "https://news.bg/world/tramp-rusiya-pomaga-tayno-na-severna-koreya.html", "text": "Русия помага на Северна Корея да заобикаля санкциите. Това заяви президентът на САЩ Доналд Тръмп, цитиран от Ройтерс.Тръмп обвини Кремъл, че не помага на Белия дом да се справи с спрат ядрените амбиции на Пхенян.\"Това, в което Китай ни помага, Русия го проваля. С други думи Русия компенсира това, което Китай прави\", обобщи Доналд Тръмп.Пекин вече предприеме стъпки да ограничи доставките си на петрол и въглища за Северна Корея.Междувременно изтекоха данни, че Русия праща нефт на Пхенян с танкери, които се претоварват в международни води.", "date": "2018.01.18", "title": "Тръмп: Русия помага тайно на Северна Корея"}
{"url": "https://news.bg/world/tramp-ne-barza-da-mesti-posolstvo-v-jerusalim.html", "text": "Президентът на САЩ Доналд Тръмп опроверга израелския премиер Бенямин Нетаняху, че планираното преместване на посолството на САЩ от Тел Авив в Йерусалим ще бъде извършено в рамките година, предаде Ройтерс.\"До края на годината? Говорим за различни сценарии. Това би било нещо временно. Намеренията ни не са такива\", отбеляза Доналд Тръмп.Междувременно държавният секретар на САЩ Рекс Тилърсън каза, че преместването \"вероятно ще стане след не по-малко от три години, като и този срок е доста амбициозен\".Бенямин Нетаняху пък е позитивно настроен преместването да стане до 12 месеца.В началото на декември миналата 2017 година Доналд Тръмп призна Йерусалим за столица на Израел.Това предизвика гнева на ООН и ООП.", "date": "2018.01.18", "title": "Тръмп не бърза да мести посолство в Йерусалим"}
{"url": "https://news.bg/world/otvlyakoha-chuzhdentsi-v-nigeriya.html", "text": "Отвлякоха чужденци в Нигерия. Става дума за двама американци и двама канадци, предаде АП.Агенцията уточнява, че похищението е станало в нигерийския щат Кадуна. Четиримата чужденци пътували към столицата Абуджа, когато били нападнати от засада от въоръжени мъже.Отвлечените чужденци работели за изграждането на слънчеви централи. Отвличането за откуп е много разпространено явление в Нигерия.С него се занимават местни племенни банди.", "date": "2018.01.18", "title": "Отвлякоха чужденци в Нигерия"}
{"url": "https://news.bg/disasters/52-ma-dushi-izgoryaha-v-avtobus-v-kazahstan.html", "text": "52-ма души са загинали в Казахстан, след като автобусът, в който са се возели, се е запалил.От Министерството на извънредните ситуации на бившата съветска република в Централна Азия уточниха, че трагедията се е случила в северната област Актобе.Само петима от общо 57-те души в автобуса са успели да се измъкнат и да оцелеят.Те са откарани за лечение в болница.Някои от жертвите са граждани на съседен Узбекистан.", "date": "2018.01.18", "title": "52-ма души изгоряха в автобус в Казахстан"}
{"url": "https://news.bg/regions/kmetat-na-smolyan-obyavi-bedstveno-polozhenie.html", "text": "Кметът Николай Мелемов обяви бедствено положение в 8 часа тази сутрин на територията на цялата Смолянска община.Вследствие на бурния вятър и затворени пътища в резултат на изкорени и паднали дървета и прекъснато електрозахранване е необходимо провеждане на спасителни и неотложни аварийно-възстановителни работи в община Смолян.В момента заседава Кризисния щаб за изпълнение на Общинския план за защита при бедствия, който се оглавява от зам.-кмета инж.Мариана Цекова.В момента без ток са Турян, Станевска махала, Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево. ", "date": "2018.01.18", "title": "Кметът на Смолян обяви бедствено положение"}
{"url": "https://news.bg/politics/slavi-trifonov-predstavya-onlayn-kastinga-za-drugi-polititsi.html", "text": "На 2, 3 и 4 февруари 2018 г. ще се проведе събеседването с желаещите да се включат в политическия проект на Слави Трифонов. Това става ясно в отворено писмо на шоумена, което той разпространи и до медиите.Събеседването ще се излъчва на живо в интернет и както Слави Трифонов заявява цел е: \"всеки един от вас, уважаеми съграждани, да може да бъде обективно информиран за това, което се случва.\"В писмото се посочва, че 3 777 души са заявили желание да участват в подобно начинание: \"Хора от различен пол и възраст. Хора, завършили различни университети, включително и най-престижните в света. Хора с изумителна биография.\"\"И за мен е огромна отговорност и удовлетворение, че такива хора изявяват желание да участват в подобно начинание. Най-искрено изразявам огромната си благодарност и уважение към всеки един от тях. Държа да отбележа и че почти всички българи, които са на върха в световни университети, като преподаватели, или българи, които имат много успешен бизнес из целия свят, почти всички от тези българи се съгласиха заедно да проведем събеседването с желаещите да участват в подобен проект, заявява Слави Трифонов.В отвореното си писмо Трифонов посочва и че с всеки изминал ден става все по-ясно, че политическата класа и начинът, по който тя се избира в нашата Родина, са нещо архаично, неспособно, зациклило, корумпирано и има нужда от брутална промяна.Шоуменът припомня и че такава промяна са пожелали и над 2.5 милиона българи, които са заявили това чрез законен референдум\"Предполагам сте много щастливи от това, че България е председател на Съвета на ЕС, но дали това по някакъв начин ви кара да се чувствате по-добре, се съмнявам\", се казва в отвореното писмо.Слави Трифонов аргументира отново сформирането на политическо движение с мотива да се покажат на българските граждани \"други хора - различни от сегашните политици. Образовани и доказали качествата си. Хора, които могат да представляват България и всички нас в съвсем друга светлина. Да бъдат политиците, които заслужава една модерна и цивилизована държава.Припомняме, в края на септември месец Слави Тирфонов и Инициативният комитет за организиране на референдума в отворено писмо до медиите призоваха образовани професионалисти, които желаят да променят бъдещето на България, да се покажат.\"Уважаеми българи, които сте в България и по света, вие имате историческата възможност да участвате в една безпрецедентна промяна, която да направи България прекрасно и желано място за живеене\", призова Слави Трифонов.Призивът е в съответствие с отвореното му писмо, в което  които могат да измъкнат страната ни от \"тази 27-годишна каша\", с което постави начало на политически проект.Преди това инициативен комитет около шоуто на Слави Трифонов организира подписка с искане за провеждане на референдум.  референдумът се проведе заедно с президентските избори, спечелени от Румен Радев. Именно неговата победа беше мотив Бойко Борисов да подаде оставка отново и така разглеждането на референдума беше допълнително затормозено.Резултатите от гласуването, според ЦИК, , но избирателната активност беше достатъчна, така че въпросите  народно събрание обаче не проявява активност в тази посока, въпреки че лично лидерът на ГЕРБ Бойко Борисов обяви, че  и ще изпълни волята на народа.Макар и да оспорва резултатите от гласуването, , на което .Слави Трифонов няколко пъти , където в продължение на дни настояваше народните представители да изпълнят задълженията си.", "date": "2018.01.18", "title": "Слави Трифонов представя онлайн кастинга за \"други политици\""}
{"url": "https://news.bg/crime/vap-proveryava-kontrola-varhu-gazovite-uredbi-v-kolite.html", "text": "Върховна административна прокуратура (ВАП) се самосезира по повод медийни публикации, които провокирали съмнение за неспазване на изисквания при първоначалната проверка или при извършване на периодичен преглед на превозни средства с газови уредби, които работят с втечнен нефтен газ и сгъстен природен газ.От прокуратурата указаха на министъра на транспорта, информационните технологии и съобщенията да бъдат взети мерки за контрол при ползване на превозни средства, снабдени с газови инсталации.Разпоредбите в Наредба № Н-32 за периодичните прегледи за проверка на техническата изправност на пътните превозни средства и в Наредба № Н-3 за изменение в конструкцията на регистрираните пътни превозни средства и индивидуално одобряване на пътни превозни средства, регистрирани извън държавите - членки на Европейския съюз, или друга държава - страна по Споразумението за Европейското икономическо пространство са въведени с цел регламентиране на отчетността и на контрола.Следователно те се грижат за безопасността при експлоатацията на визираните уредби. Това е причината наредбите да се налагат особено внимателно и грижливо да се съблюдават правните норми, осигуряващи спокойното и безвредно ползване на инсталациите.От ВАП изтъкват, че информацията, публикувана в медиите, че законните изисквания за отчетност и контрол не се спазват, налага да бъдат взети спешни мерки. Като основна причина за това от ВАП посочват значителния брой автомобили на територията на цялата страна, които ползват газови уредби.Контролът в случая трябва да бъде установен от Изпълнителна агенция \"Автомобилна администрация\", а налагането на санкции е в правомощията на министъра на транспорта, информационните технологии и съобщенията.ВАП е ангажирала министъра на транспорта, информационните технологии и съобщенията за реализиране на мерки на територията на страната за спазване нормативните изисквания в наредбите.До 19 февруари ВАП трябва да бъде уведомена за взетите решения и предприетите действия.", "date": "2018.01.18", "title": "ВАП проверява контрола върху газовите уредби в колите"}
{"url": "https://news.bg/int-politics/povishen-risk-ot-voyna-na-sasht-s-rusiya-i-kitay-preduprediha-eksperti.html", "text": "Разработването на нови ядрени оръжия с \"малка мощност\" ще увеличи риска от война на САЩ с Русия и Китай. Това пише американското издание , позовавайки се на експерти.Отбелязва се, че Пентагонът разработва две нови ядрени оръжия, за да се справи с Русия и Китай.В черновата на проекта за Ядрена доктрина на САЩ Москва и Пекин са обвинени в засилване на ядрения си потенциал, за разлика от Вашингтон, който според проекта отива в обратната посока и съкращава ядрения си арсенал. В този документ се изтъква необходимостта от \"разработване и въоръжаване с нови средства за сдържане и постигане на своите цели, ако сдържането не постигне успех\".По-конкретно в проекта се говори за намерението да се създадат ядрени бойни глави с малка мощност за подводни ракети \"Трайдент\", използвани от подводници клас \"Охайо\". Също така Министерството на отбраната на САЩ планира да разработи ядрена ракета с малка мощност, базирана на море.Подобни разработки се обясняват с увеличаване на гъвкавостта на ядрените способности, след като Пентагонът смята ядрените си оръжия за \"твърде големи и силни\", за да бъдат използвани, а с това са наясно Русия и целият свят, докато ядрените бойни глави с малка мощност карат другите страни да вярват, че вероятността за използването на ядрените оръжия от страна на САЩ се е увеличила.", "date": "2018.01.18", "title": "Повишен риск от война на САЩ с Русия и Китай, предупредиха експерти"}
{"url": "https://news.bg/politics/obshtinari-preduprezhdavat-che-noviyat-ustroystven-plan-e-podarak-za-vitosha-ski.html", "text": "Новият план за управление на природен парк \"Витоша\" се подготвя специално за \"Витоша ски\" АД и тяхната зона. Няма да подкрепим такъв план за управление, който предвижда ново строителство. Това заяви Марта Георгиева - общински съветник от ДСБ, по време на дискусия на тема: \"Да върнем Витоша на гражданите\". Дискусията се организира от ПП \"Движение Да България\", ДСБ, ПП \"Зелените\", ПП \"ДЕОС\".Марта Георгиева заяви, че в качеството си на общински съветник ще настоява новият план за управление да не предвижда строителство по модела на план за управление на Природен парк \"Пирин\", а ако има разширение на съществуващите съоръжения, те да са конкретно разписани.\"Няма да дадем Витоша - ще си я вземем обратно\", категорична бе Георгиева.По думите й е пределно ясно кой блокира развитието на Витоша и визира бездействието от страна на Столична община и Столичен общински съвет. Георгиева посочи, че  на съоръжения.Тя коментира още, че това е дружество, чиито предмет на дейност, очевидно не е превоз на пътници със ски влекове и съоръжения, както е записано в приватизационния му договор, а \"рекет\" и \"изнудване на цялата общност, от които е отнело планината\".Според Марта Георгиева дружеството категорично е доказало през годините, че не могат да стопанисват предоставените им съоръжения, те са оставени и са опасни за туристите.\"Истинският виновник са Столична община (СО) и Столичният общински съвет (СОС), които 10 години не успяха да предприемат никакви правни действия, за да накарат тези няколко съоръжения да функционират\", коментира Георгиева.Още повече Столична община през годините орязва и градския транспорт до природния парк, допуска приватизирането дори на обръщалото за автобусите.\"За мен е абсурдно политическа сила, която от 2007 г. държи цялата местна власт, а от 2009 г. и цялата държавна власт да твърди, че е импотентна и не може да се оправи с един договор и един недобросъвестен собственик\", категорична бе Георгиева.Марта Георгиева бе категорична, че общината и специално кметът има задължението да разпореди ремонтирането и дори премахването на тези опасни съоръжения.Тенесистката Мануела Малеева, която подкрепя каузата, посочи, че политизирането на въпроса за Витоша, е единственият начин планината да бъде върната на гражданите.По искане на ДСБ преди две години в Столична община е била създадена . Комисията заседава за първи път тази седмица след година и половина от създаването й. Конкретни решения, визирани от комисията, са пускането на автобус 66 по-начесто. Било е взето решение комисията да прегледа състоянието на съоръженията и на сградите, които са в планината.Юристът Любомир Костадинов посочи, че от 2006 г. \"Витоша Ски\" - АД получава всички съоръжения в ски център Алеко. \"На Витоша няма концесии - има един собственик, който е приватизирал железа\", коментира той. Костадинов настоя за разкриването на договорите за приватизация на съоръженията. По думите му, освен на ски писта \"Лалето\" ски се карат в една огромна зона от 200 хектара стига да има достатъчно сняг.ПП \"Витоша\" е най-старият парк на Балканите. Според него в новия план за управление на Витоша има твърде витиевата и обща забрана за строителство. Показателно за бездействието на общината е фактът, че тя не е организирала нито една дискусия по темата.По думите му на \"Витоша\" има един огромен проблем - там съществува , която притежава съоръжения, които са опасни, които трябва да бъдат отстранени незабавно.ПП \"Да България\" настоява да бъде ревизиран или разтрогнат приватизационния договор с дружеството, така че да осигурят функциониращи лифтови съоръжения. Да се започне публична дискусия за цялостно развитие на туризма. От \"Да България\" организират и подписка в подкрепа на исканията.", "date": "2018.01.18", "title": "Общинари предупреждават, че новият устройствен план е подарък за \"Витоша ски\""}
{"url": "https://news.bg/int-politics/novo-dano-v-doverieto-na-sveta-v-liderstvoto-na-sasht-zaradi-tramp.html", "text": "Глобалното доверие в американското държавно ръководство е стигнало ново дъно, като сега САЩ се нареждат след Китай по одобрение по света. Това показва ново социологическо проучване на \"Галъп интернешънъл\".Допитването, направено в 134 страни, показва рекорден срив в одобрението за ролята на САЩ в света - от 48% при управлението на бившия американски президент Барак Обама до 30% след първата година от мандата на настоящия президент Доналд Тръмп, което е най-ниското регистрирано равнище, откакто \"Галъп\" са започнали преди 10 години да правят ежегодни социологически проучвания за световното лидерство.Резултатът идва само ден, след като друго проучване на \"Галъп\" установи, че в първата годишнината от встъпването си в длъжност Тръмп е достигнал най-ниския рейтинг на одобрение в сравнение с който и да е избран американски президент в първата си година в Белия дом.Допитването потвърждава някои от най-големите страхове на анализаторите на външната политика в САЩ и Европа, че подходът на Тръмп \"Америка на първо място\", съчетан с неговата нестабилна и избухлива личност, отслабва сцеплението между западните демокрации в условията на нарастващо предизвикателство от автокрациите в Русия и Китай, както и възходът на нелибералните демокрации и ксенофобския национализъм в Европа.Понастоящем Германия е разглеждана като глобален лидер от много повече хора (41 процента от извадката), като Китай е на второ място с 31 процента. Русия получава 27 на сто одобрение за глобалната си роля.В почти половината страни - 65 от 134 - САЩ са се сринали с 10 или повече процента. Най-голям спад се отчита в някои от най-близките съюзници на Вашингтон в Западна Европа, Австралия и Латинска Америка.Един от най-големите спадове в доверието в американското лидерство е във Великобритания, където се отчита срив с 26 процентни пункта. Една трета от британците в новото проучване са изразили одобрение спрямо САЩ, докато цели 63 на сто са изразили неодобрение.\"Тази година бележи значителна промяна в тенденциите ни\", изтъкват от \"Галъп\", допълвайки: \"Само 30% от света, средно, одобряват работата на американското държавно ръководство, докато година по-рано числото е било цели 48%. Всъщност повече хора сега не одобряват американското лидерство, отколкото го одобряват. Това историческо дъно поставя одобрението на ръководството на САЩ на равна нога с Китай\".", "date": "2018.01.18", "title": "Ново дъно в доверието на света в лидерството на САЩ заради Тръмп"}
{"url": "https://news.bg/politics/nfsb-zashtitavat-svobodata-na-slovoto.html", "text": "Национален Фронт за Спасение на България изразява категорична политическа подкрепа на бургаските медии в защита на свободното слово.Със своя Декларация \"Не връзвайте свободното слово със свински опашки!\" НФСБ считат, че постановените от съдия Кунчев осъдителни решения спрямо журналисти са опасен прецедент, целящ цензура върху отразяването на криминални случаи и лично отмъщение.\"Бургаските медии се обединиха в критиките си срещу съдебно решение на съдия Калин Кунчев от Районен съд в Бургас срещу два бургаски сайта - Бургаснюз и Бургасинфо. С това решение, журналистите са осъдени да заплатят обезщетения на Петър Низамов \"Перата\" за уж причинените му неимуществени вреди чрез медийни публикации. В тях \"Перата\" е категоризиран като \"бияч\" и \"побойник\" въз основа на цитирана информация от бюлетина на МВР Бургас\", съобщават в своята Декларация НФСБ.На 13 март 2012 г. Областната дирекция на МВР-Бургас разпространява официално съобщение, че Бургаският окръжен съд е разгледал мерките за неотклонение на Низамов и още двама души за побой над охранител на дискотека \"Джубокс\", който е получил разкъсано-контузни рани по главата и мозъчно сътресение.\"Бургаските медии цитират съобщението на МВР и отразяват поредния криминален казус, в който е замесен Низамов. Съдия Калин Кунчев, обаче, решава, че публикациите са клеветнически и са засегнали честта и личното достойнство на ищеца\", продължават те в своята Декларация.\"Петър Низамов е фигура от криминалните хроники, започнал \"кариерата\" си от бандата на \"Рижите\" и известен с престъпления, сред които няколко средни и леки телесни повреди, хулиганства, унищожаване на чуждо имущество и 3 влезли в сила присъди\", обясняват НФСБ.\"Същият нанесе коварен удар върху родолюбивите тенденции в политиката и обществото, представяйки скандалните си акции по границата като патриотични\", допълват те.От НФСБ напомнят, че \"бургаският съдия Калин Кунчев е по-познат в социалните мрежи като \"Гробаря\" - псевдоним, с който през 2014 г. в интернет форум той отправя грозни обиди (\"боклук\", \"гъ**лизци\", \"...и на вас ще ви дойде реда\", т.н.) срещу действащи съдии от Варна, както и срещу журналисти. Последните сезират прокуратурата и при извършената проверка е установено, че обидите и заплахите са отправяни от електронния адрес на съдия Кунчев. След като се установява, че хулите не са плод на болния мозък на някой психопат (дали пък не са), а идват от съдия в Бургаски районен съд, районна прокуратура прекратява случая, поради липса на достатъчно доказателства\".НФСБ добявят, че са неприятно \"изненадани и от позицията на съдийската колегия на ВСС, бранещата съдия Кънчев с болшевишки ентусиазъм, преди извършена каквато и да била проверка! Изборът на съдийска колегия е продукт на историческа реформа и уникален парламентарен консенсус в отговор на надеждите на българите за справедлива съдебна система. Вместо тясно-ведомствено чувство за колегиалност и \"противопоставяне на публичното заклеймяване на постановени от съдии актове\", обществото очаква от съдийската колегия да вземе мерки срещу неадекватното правораздаване.\"НФСБ припомнят, че през 2011 г. Европейският съд за правата на човека е отменил присъда срещу журналистката Катя Касабова, произнесена от Бургаски районен и потвърдена от Бургаски окръжен съд. \"И тогава, както и сега, Висшият съдебен съвет и Съюзът на съдиите в България остро се \"противопоставиха на публичното заклеймяване на постановени от съдии актове\". Мила родна картинка\", допълва те.Политическият съвет на НФСБ ще настоява за щателна проверка от Инспектората към ВСС и ще информира институциите на Европейската Комисия в рамките на българското председателство на Съвета на Европейския съюз.Обръщат се към всички политически сили да подкрепят свободата на словото и оздравяването на съдебната система.", "date": "2018.01.18", "title": "НФСБ защитават свободата на словото "}
{"url": "https://news.bg/crime/zadarzhaha-528-kg-tyutyun-ot-nelegalen-proizvodstven-tseh-za-v-stolitsata.html", "text": "Служители на Дирекция \"Противодействие на престъпността през държавната граница\" и отдел \"Разследване\" в ГДГП проведоха специализирана полицейска операция с цел проверка на информация за държане и разпространение на акцизни стоки. Инспектирани са два адреса на територията на София. В резултат на процесуално-следствените действия в складови помещения в покрайнините на столицата са намерени и иззети 528 кг тютюн в различна степен на обработка, както и машини за производство и пакетиране на тютюневи изделия и консумативи за подобряване на качеството на тютюна.Граничните полицаи са открили още 16 бали и 34 чувала с тютюн, които също са иззети. Назначени са експертизи, резултатът от които ще определи точното количество тютюн.Като съпричастни към незаконната дейност са задържани двама мъже от София - 45-годишния Г. С. и 26-годишния Р.Я.26 г., както и 42-годишен сирийски гражданин - със статут за пребиваване в България. Работата по случая продължава, провеждат се допълнителни оперативно-издирвателни и процесуално следствени действия за документиране на престъпната дейност.", "date": "2018.01.18", "title": "Задържаха 528 кг тютюн от нелегален производствен цех за в столицата"}
{"url": "https://news.bg/politics/prokuror-ivanka-kotorova-e-natsionalen-chlen-v-evroyust.html", "text": "Прокурорът от Върховната касационна прокуратура Иванка Которова е национален член в Евроюст от страна на България. Тя бе определена от кабинета \"Борисов - 3\" за този пост.Помощник на националния член ще бъде прокурорът от Софийската градска прокуратура Димитър Хаджийски, съобщиха от Министерски съвет. Мандатът и на двамата е четири години, считано от 12 февруари 2018 г.Сега национален член в Евроюст е Камен Михов, чийто мандат изтича на същата дата.Евроюст е специализирана структура на Европейския съюз със седалище в Хага. Създадена е като орган за засилване на борбата с тежката престъпност. Задачата й е да подкрепя и засилва координацията и сътрудничеството между националните органи за разследване и съдебно преследване на тежката престъпност, засягаща две или повече държави членки.", "date": "2018.01.18", "title": "Прокурор Иванка Которова е национален член в Евроюст"}
{"url": "https://news.bg/economics/utvardiha-balgaro-makedonskoto-sporazumenie-za-namalenie-na-rouminga.html", "text": "Правителството утвърди подписания на 23 ноември 2017 г. в Струмица Меморандум за разбирателство между Министерството на транспорта, информационните технологии и съобщенията на Република България и Министерството на информационното общество и администрацията на Република Македония за намаляване на международните тарифи за роуминг за телекомуникационни услуги.Документът предвижда страните да насърчават мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите. В момента те са едни от най-високите в Европа - между 2,99 лв. и 6,99 лв. на минута и около 25 лв. на мегабайт.Отпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел.То е част от мерките за , което пряко ще се отрази на контактите между гражданите и фирмите.Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души.", "date": "2018.01.18", "title": "Утвърдиха българо-македонското споразумение за намаление на роуминга"}
{"url": "https://news.bg/politics/sazdavat-100-novi-sotsialni-uslugi-za-hora-s-uvrezhdaniya-do-2021-g.html", "text": "100 нови социални услуги в общността за над 2000 лица с увреждания и възрастни, които не могат да се обслужват сами, ще бъдат създадени до 2021 г. Това предвижда Планът за изпълнение на Националната стратегия за дългосрочна грижа за периода 2018-2021 г., който беше одобрен от правителството.Над 30 000 души с увреждания и възрастни хора ще могат да ползват патронажна грижа и социални услуги в домашна среда - личен асистент, социален асистент и домашен помощник, през следващите четири години.Основната цел на плана е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността.Документът включва мерки за управление на социални предприятия за насърчаване на трудовата заетост на хората с увреждания, подобряване на нормативната уредба и ефективността на системата за дългосрочна грижа и обучения за повишаване на капацитета на специалистите в тази област.Включени са и дейности за закриване на 10 специализирани институции за лица с психични разстройства и умствена изостаналост с недобри условия на живот. От тях ще бъдат изведени над 700 потребители, за които ще се осигури качествена грижа чрез осигуряване на социални услуги в общността, включително и от резидентен тип.Финансирането на мерките по плана ще е по линия на оперативните програми \"Развитие на човешките ресурси\" и \"Региони в растеж\" и от държавния бюджет.", "date": "2018.01.18", "title": "Създават 100 нови социални услуги за хора с увреждания до 2021 г."}
{"url": "https://news.bg/world/za-parvi-pat-v-sveta-dron-spasi-udavnitsi.html", "text": "Две момчета бяха спасени от удавяне от нов безпилотен самолет в Австралия, докато спасителите все още се обучават да използват устройството, информира БиБиСи.Спасените, които са на възраст между 15 и 17 г., са изпитали затруднения до крайбрежието на Lennox Head, Нов Южен Уелс.Момчетата са забелязани да се борят с големи вълни на около 700 метра от крайбрежието. Спасителите на плажа веднага изпратили безпилотния самолет, който пуснал надуваемо приспособление, което им помогнало да се доберат до плажа.Властите похвалиха историческото събитие.Главният спасител Джей Шеридън е управлявал безпилотния самолет. Той описа преживяването като \"нереално\". Спасителят добави, че самолетът е доставил надуваемата платформа за 1-2 минути.Нов Южен Уелс инвестира и в безпилотни самолети за засичане на акули.Местното правителство обяви през декември, че е инвестирало 340 000 щатски долара в безпилотни самолети.", "date": "2018.01.18", "title": "За първи път в света дрон спаси удавници"}
{"url": "https://news.bg/bulgaria/prof-pimpirev-globalnoto-zatoplyane-e-vidimo-s-prosto-oko-na-antarktida.html", "text": "България е не само достоен член на ЕС, но и достоен член на нашата планета, защото се занимаваме с проблеми, които касаят цялото човечество. Това заяви проф. Христо Пимпирев, ръководител на 26-та Антарктическа експедиция.В четвъртък проф. Пимпирев заедно с група български учени се завърна успешно от полярната ни база \"Св. Климент Охридски\" на остров Ливингстън. Иначе експедицията на учените продължава до средата на месец март.Като най-важни проф. Пимпирев открои проектите, свързани с климатичните промени, които засягат всички хора на планетата. \"Това е най-чувствителната част на земното кълбо на глобалното затопляне специално\", посочи проф. Пимпирев.Според проф. Пимпирев резултатите от глобалното затопляне са видими с просто око за хората, които са на Антарктида. \"Докато ледникът опираше до самата къща в момента се е отдръпнал поне с 50 метра. Така че то се вижда с просто око, а камо ли с прецизните инструменти, които използваме. Това е очевадно\", посочи ръководителят на българската експедиция.Изследванията на българските учени потвърждават, че има затопляне на климата, специално в тази част на планетата. За пръв път българските учени са поставили, извън страната на четири метра под нивото на Южния океан мареографска станция, която целогодишно записва колебанията на морското ниво.\"Знаем, че с разтапянето на ледниците морското ниво се повишава, което грози огромни части на нашата планета. Освен това продължиха изследванията на сеизмичността на района. Това е много сеизмичен район. В близост е вулканът Дисепшън, който е активен и действащ вулкан. С апаратура на един дрон успяхме да заснемем ледниците и то на места, които са недостъпни за човешки крак, което ще покаже тяхното движение\", разказа ученият.В средата на февруари предстоят геоложките проучвания на българските учени. \"Само след 10 дни заминава основната геоложка група, която ще работи февруари и март\", посочи проф. Пимпирев. Геоложките проучвания ще дадат възможност на учените да разберат какво има тази територия като полезни компоненти за прогреса на човечеството.За ръководителя на българската експедиция най-големият успех ще бъде всички наши учени да се върнат живи и здрави. \"Ние имаме 25 години опит. Тази експедиция цял месец работихме сами на целия остров Ливингстън, испанците дойдоха в самия край на месец декември\", разказа още проф. Пимпирев.Предстои съвместната работа с португалските учени, които се занимават с движението на ледниците и със замръзналата почва, която се разтапя от затоплянето на климата, което също е показател за тези глобални климатични промени.Проф. Пимпирев обясни, че изследванията на учените допринасят за прогнозите, които трябва да се вземат от цялата световна научна общност.А на високо ниво - политици и индустриалци следва да се замислят за необходимите мерки, за да се опази околната среда.От Ледения континент се завърна успешно и единственият чуждестранен член на експедицията Чинзориг Дугержав, син на бившия монголски посланик Лхамсурен Дугержав, който е участвал в пет поредни експедиции на български учени.\"Всичко беше чудесно, много красиво място. Радвам се, че се върнах\", сподели Дугержав, който не пропусна да се пошегува, че в момента на Антарктида е по-топло, отколкото в Монголия, където минусовите температури падат до 40 градуса.Репортерът Живко Константинов сподели, че за месец и пет дни е изживял истинско приключение. \"За щастие ми се случва за трети път отразяваме, правим документални филми за живота на българските учени и изследователи на ледения континент, на най-студеното и ветровито място на планетата. Невероятни кадри! Дива природа - пингвини, тюлени, китове - наистина много красиво място, което крие много тайни. Знаете глобалните промени, глобалното затопляне как се отразява върху живота там - не само на животните и на растенията, но и на нас хората\", каза Константинов.", "date": "2018.01.18", "title": "Проф. Пимпирев: Глобалното затопляне е видимо с просто око на Антарктида"}
{"url": "https://news.bg/tourism/angelkova-vizhda-v-balgariya-potentsial-za-spa-stolitsa-na-evropa.html", "text": "Да представим България като уникална туристическа дестинация е реален шанс с Председателството на Съвета на Европа, от който ще се възползваме, коментира министърът на туризма Николина Ангелкова в интервю пред National Geographic, съобщава Министерство на туризма.Следващата половин година за България, освен огромна отговорност, ще бъде възможност да покаже природа, култура, традиции, история, иновации и уникалните дадености на държавата ни.\"Тук човек може както да се откъсне от суетата на глобалния свят, да се наслади на автентични хилядолетни традиции и да се зареди от непокътната природа, така и да се възползва от удобствата на най- модерните дигитални възможности\", обясни министърът на туризма.\"През следващите 6 месеца се предвиждат множество участия в публични събития от страна на Министерството на туризма. Именно тези прояви биха могли да привлекат голям брой туристи и инвеститори в страната\", заяви министър Ангелкова.\"Част от предвидените дейности, в които ще вземем участие са Международното изложение \"Ваканция и спа\", международна кръгла маса на тема \"Дигиталната трансформация в туризма\", както и международен форум в областта на туризма и енергетиката в рамките на българското председателство на Дунавската стратегия\", добави тя.\"България има потенциала да стане СПА център на Европа благодарение на изобилието си от минерални води, медицинска кал, лечебен торф\", каза още министър Ангелкова. Тя добави, че страната ни е втора в Европа по тези природни ресурси след Исландия. \"Най-горещият гейзер на континента се намира в нашия планински курорт Сапарева баня. Министерството на туризма работи по създаването на балнео- и СПА маршрути, до момента над 30 общини са проявили интерес към инициативата\", добави министър Ангелкова. Друга тема на разговора бе развитието на висококачествения туризъм в България. \"За насърчаване на сектора създадохме Карта на инвестиционните проекти, в която влизат 30 обекта. Активно промотираме тази карта пред чуждестранни вложители\", добави министър министърът пред National Geographic.\"Страната ни е изключително спокойно място за почивка, климатът тук е здравословен, храната е качествена, естествена и вкусна. България може да предложи огромно разнообразие за всякакъв вид туризъм\", каза още министърът на туризма.", "date": "2018.01.18", "title": "Ангелкова вижда в България потенциал за СПА столица на Европа"}
{"url": "https://news.bg/politics/rabota-na-18-hilyadi-dushi-dava-natsionalniyat-plan-po-zaetostta.html", "text": "Парламентът одобри днес Националния план за действие по заетостта през 2018 г. По него работа ще започнат над 18 хил. души. Планът предвижда повече от 10 хил. души да бъдат включени в обучения, за да станат по-конкурентоспособни на пазара на труда.Финансирането на заложените дейности ще е в рамките на утвърдените средства за активна политика на пазара на труда - 73 млн. лв.Заплатата на наетите по Плана безработни предвидено ще се увеличи през 2018 г.Трудовите възнаграждения на младежите, които са включени в програма \"Старт на кариерата\", ще се повишат от 550 лв. на 600 лв., на младежките медиатори към общините - от 580 лв. на 630 лв., а на психолозите и мениджърите на случай - от 600 лв. на 650 лв.Предвидени са промени и във възнагражденията на ромските медиатори със средно образование. Тяхната заплата ще се увеличат от 500 лв. на 550 лв., а на тези с висше образование - от 550 лв. на 600 лв. Средствата за подкрепена заетост на лица с трайни увреждания или други групи в неравностойно положение, наети на несубсидирани работни места, ще нараснат от 300 лв. на 500 лв.Заплатите на хората, които са включени в субсидирана заетост ще бъдат съобразени с минималната работна заплата - т.е. 510 лв. при пълен работен ден. Субсидираното трудово възнаграждение за един нает по всички мерки от плана по заетостта ще се увеличи от 300 лв. на 400 лв. При наемане на безработен с висше образование ще се субсидират 480 лв. и дължимите осигуровки. Останалата част от заплатата ще е задължение на работодателя.Предвижда се мярката за насърчаване на работодателите да наемат продължително безработни да включва пълно финансиране на разходите за техните заплати и осигуровки. По регионалните програми за заетост на 28-те области се предвижда през 2018 г. работа да започнат 2000 безработни. По проект \"Красива България\" ще се осигури заетост на 200 души.", "date": "2018.01.18", "title": "Работа на 18 хиляди души дава Националният план по заетостта"}
{"url": "https://news.bg/world/oon-predlozhi-pet-imena-v-spora-mezhdu-byurm-i-gartsiya.html", "text": "Новинарски сайт в БЮРМ публикува пет предложения за име, които посредникът на ООН Матю Нимиц вчера е представил на масата за преговори между представители на Атина и Скопие, пише гръцкият вестник \"Екатимерини\".С посредничеството на ООН Македония и Гърция се опитват да разрешат спора за името.Според сайта www.mkd.mk Нимиц е предложил: Гръцкото издание отбелязва, че Скопие е изразило възражения по време на преговорите в сряда, след като главният преговарящ е подчертал, че предложението на Нимиц е \"далеч от достойно\".Васко Наумовски заяви след срещата си с Адамантиос Василакис и Матю Нимиц, че не вижда база за напредък. Той каза пред телевизия Sitel, че \"\".От своя страна Нимиц изрази оптимизъм, отбелязвайки, че \"процедурата се движи в правилната посока\".Той повтори след двучасова среща в Ню Йорк, че решението ще включва израза \"Македония\", който е определян от някои гръцки политици като неприемлив.", "date": "2018.01.18", "title": "ООН предложи пет имена в спора между БЮРМ и Гърция "}
{"url": "https://news.bg/world/srabskiyat-prezident-ne-prisastva-na-pogrebenieto-na-ivanovich.html", "text": "Сръбският президент Александър Вучич не се присъедини към стотиците, които присъстваха на погребението на убития във вторник сръбски политик Оливер Иванович в Косовска Митровица, пише вестник Gazeta Express.Вучич, който остро осъди убийството и го нарече терористичен акт, не присъства на погребението. Сред официалните правителствени лица на погребението бе сръбският премиер Ана Бърнабич.От пресслужбата на държавния глава съобщиха, че Вучич ще посети Косово през уикенда и ще положи венец на мястото, където Иванович беше убит във вторник сутринта.Междувременно президентът на Косово Хашим Тачи проведе телефонен разговор със сръбския си колега, информира сайтът Top Channel.Те са обсъдили въпроси от взаимен интерес, включително и убийството.Тачи е уверил Вучич, че косовската прокуратура и полиция провеждат интензивно разследване за разкриване на престъплението и изправяне на отговорните пред правосъдието.Той е добавил, че Косово е готово да сътрудничи и да получи помощ в разследването.", "date": "2018.01.18", "title": "Сръбският президент не присъства на погребението на Иванович"}
{"url": "https://news.bg/crime/prokuraturata-otkazala-da-obrazuva-delo-za-batsis.html", "text": "Няма данни за престъпления в доклада за Българската акцизна централизирана информационна система (БАЦИС). Затова и Софийска градска прокуратура е постановила отказ за образуване на досъдебно производство. Това заяви говорителят на главния прокурор Румяна Арнаудова във връзка с исканията на . Българска акцизна централизирана информационна система - БАЦИС, e била проверена от Софийска градска прокуратура по сигнал, подаден от Валентин Златев.В него той твърди, че е налице опасност от манипулиране на данните, неотчитане на всички действия и съответно невъзможност на държавата да . Сигналът е постъпил в Софийска градска прокуратура още през 2015 г. По него СГП е разпоредила извършването на проверка от страна на ДАНС. Резултатите от проверката на ДАНС са предоставени в един междинен и един окончателен доклад с гриф \"секретно\" на ДАНС. Арнаудова поясни, че принципно само органът, засекретил информацията, може да я разсекрети.\"По този случай СГП постанови отказ да се образува досъдебно производство\", посочи Арнаудова. По думите й, няма данни за извършено престъпление от общ характер във въпросните проверки.Решението на СГП е подложено на контрол от страна на ВКП, която също е потвърдила решението на градската прокуратура. Арнаудова поясни, че докладът на ДАНС е изпратен на главния прокурор, който от своя страна го е изпратил на министър-председателя Бойко Борисов \"за сведение\".Тя потвърди, че доколкото е информирана, впоследствие министър-председателят го е изпратил на министъра на финансите с указание за предприемане на мерки за недопускане на каквито и да е пропуски при управление на системата БАЦИС, за да не се допусне нарушаване на фискалния интерес на държавата.", "date": "2018.01.18", "title": "Прокуратурата отказала да образува дело за БАЦИС "}
