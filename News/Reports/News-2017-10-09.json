{"url": "https://news.bg/disasters/zhertvi-i-raneni-pri-gorskite-pozhari-v-kaliforniya.html", "text": "Бушуващите в американския щат Калифорния взеха жертви, предадоха световните информационни агенции.Има данни за най-малко 10 загинали. Други двама са били ранени. Има и изчезнали, които се издирват. В 3 окръга в щата е било обявено извънредно положение, тъй като огънят настъпва бързо. Те са Напа, Сонома и Юба. Стихията наложи евакуацията на 20 000 души. Разрушени са хиляди сгради. Синоптиците очакват стихване на ветровете, които до сега благоприятстваха разрастването на пожара. ", "date": "2017.10.09", "title": "Жертви и ранени при горските пожари в Калифорния "}
{"url": "https://news.bg/world/iskame-unikalna-sdelka-za-brekzit-obyavi-tereza-mey.html", "text": "За уникално и амбициозно икономическо партньорство с Европейския съюз след Брекзит се обяви британският премиер Тереза Мей, предаде BBC. Това пред Камарата на общините за постигнатия напредък по време на преговорите за \"развода\" с ЕС. По думите й, прогресът невинаги върви плавно, но тя е решена страната да покаже на критиците, че са сгрешили. Припомняме, че по-рано днес Европейската комисия обяви преди петия кръг преговори за Брекзит, че до момента е постигнат малък напредък и подчерта, че сега \"топката е изцяло в британското поле\".Лидерът на лейбъристите Джереми Корбин обаче категорично отрече, че са 15 месеца е бил постигнат напредък. ", "date": "2017.10.09", "title": "Искаме уникална сделка за Брекзит, обяви Тереза Мей "}
{"url": "https://news.bg/world/mezhdunarodnata-obshtnost-narushi-obeshtaniyata-si-oplaka-se-liderat-na-kosovo.html", "text": "Президентът на Косово обвини международната общност, че е нарушила обещанията си, след като страната създаде непопулярен съд за военни престъпления за преследване на етнически албанци в случаи, свързани с войната за Косово, информира АП.Хашим Тачи заяви, че сред нещата, които международната общност обеща в замяна, са бързо придвижване на малката държава към ЕС, членство в ЮНЕСКО и визова либерализация, както и да се позволи на Косово да създаде своя армия.Но според Тачи \"международната общност не изпълни нито едно от тях\".Косовският специален съд беше открит в Хага още през миналата година, но все още няма нито един процес.Около 10 000 души загинаха, а 1 700 изчезнаха по време на Косовската война (1998-1999), която завърши с интервенция на НАТО в подкрепа на албанското мнозинство.Косово обяви независимост от Сърбия през 2008 г. Белград не признава новата държава.", "date": "2017.10.09", "title": "Международната общност наруши обещанията си, оплака се лидерът на Косово"}
{"url": "https://news.bg/crime/brakonier-s-blizo-30-akta-vliza-v-zatvora-za-godina.html", "text": "Системен нарушител с близо 30 акта за незаконна сеч влиза в затвора за година. 19-годишният мъж фигурира в регистъра на Изпълнителна агенция по горите с 27 акта за незаконна сеч с влезли в сила наказателни постановления.Той е осъден от Ботевградския районен съд на лишаване от свобода за срок от 1 година. Подсъдимият е бил съден и през 2015 г. отново за нарушения на Закона за горите.Последно е спипан докато разтоварвал незаконно добит дървен материал в землището на с. Трудовец, Софийска област.,Горски надзирател от Държавно горско стопанство - Ботевград, който охранявал поверения му участък е заловил 19-годишния мъж в момент на извършване на нарушението. Когато горският служител е опитал да предотврати нарушението, младият мъж го е нападнал с дърво и му е нанесена телесна повреда.19-годишният бракониер получил освен една година лишаване от свобода и условна присъда, в срок на изпитване от 4 години. Подсъдимият е осъден да плати и глоба в размер на 5000 лв.", "date": "2017.10.09", "title": "Бракониер с близо 30 акта влиза в затвора за година"}
{"url": "https://news.bg/disasters/intsident-s-lodka-kray-bangladesh-ubi-12-rohingi.html", "text": "Най-малко 12 души са загинали при инцидент с лодка край Бангладеш, предаде Ал Джазира.Повечето от тях са деца. Това са съобщили от бреговата охрана на Бангладеш. Според тях плавателният съд е бил претоварен. Спасени са 13 души. Те са от малцинството рохингя, изповядващо исляма, които бягат от размирния мианмарски щат Ракхайн.Това е поредно корабокрушение с много жертви, което претърпяват техни бежанци. Припомняме, че стотици загинаха след последната вълна на насилие там през август. Повече от половин милион рохинги са избягали в Бангладеш, преследвани от армията на Мианмар. Според ООН действията на властите в Мианмар са\"учебникарски пример\" за етническо прочистване.Властите в Мианмар обясняват, че ", "date": "2017.10.09", "title": "Инцидент с лодка край Бангладеш уби 12 рохинги  "}
{"url": "https://news.bg/int-politics/turtsiya-podkrepya-teritorialnata-tsyalost-na-ukrayna.html", "text": "Турция подкрепя териториалната цялост на Украйна и мироопазващата мисия в Донбас. Това заяви турският президент Реджеп Ердоган. Три часа продължи срещата между президентите на Турция и Украйна Ердоган и Петро Порошенко, съобщиха украински медии. Първоначалните планове са били тя да продължи 45 минути. Тя се проведе в украинската столица Киев, където турският държавен глава пристигна на еднодневна визита. Основно са били обсъждани въпроси около засилването на двустранното сътрудничество. Предстои подписването на 9 документа. ", "date": "2017.10.09", "title": "Турция подкрепя териториалната цялост на Украйна "}
{"url": "https://news.bg/bulgaria/blizo-40-ot-evropeytsite-sa-boleduvali-ot-psihicheski-zabolyavaniya.html", "text": "Около 38,2 процента от населението на ЕС някога през живота си са преживели психично заболяване, сочи европейско проучване. 14% от тях са били с тревожни разстройства, 7% с безсъние, 6,9% с депресивни разстройства, 6,3% - с психосоматични разстройства, над 4% са злоупотребявали с алкохол или вещества.Тези данни изнесе Националният център по обществено здраве и анализи към Министерство на здравеопазването по повод Световния ден на психичното здраве - 10 октомври. Тази година неговата тема е \"Психично здраве на работното място\".Според европейското проучване 55% от хората с психичноздравни проблеми не успяват да се върнат на работа, въпреки че правят опит. От тези, които се връщат на работното си място, 68% заемат по-ниска позиция и имат по-ниско заплащане в сравнение с предишната си работа.Стресът на работното място се оказва както личен, така и фирмен проблем. Условията, водещи до проблеми със стреса, нарастват в глобален мащаб. Съгласно Рамковата директива на ЕС по здравето и безопасността и националното законодателство стресорите и техните последици са предотвратими и могат да се отрегулират от работещия и неговия работодател.Рисковете от стрес на работното място възникват при нарушено съответствие между компетентността и възможностите на индивида и трудовите му задължения, при конфликти между личните роли в труда и извън него и при липса на достатъчна степен на контрол върху работата и личния живот, информират още от здравното ведомство.", "date": "2017.10.09", "title": "Близо 40% от европейците са боледували от психически заболявания"}
{"url": "https://news.bg/crime/sadat-pusna-plamen-maystora-na-svoboda-sreshtu-2000-lv.html", "text": "Съдът в Карлово пусна на свобода срещу 2000 лв. гаранция Пламен Димитров, съобщава БТВ.По-рано днес прокуратурата в града поиска постоянен арест за 37-годишния мъж.37-годишният мъж е привлечен като обвиняем за извършена в Карлово измама на клиент. Димитров беше задържан в ареста за до 72 часа.До момента Пламен Димитров, известен като Пламен Майстора, не е обвинен в подпалването на колата на журналиста Зорница Акманова.Разпоредена е проверка на всички преписки в прокуратурите, свързани с оплаквания от действия на Димитров, отразен в репортажите на журналиста.Палежът на колата на Акманова става часове след като е запечатан незаконният сервиз на автомонтьора, познат с прозвището Пламен Майстора. За него журналистът има серия репортажи.", "date": "2017.10.09", "title": "Съдът пусна Пламен Майстора на свобода срещу 2000 лв."}
{"url": "https://news.bg/bulgaria/kiril-domuschiev-dava-na-sad-valeri-simeonov.html", "text": "Председателят на Конфедерацията на работодателите и индустриалците в България Кирил Домусчиев дава на съд вицепремиера Валери Симеонов. Тов обяви самият той в профила си във \"Фейсбук\".Причината е, че \"Симеонов води с голяма арогантност поредната си клеветническа кампания срещу мен и Български Морски Флот\". Припомняме, че вицепремиерът внесе сигнал до ВКП във връзка с приватизацията на Български морски флот.Сигналът е срещу решение на Арбитражния съд, което, според вицепремиера Валери Симеонов, е незаконосъобразно, тъй като се базира върху неправилно тълкуване и приложение на чл. 307 от Търговския закон, отнасящ се до стопанската непоносимост, който е неприложим за приватизационните договори.\"Констатираме няколко сериозни нередности, които дават възможност за промяна на приватизационните условия на договора за приватизация на Български морски флот (БМФ) от фирмата на братя Домусчиеви\", обясни Симеонов. В същото време, Домусчиев твърди, че като вицепремиер Симеонов не е свършил нищо полезно, а единствено обикаля медиите, за да коментира всякакви въпроси.Търпението ми се изчерпа, обяви той и спира с въпросите, защото \"със Симеонов ще се виждаме често в съда.\"Според председателя на КРИБ, поведението му вреди не само лично на Домусчиев, но и на целия бизнес климат в България. ", "date": "2017.10.09", "title": "Кирил Домусчиев дава на съд Валери Симеонов "}
{"url": "https://news.bg/int-politics/yunesko-nyama-izbran-generalen-direktor-na-parvi-tur.html", "text": "Без резултати завърши първият тур на избора за генерален директор на ЮНЕСКО, предаде РИА \"Новости\".Никой от кандидатите не е получил необходимото мнозинство. За поста кандидатстват кандидати на 7 държави - Азербайджан, Виетнам, Египет, Катар, Китай, Ливан и Франция. Сред тях са настоящ зам. - директор на организацията, други високопоставени служителити, както и министри. Фаворити са кандидатите на Египет, Катар и Франция. Наследникът на Ирина Бокова трябва да встъпи в длъжност на 15 ноември. Стана ясно, че тя ще поеме Бокова ще поеме ръководството на голям археологически парк", "date": "2017.10.09", "title": "ЮНЕСКО няма избран генерален директор  на първи тур"}
{"url": "https://news.bg/regions/organizatsiya-na-dvizhenieto-vav-vrazka-s-remont-na-republikanski-pat-i-1-sofiya-pernik.html", "text": "Създадена е организация на движението във връзка с ремонт на републикански път I-1 София - Перник. Това съобщиха от АПИ. От 00.00 часа на 10.10.2017 г. до 24.00 часа на 11.10.2017 г. се забранява влизането на пътни превозни средства по южното пътно платно на републикански път I-1 София - Перник, в участъка между кв. \"Княжево\" и с. \"Владая\" от км 277+453 до км 277+610.Движението на ППС ще се извършва двупосочно в по една лента в посока по северното пътно платно на републикански път I-1 от км 277+453 до км 278+566.60.От 00.00 часа на 12.10.2017 г. до 24.00 часа на 13.10.2017 г. се забранява влизането на ППС по северното пътно платно на републикански път I-1 София - Перник, в участъка между кв. \"Княжево\" и с. \"Владая\" от км 277+453 до км 277+610.Движението на ППС ще се извършва двупосочно в по една лента в посока по южното пътно платно на републикански път I-1 от км 277+453 до км 278+566.60.От 00.00 часа на 14.10.2017 г. до 24.00 часа на 15.10.2017 г. се забранява влизането на ППС по северното пътно платно на републикански път I-1 София - Перник, в участъка между кв. \"Княжево\" и с. \"Владая\" от км 277+295 до км 277+453.Движението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.От 00.00 часа на 16.10.2017 г. до 24.00 часа на 16.10.2017 г. се забранява влизането на ППС по северното пътно платно на републикански път I-1 София - Перник, в участъка между кв. \"Княжево\" и с. \"Владая\" от км 277+153 до км 277+295.Движението на ППС ще се извършва по южното пътно платно на републикански път I-1 в работния участък, като същото се регулира с преносима светофарна уредба.От 00.00 часа на 17.10.2017 г. до 24.00 часа на 17.10.2017 г. се забранява влизането на ППС по южното пътно платно на републикански път I-1 София- Перник, в участъка между кв. \"Княжево\" и с. \"Владая\" от км 277+295 до км 277+453.Движението на ППС ще се извършва по северното пътно платно на републикански път I-1 в работния участък, като същото се регулира с преносима светофарна уредба.", "date": "2017.10.09", "title": "Организация на движението във връзка с ремонт на републикански път I-1 София – Перник"}
{"url": "https://news.bg/int-politics/13-zaginali-tsivilni-pri-udari-v-jemen.html", "text": "При поредна атака в Йемен са били убити най-малко 13 цивилни. Това са съобщили племенни и медицински представители, предаде ABC News. Атаката е бил извършена край границата със Саудитска Арабия. Водената от Саудитска Арабия коалиция се бори срещу бунтовниците хуси от 2015 година. Рияд често е обвиняван за цивилните жертви, въпреки твърденията си, че са взети мерки да се избягва това. Жертвите на войната в Йемен са повече от 10 000 души. Страната страда от последиците от войната като глад и епидемии от тежки болести като холерата, които също вземат много жертви. Повече от 3 млн. души бяха разселени и беше разрушена по-голямата част от инфраструктурата на бедната страна.", "date": "2017.10.09", "title": "13 загинали цивилни при удари в Йемен "}
{"url": "https://news.bg/world/kmetat-na-barselona-e-sreshtu-nezavisimostta-na-kataluniya.html", "text": "Срещу независимостта на испанския автономен регион Каталуния се обяви кметът на столицата му Ада Колау, предаде РИА \"Новости\". Според нея, резултатите от референдума не са достатъчни за обявяване на независимост. Но те са повод за диалог с Мадрид, убедена е тя. Регионалният лидер Карлес Пучдемон обмисля още тази седмица да обяви отделянето на Каталуния. Тя го призова да не прави това, за да не се задълбочава институционалната криза в страната. В същото време, Колау се обърна и към премиера Мариано Рахой с молба да не подкопава усилията за диалог с действията си. Припомняме, че на референдума по-голямата част от гласоподавателите гласуваха за \"развод\" с Испания. По време на изборния ден се стигна до сблъсъци и насилие между изпратените да прекратят допитването полицаи. Тези действия на властите разгневиха каталунците, които организираха многохилядни протести. Мадрид обяви референдума за незаконен, взе мерки той да не се състои, не призна резултатите и заплаши със съд регионалните власти. Въпреки че правителството показа склонност да даде повече права на региона, то след изборите заплаши с отнемане на автономията. Подкрепа каталунците не получават нито от испанските партии, нито от чужди държави. ", "date": "2017.10.09", "title": "Кметът на Барселона е срещу независимостта на Каталуния "}
{"url": "https://news.bg/world/napadatelyat-ot-marsiliya-veroyatno-radikaliziran-ot-brat-si.html", "text": "Братът на мъжа, който уби две жени с нож пред железопътна гара в Марсилия през миналата седмица, вероятно е бил чуждестранен боец в Сирия и Ирак.Това съобщиха италиански разследващи, цитирани от Ройтерс.Италианската полиция задържа 25-годишния тунизиец Анис Ханачи в Северна Италия в събота вечерта. Той е бил в Италия от 4 октомври или по-рано, отбелязаха от полицията.По-големият му брат, 29-годишният Ахмед, беше застрелян от френски войник, след като уби две жени на 1 октомври. Ахмед е живеел с италианската си съпруга южно от Рим от 2008 до 2014 г. Той е бил известен на полицията за древни престъпления, каза Франко Роберти, главният прокурор на Италия за борба с тероризма.\"\", каза Роберти и добави, че разследващата хипотеза е, че по-малкият брат е радикализирал по-големия.ДАЕШ (\"Ислямска държава\") пое отговорност за атаката.Анис отказва да говори пред разследващите, поясни Роберти. Той е задържан, след като Франция издаде международна заповед за арестуването му. Той е разследван за атаката в Марсилия.Прокурорът каза още, че вероятно Анис ще бъде екстрадиран във Франция до няколко дни.Анис е посочен като опасен човек, който вероятно се е бил като чуждестранен боец в Ирак и Сирия, обяви Клаудио Галзерано, директор на италианското звено за борба с тероризма към полицията.", "date": "2017.10.09", "title": "Нападателят от Марсилия вероятно радикализиран от брат си"}
{"url": "https://news.bg/int-politics/turtsiya-mozhela-da-pogledne-drugade-ako-rusiya-ne-iska-da-spodelya-tehnologiyata-na-s-400.html", "text": "Турция може да потърси споразумение за придобиване на противоракетна система с друга страна, ако Русия не е съгласна на съвместно производство на противоракетен щит. Това обяви турският външен министър, цитиран от \"Ройтерс\".Членката на НАТО Турция се опитва да закупи ПРО система С-400 от Русия, което тревожи Вашингтон и други страни от западния военен алианс, а турският президент Реджеп Тайип Ердоган обяви, че Анкара вече е платила депозит по сделката.Турция се надява, че сделката ще ѝ позволи да придобие технология за изграждане на собствена отбранителна система, а външният министър Мевлют Чавушоглу, в интервю за местен вестник, заяви, че двете страни са се споразумели за съвместно производство.\"Ако Русия не желае да се съобразява, ще сключим споразумение с друга страна\", изтъкнал той, след като бил запитан относно информациите, че Русия не желае да сподели технологията си. \"Но ние нямаме каквито и да е официални отрицателни отговори (от Русия)\", подчерта Чавушоглу.Говорителят на Кремъл Дмитрий Песков, запитан по време на конферентен разговор с журналисти дали осъществяването на сделката ще продължи, ако Москва не се съгласи на съвместно производство, заяви: \"Контактите и преговорите на експертно ниво в контекста на тази сделка са в ход. Това е всичко, което мога да кажа за момента.\"Чавушоглу коментира още, че Турция първоначално се е надявала да постигне споразумение с производители от страни членки на НАТО.Сред западните фирми, които кандидатстваха за договора, беше американската компания Raytheon, която представи оферта на своята противоракетна система \"Пейтриът\". Френско-италианската група Eurosam, както и френската компания Thales, се класираха на второ място в търга.Турция, която е с втората по големина армия в НАТО, има огромно стратегическо значение за алианса, тъй като граничи със Сирия, Ирак и Иран. Но отношенията се влошиха след опита за преврат срещу Ердоган през юли 2016 г. и последвалите репресии.", "date": "2017.10.09", "title": "Турция можела да погледне другаде, ако Русия не иска да споделя технологията на С-400"}
{"url": "https://news.bg/world/oae-deportirat-50-siriyski-semeystva-zaradi-vrazki-s-katar.html", "text": "Обединените арабски емирства са депортирали през последните дни 50 сирийски семейства заради връзки с Катар, предаде Middle East Monitor. Сирийците, от южната област Дараа, са пребивавали легално. Наредено им е било да напуснат в рамките на 24 часа, като единственото официално обяснение е било, че са нежелани в Емирствата. Според сирийците обаче причината за решението на Абу Даби е, че те са търгували с Катар. Също така в документите им не е било отразено, че те са легално депортирани. Припомняме, че катарската криза започна на 5 юни, когато Бахрейн, Египет, Саудитска Арабия и ОАЕ наложиха икономически бойкот на Доха. Тези държави обвиняват емирството, че подкрепя екстремисти и терористи, което се отрича от Катар.От 2011 година, ОАЕ са приели около 100 000 сирийци, а общо около 250 000 са легално пребиваващите там. ", "date": "2017.10.09", "title": "ОАЕ депортират 50 сирийски семейства заради връзки с Катар "}
{"url": "https://news.bg/world/spacex-uspeshno-si-varna-raketata-falcon-9-sled-izprashtane-na-10-satelita.html", "text": "Американската компания SpaceX успешно си прибра първата степен на ракетата носител Falcon 9, след като изпрати в ниска околоземна орбита 10 сателита, информират медии.Според компанията на Илон Мъск навременното разполагане на телекомуникационните сателити в ниска околоземна орбита е успех. Ракетата носител за 10 пъти успешно беше върната при 15 опита на платформа в Тихия океан.Мисия Iridium-3 беше извършена от военновъздушната база \"Ванденберг\" в Калифорния.Това е третото изпращане на сателити Iridium NEXT от общо запланувани 75 спътника ново поколение.В края на следващия месец компанията ще изпрати нови сателити.Предишните две мисии се проведоха през януари и юни. Останалите пет са запланувани до средата на 2018 г.", "date": "2017.10.09", "title": "SpaceX успешно си върна ракетата Falcon 9 след изпращане на 10 сателита"}
{"url": "https://news.bg/int-politics/tramp-hvarlya-v-koshcheto-plana-na-obama-za-chista-energiya.html", "text": "Шефът на американската Агенция за опазване на околната среда Скот Пруит обяви, че администрацията на президента Доналд Тръмп ще се оттегли от плана за чиста енергия, създаден от предишната администрация на Барак Обама в опит за забавяне на глобалното затопляне, съобщават американските медии.Пруит уточни, че ще подпише предложеното постановление във вторник \"за оттеглянето на т. нар. план за чиста енергия на предходната администрация\".Планът за чиста енергия беше за първи път предложен от Агенцията за опазване на околната среда през юни 2014 г. и окончателно разкрит от администрацията на Обама през август 2015 г. Политиката има за цел да се бори с изменението на климата, предизвикано от човешката дейност чрез намаляване на въглеродния диоксид, изхвърлян в атмосферата от захранваните с въглища електрически генератори.", "date": "2017.10.09", "title": "Тръмп хвърля в кошчето плана на Обама за чиста енергия"}
{"url": "https://news.bg/bulgaria/prezidentat-vrashta-v-ns-izmeneniyata-v-zakona-za-otbranata.html", "text": "За ново обсъждане в Народното събрание връща в Народното събрание президентът Румен Радев изменения в Закона за отбраната. Това съобщиха от пресцентъра на президентството. Той налага вето върху разпоредби от Закона за изменение и допълнение на Закона за отбраната и въоръжените сили на Република България, приет от 44-то Народното събрание на 27 септември 2017 г.Според него, с § 1, с който се изменя чл. 79 от Закона за отбраната и въоръжените сили на Република България, се въвеждат нови, завишени и кумулативно приложими изисквания за заемане на длъжността \"постоянен секретар на отбраната\" като най-висш държавен служител в Министерството на отбраната. Президентът счита, че новата редакция няма да преодолее съществуващите неясноти и непълноти в действащата законова уредба. Създават се условия за дискриминация спрямо редица категории лица. Новите изисквания не са гаранция за по-висок професионализъм.С § 3 от приетия закон се предвижда удостоените с висше военно звание офицери да се представят в Комисията по отбрана на Народното събрание от министъра на отбраната или определен от него заместник-министър. По този начин законодателят създава нова фаза в процедурата за удостояване с висши военни звания, която се развива пред помощен орган на Народното събрание с участието на министъра на отбраната или определен от него заместник-министър. Това не намира опора в Конституцията и нарушава баланса между органите за ръководство на отбраната.Съгласно чл. 100, ал. 2 от Основния закон удостояването с висши военни звания е правомощие на президента, упражнявано по предложение на Министерския съвет. Това е споделената компетентност между правомощията на президента като върховен главнокомандващ и функциите на правителството по общо ръководство на Въоръжените сили (чл. 100, ал. 1 и чл. 105, ал. 2 от Конституцията). Тя е израз на взаимодействието между два конституционно определени органа на държавата с оглед изключително значимите публични функции, осъществявани от висшия команден състав на Въоръжените сили.Представянето пред Комисията по отбрана, след като е изпълнен фактическият състав на удостояването с висше военно звание, създава усещането, че е самоцелно и единствено провокирано от факта на издадения указ. Освен това законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Това може да доведе до практическото обезсмисляне на разпоредбата, ако е необходимо отново да се представят вече представени лица. Тази неясна разпоредба, в която трудно се разпознава вложеният смисъл, не допринася за утвърждаването на правовата държава.Същевременно тя крие риск от политизиране на висшия команден състав на Въоръжените сили. ", "date": "2017.10.09", "title": " Президентът връща в НС измененията в Закона за отбраната "}
{"url": "https://news.bg/world/povdignaha-obvineniya-sreshtu-socheniya-za-badesht-premier-na-chehiya.html", "text": "Андрей Бабиш, смятан за следващия премиер на Чехия след изборите този месец, обяви, че официално срещу него са повдигнати обвинения за измама по случай, свързан с евросубсидия за 2 милиона евро от преди десетилетие, информира Ройтерс.Бабиш многократно отрича обвиненията, пояснявайки, че разследването е заговор на враговете му, които не искат да поеме властта в Чехия.\"\", каза Бабиш в съобщение.Няма коментар от страна на прокуратурата и полицията.Обвиненията бяха очаквани, след като през август прокуратурата поиска от парламента да снеме имунитета на милиардера, лидер на движението ANO, и на заместник-председателя на ANO Ярослав Фалтинек. На 6 септември парламентът гласува за отмяна на имунитета им.Говорител на партията поясни, че Фалтинек, бивш шеф на компании на Бабиш, също е обвинен в измама.Очаква се партията на милиардера да спечели изборите на 20-21 октомври, което отново ще му даде имунитет. Парламентът отново ще трябва да гласува за снемането, за да позволи на прокуратурата да продължи разследването.Според социологическите проучвания ANO ще спечели най-много гласове, но не и за еднолично управление. Няколко партии обявиха, че няма да се присъединят към водено от Бабиш правителство заради разследването.Случаят е свързан с обвинения, че Бабиш е скрил преди десетилетие, че притежава конферентния център Capi hnizdo, за да получи финансиране от ЕС, тъй като средствата са били предназначени за малък бизнес.Той е нямало да получи парите, ако е съобщил истината, тъй като конгломератът му Agrofert е един от най-големите в Чехия. Бабиш твърди, че центърът е бил собственост на негови роднини, когато субсидията е получена.", "date": "2017.10.09", "title": "Повдигнаха обвинения срещу сочения за бъдещ премиер на Чехия"}
{"url": "https://news.bg/bulgaria/izbraha-izpalnitel-na-tol-sistemata.html", "text": "Консорциумът \"КАПШ ТРАФИК СОЛЮШЪНС\" е определен за изпълнител на тол системата, съобщават от Агенция \"Пътна инфраструктура\".Обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).Решението за класирането на участниците в процедурата и определянето на изпълнител на обществената поръчка беше подписано от председателят на Управителния съвет на Агенция \"Пътна инфраструктура\" инж. Дончо Атанасов.Консорциум \"КАПШ ТРАФИК СОЛЮШЪНС\" е достигна до първо място в класирането съгласно обявения критерий за оценка \"Икономически най-изгодна оферта\", комплексната оценка на \"КАПШ ТРАФИК СОЛЮШЪНС\" е 100 точки. Втори след него с комплексна оценка 74,27 точки се нарежда консорциум \"ТОЛ БЪЛГАРИЯ\".Изпълнение на обществената поръчка трябва да се случи в срок от 19 месеца. Избрания изпълнител ще инвестира в изграждането на тол системата. След успешното й внедряване инвестицията следва да се възвърне чрез събраните приходи.", "date": "2017.10.09", "title": "Избраха изпълнител на ТОЛ системата"}
{"url": "https://news.bg/regions/remontirat-prohoda-vladaya.html", "text": "От утре - 10 октомври, започва ремонт на участък от път I-1 (Е-79) София - Перник, през прохода Владая. Без спиране на движението ще се работи в отсечката от \"Черния кос\" до паметника на Войнишкото въстание. Трафикът ще се регулира със светофарна уредба.Превозните средства ще преминават в платното, в което в момента не се извършват ремонтни дейности. Необходимо е шофьорите да карат внимателно и да спазват стриктно пътните знаци, тъй като пътуват през участък в ремонт.За повишаване безопасността на движение, за по-бързото и удобно пътуване в събота и неделя няма да се извършват ремонтни дейности на първокласния път през Владая.За аварийното обезопасяване на скатове по АМ \"Люлин\" до 10 ноември е ограничено движението в посока Благоевград в участъка след тунел \"Мало Бучино\". Това е отсечката от км 5+412 до км 11+570 на автомагистралата. Движението се осъществява двупосочно в платното в посока София. Целта на предприетите спешни дейности е обезопасяване на скатовете от падащи камъни, които застрашават живота и здравето на пътуващите, и повишаване безопасността на движение.От пътноподдържащите дружества Агенция \"Пътна инфраструктура\" изисква да работят с пълна мобилизация, за да може планираните дейности да завършат в максимално кратък срок и движението да се осъществява без ограничения.", "date": "2017.10.09", "title": "Ремонтират прохода Владая"}
{"url": "https://news.bg/world/es-kndr-nyama-da-predade-yadrenite-si-orazhiya-ako-sasht-blokirat-sdelkata-s-iran.html", "text": "Германия, Франция, Великобритания и Китай призоваха американския президент Доналд Тръмп да не изтегля САЩ от ядреното споразумение с Иран, съобщават световни агенции.Под сделката през 2015 г. се подписа също и Русия.В обща декларация трите европейски държави призоваха Тръмп да не изтегля страната от споразумението.Германският външен министър Зигмар Габриел предупреди, че ако сделката с Иран бъде изоставена, още по-малка ще е вероятността Северна Корея да се подпише под подобно споразумение за ядрено разоръжаване.Междувременно говорител на китайското външно министерство подчерта, че Пекин се надява да продължи прилагането на споразумението с Иран.През миналата седмица руският външен министър Сергей Лавров също призова Тръмп да не блокира споразумението с Техеран, след като излезе информация, че американският лидер ще обяви, че Иран не спазва договореностите.В публикуваната от Берлин декларацията се казва, че Германия е сигурна, че Иран не нарушава сделката, което се потвърждава и от Международната агенция за атомна енергия. Габриел пояснява, че \"ние се страхуваме от сигналите от САЩ\".Според него ситуацията със сигурността може да се влоши, ако Вашингтон вземе подобно решение.", "date": "2017.10.09", "title": "ЕС: КНДР няма да предаде ядрените си оръжия, ако САЩ блокират сделката с Иран"}
{"url": "https://news.bg/int-politics/merkel-podkrepi-rahoy-za-edinstvoto-na-ispaniya.html", "text": "Германският канцлер Ангела Меркел е говорила в събота с испанския премиер Мариано Рахой, като двамата са обсъдили кризата около Каталуния и тя е подчертала подкрепата си за единството на Испания, като същевременно е призовала за повече диалог. Това обяви нейният говорител днес, цитиран от \"Ройтерс\".Меркел също така е обсъдила ситуацията с Каталуния с председателя на Европейската комисия Жан-Клод Юнкер.\"Тя разговаря с двамата за настоящата ситуация в Испания и, по време на разговорите с премиера Рахой по-специално, тя потвърди подкрепата си за единството на Испания\", посочи говорителят на германското правителство на редовна пресконференция.Меркел също така е обсъдила начини за засилване на вътрешния диалог в Испания, доколкото позволява конституцията.В Европа се засилва тревогата във връзка с евентуалното обявяване на независимост от страна на регионалния парламент в Каталуния и реакцията на испанското правителство, която може да изостри и без това най-тежката политическа криза в Испания от десетилетия насам.Меркел ще приеме на неофициални разговори в Берлин в сряда председателя на Европейския съвет Доналд Туск, уточни говорителят ѝ, но отказа да спекулира дали ще обсъждат кризата около Каталуния.", "date": "2017.10.09", "title": "Меркел подкрепи Рахой за единството на Испания"}
{"url": "https://news.bg/health/s-nov-fond-mozhe-da-otpuskat-subsidii-i-bezlihveni-krediti-na-zakasali-bolnitsi.html", "text": "Здравният министър проф. Николай Петров коментира от Пловдив затрудненото финансово положение на областни болници като тези във Враца, Ловеч, Видин, Стара Загора и Бургас: \"Опитваме се да променим модела на управление, да икономисваме средства и да предоговаряме дългове и лихви\"От думите му става ясно, че на среща с Бойко Борисов, е коментирана възможността за създаване на фонд за целеви субсидии - място, от което болниците да теглят безлихвени кредити или такива с минимална лихва, за да разплащат натрупаните задължения и да предоговорят неизгодните договори.Здравният министър коментира и медицинската помощ, която получават здравно неосигурените граждани, като я раздели в три направления: спешна, болнична и извънболнична. По отношение на болничната помощ, министърът посочи, че и към момента има разписан механизъм, който макар и леко тромав е добре работещ. Като прозорец, в който не е предвидено заплащане медицинската грижа за здравно неосигурените министърът определи извънболничната помощ.Поради тази причина със социалния министър Бисер Петков е воден разговор да се задели ресурс от 2-3 млн. лв. на годишна база за извънболнична помощ на здравно неосигурените пациенти. Предстои с предложението да бъде запознат финансовият министър.В Пловдив, проф. Николай Петров откри Университетски информационно-административен център към Медицински университет - Пловдив. Той коментира, че това \"ще бъде от изключителна полза за българските и чуждестранните студенти, тъй като на едно място, под един покрив, те ще получават цялата им необходима информация. Ще спестят време и усилия в административно лутане, което особено ще улесни новопостъпилите в МУ\".В сградата на Центъра са обособени три функционални звена, като първото ще предлага услуги на новоприети студенти. Второто ще извършва административно консултиране и подготовка на документи, а третото звено ще обслужва студенти в неравностойно положение. Инвестицията, на стойност 3 241 692 лв., е факт благодарение на собствени средства на Медицински университет - Пловдив.При посещението си в Града на тепетата министърът разгледа и Симулационния център на МУ, който е най-големият комплексен тренировъчен център за медицински специалисти в Република България.\"Изключително съм впечатлен от Симулатора, който разиграва дори ортопедични операции като артроскопии. Такова нещо в страната не съм виждал \", обърна се проф. Петров към ректора на Медицинския университет проф. Стефан Костянев.", "date": "2017.10.09", "title": "С нов фонд може да отпускат субсидии и безлихвени кредити на закъсали болници"}
{"url": "https://news.bg/world/moldova-ochakva-da-si-osiguri-finansirane-ot-es-za-2018-g.html", "text": "Премиерът на Молдова Павел Филип изрази увереност, че страната ще изпълни всички условия, за да получи финансиране за следващата година, заложено в споразумение с ЕС за 100 милиона евро, информира Ройтерс.През юни ЕС се съгласи да предостави 60 милиона евро в заеми и 40 милион евро за периода 2017-2018 г., за да помогне на бившата съветска страна да стабилизира икономиката си и да провежда реформи.Миналата седмица Филип заяви, че тази година Молдова няма да получава пари, защото не е изпълнила условията.\"\", поясни премиерът.Това, което е важно за нас и гражданите ни, е предсказуемост, включително и от страна на ЕС, добави той и поясни, че финансовата помощ не трябва да води до политическо напрежение в Молдова или чужбина.ЕС многократно обяви, че основните предварителни условия за финансова помощ е да се уважават демократичният процес и върховенството на закона.През 2016 г. икономиката на страната нарасна с 4,1% след 0,4 на сто през 2015 г.За тази година Световната банка и Международният валутен фонд прогнозират икономиката на Молдова да отчете ръст от 4-4,5%.", "date": "2017.10.09", "title": "Молдова очаква да си осигури финансиране от ЕС за 2018 г. "}
{"url": "https://news.bg/disasters/zasechenata-zavishena-radioaktivnost-v-evropa-doshla-ot-rusiya.html", "text": "Германската федерална служба за радиационна защита обяви, че предполагаемият източник на неотдавнашното увеличение на нивото на радиоактивност във въздуха в Европа може да се намира в Русия. Съобщението на службата е публикувано на сайта на ведомството.В периода между 29 септември и 3 октомври от германската служба регистрираха неголямо увеличение на радиоактивността в Европа. По-конкретно в проби от въздуха в Германия и Австрия беше открит радиоактивният изотоп рутений-106. Според властите концентрацията му не е застрашавала живота и здравето на населението.\"Причината за регистрираното неотдавна неголямо повишение на показателите на радиоактивния рутений-106 все още не е известна. С висока степен на вероятност обаче неговият източник се намира в южните части на планината Урал. Това се вижда от данните на Федералната служба за радиационна защита. Други региони в южната част на Русия все още не могат да бъдат изключени\", отбелязаха от германската служба.Същевременно от ведомството са изключили авария в АЕЦ като причина за повишаването на съдържанието на рутений-106 във въздуха, тъй като в пробите не били намерени други радиоактивни изотопи.По-късно от Министерството на обществената сигурност в руската Челябинска област отрекоха информацията за изтичането на рутений-106. Според руските власти радиационният фон в региона бил в нормални граници.Рутений-106 се използва като източник на радиация при лечение на рак. По-рядко се използва в радиоизотопни термоелектрически генератори, предназначени за захранване на сателити. Веществото може да бъде изпуснато в атмосферата и при преработката на ядрени горивни елементи.", "date": "2017.10.09", "title": "Засечената завишена радиоактивност в Европа дошла от Русия"}
{"url": "https://news.bg/world/london-podgotvya-stsenarii-pri-voyna-s-kndr.html", "text": "Великобритания \"се подготвя за война със Северна Корея\", пише вестник \"Индипендънт\".Британски военни представители са били инструктирани да изготвят планове за подготовка при потенциален конфликт с КНДР.В единия от военните сценарии е предвидено новият самолетоносач на Обединеното кралство \"Кралица Елизабет\" да влезе на въоръжение по-рано, според вестник \"Дейли мейл\", който първи разпространи историята.По план самолетоносачът трябва да влезе на въоръжение през 2020 г.Високопоставен източник от правителството е съобщил пред изданието, че имат много кораби, които могат да бъдат изпратени, включително разрушители Клас 45 и фрегати Клас 23.Междувременно \"Индипендънт\" пише, позовавайки се на южнокорейската медия \"Йонхап\", че Сеул твърди, че си е осигурил технология, която може да спре електрозахранването в цяла Северна Корея.Оръжието, наречено \"blackout bomb\", е разработено от Агенцията за развитие на отбраната, което е част от програмата, наречена \"Kill Chain\". Така наречената \"графитна бомба\" има потенциал да парализира електропреносната мрежа на КНДР.", "date": "2017.10.09", "title": "Лондон подготвя сценарии при война с КНДР"}
{"url": "https://news.bg/politics/pravitelstvoto-se-bori-s-koruptsiyata-no-ima-i-drugi-angazhimenti.html", "text": "Правителството изразява пълна подкрепа на усилията на президента да консолидира институционалните действия в борбата с корупцията и ще продължи да участва активно в този процес.Всякакви твърдения за бойкот на заседанието на КСНС са спекулация, се казва в позиция на Министерски съвет, разпространена след края на заседанието на Консултативния съвет по национална сигурност днес.Правителството уверява още, че е извело като приоритет в своята работа системната борба с корупцията по всички етажи на властта и приемането на антикорупционно законодателство до края на годината, като се припомня и че вече законопроектът за борба с корупцията е внесен за разглеждане в Народното събрание.От правителствената пресслужба и поименно обясняват отсъствието на членове на съвета, заради което и заседанието беше предсрочно прекратено. Припомняме, лидерът на , че са провалили кворума. Такъв аргумент, макар и не толкова директно обвинение, изрече и Ето и обяснението на правителството за намаления състав:Отсъствието на вицепремиерите Екатерина Захариева и Красимир Каракачанов, както и по-ранното тръгване на министъра на финансите Владислав Горанов, от заседанието на КСНС е обосновано с международни ангажименти на страната ни и на съответните министри.Заместник министър-председателят по правосъдната реформа и министър на външните работи Екатерина Захариева е във Варшава за участие в среща на министрите на външните работи във формат Букурещ - Б 9, на която първите дипломати на държавите членки на НАТО от Източния фланг обсъждат подготовката за срещата на най-високо равнище на Алианса през 2018 г. и изпълнението на решенията от Срещата на върха във Варшава през 2016 г., предизвикателства пред сигурността и въпроси на Общата политика за сигурност и отбрана на ЕС.Вицепремиерът по обществения ред и сигурността Красимир Каракачанов е на официално посещение във Франция за обсъждане на двустранното сътрудничество в областта на отбраната.Министърът на финансите Владислав Горанов беше освободен преди края на заседанието на КСНС поради необходимостта да замине за Люксембург, където започва заседание на Съвета по икономически и финансови въпроси на Европейския съюз и на което ще бъде обсъждано законодателното предложение за окончателната система на ДДС.", "date": "2017.10.09", "title": "Правителството се бори с корупцията, но има и други ангажименти"}
{"url": "https://news.bg/politics/vanshnite-ministri-ot-iztochniya-flang-na-nato-obsazhdat-zaplahite-v-regiona.html", "text": "Пълна подкрепа за стабилността и евроатлантическата перспектива на страните от Западните Балкани, засилване на практическо сътрудничество с източните партньори на НАТО, както и призив към Русия да спазва Минските споразумения, са акцентите от съвместното изявление на министрите на външните работи от държавите от Източния фланг на НАТО, които се събраха на среща в полската столица Варшава.България е представена от заместник министър-председателя и министър на външните работи Екатерина Захариева. Първите дипломати на България, Естония, Литва, Латвия, Полша, Румъния, Словакия, Чешката република и Унгария се събират в този формат, наречен Букурещ Б-9 за втори път, за да обсъдят новите заплахи и предизвикателства пред сигурността в региона.\"Ние подчертаваме нашата решимост да подпомогнем стабилността и сигурността на Западните Балкани и нашето желание да сътрудничим със страните, желаещи присъединяване към НАТО. Приветстваме приемането на Черна гора в алианса, което показва, че вратите на Северноатлантическия пакт са отворени\", се казва в съвместната декларация на външните министри.Министрите се обединиха около тезата, че присъединяването към ЕС и НАТО е важен стимул за реформи в страните от Балканите.\"България активно и последователно подкрепя евроатлантическата интеграция на съседите ни от Западните Балкани. Надяваме се, че правителствата на тези страни следват политика на преодоляване на различията със своите съседи, както и че ще изпълнят необходимите реформи\", подчерта в изказването си министър Захариева. Във Варшава външните министри подчертаха, че ще продължат да подкрепят източните партньори на НАТО - Украйна, Грузия и Република Молдова, в техните усилия за справяне с предизвикателствата пред сигурността. На срещата във Варшава бе отправен и призив към Русия за пълно спазване на Минските споразумения.\"Воденето на пълноценен диалог с Русия е част от цялостния подход за гарантиране на сигурността. Трябва да запазим каналите си за комуникация отворени, включително по теми като хибридните заплахи и Афганистан\", подчерта Захариева. Бе изтъкнато, че учения като \"Запад 2017\", организирано от Руската федерация и Беларус, не допринася за сигурността и стабилността.Сред новите асиметрични заплахи към региона министрите откроиха кибератаките и хибридните тактики за влияние, насочени срещу суверенитета на отделни държави. Дипломатите се обединиха около необходимостта от засилване на съвместните усилия в рамките на НАТО за справяне с тези предизвикателства.", "date": "2017.10.09", "title": "Външните министри от Източния фланг на НАТО обсъждат заплахите в региона"}
{"url": "https://news.bg/crime/tovaren-avtomobil-premaza-na-zaden-hod-zhena-vav-varna.html", "text": "Кола блъсна пешеходка във варненския квартал \"Аспарухово\". Около 14:15 ч. е получен сигнал, че на ул. \"Горна студена\" близо до магазин е станала катастрофа, в която е пострадала възрастна жена.По първоначална информация \"Пежо Боксер\" управлявано от 24-годишен шофьор е блъснало жената. Автомобилът се е движил на заден ход и е блъснал 74-годишната жена, която е пресичала зад товарния автомобил.Възрастната жена веднага е откарана в болница и е била в тежко състояние. Малко по-късно е починала.На мястото на произшествието се провежда оглед и разследването продължава.", "date": "2017.10.09", "title": "Товарен автомобил премаза на заден ход жена във Варна"}
{"url": "https://news.bg/world/v-irak-mozhe-da-izbuhne-grazhdanska-voyna-predupredi-vitseprezidentat.html", "text": "Вицепрезидентът на Ирак Аяд Алави предупреди, че може да избухне \"гражданска война\" заради администрирания от кюрдите град Киркук, ако преговорите за кюрдската независимост не доведат до резултати по въпроса за града.В интервю за АП Алви поясни, че призовава кюрдския лидер Масуд Барзани, иракското централно правителство и подкрепяните от Иран милиции да покажат сдържаност и да разрешат споровете за богатия на петрол Киркук.Киркук беше включен в спорния референдум за независимост през септември. Етнически смесеният град е администриран от кюрдските сили от 2014 г., макар че е извън автономния кюрдски регион в Североизточен Ирак.Според Алави Киркук може да бъде \"точка на разпалване\" на конфликта в Северен Ирак.Вицепрезидентът се обяви против кюрдския референдум.", "date": "2017.10.09", "title": "В Ирак може да избухне гражданска война, предупреди вицепрезидентът "}
{"url": "https://news.bg/politics/zapadnite-balkani-prioritet-na-nasheto-predsedatelstvo.html", "text": "Приоритет на Българското председателство на Съвета на ЕС ще бъдат Западните Балкани. Темата ще бъде разглеждана в аспектите на европейската перспектива на балканските държави, сигурността и миграцията и свързаността между държавите, заяви министърът за Българското председателство на Съвета на ЕС Лиляна Павлова на среща с представителите на чуждите медии у нас. Разговорът бе по инициатива на Клуба на чуждестранните кореспонденти в България.Плановете са България да работи за ясна карта за присъединяване на всяка една от държавите на Западните Балкани с конкретни стъпки и стратегическо партньорство за страните, които имат нужда от експертиза за подготовка на институциите си, обясни министър Павлова. Тя добави и че ще се избягва създаването на фалшиви очаквания.Относно темата за сигурността Павлова изтъкна, че още в края на октомври, в рамките на Естонското председателство, София ще бъде домакин на годишна среща ЕС- Западните Балкани на министрите на правосъдието и вътрешните работи.Коридор №8, развитието на железопътната инфаструктура, въздушната свързаност, енергийните междудържавни връзки и отпадането на роуминга за Западните Балкани в контекста на дигиталната свързаност са с огромно значение по думите на Павлова.Министър Павлова припомни българката позиция, че кохезионната политика е основополагаща за преодоляване на различията между държавите-членки.\"Ние подкрепяме въвеждането на иновативни подходи и финансови инструменти, но сме убедени, че грантовото финансиране също трябва да се запази. Трябва да намерим точният баланс между двете\", коментира министър Павлова.На разговора днес обсъждани теми бяха и Шенген и реформите на Еврозоната, логистичната подготовка и други.От информационна агенция ТАСС зададоха въпрос на министъра дали санкциите срещу Русия ще бъдат обсъждани по време на българското председателство. Лиляна Павлова посочи, че се предвижда обсъждане в различни формати и добави, че ще бъдат направени анализи какви са последиците от санкциите върху икономиките.", "date": "2017.10.09", "title": "Западните Балкани приоритет на нашето председателство"}
{"url": "https://news.bg/society/bnr-ne-vizhda-prichina-da-se-izvinyava-na-valeri-simeonov.html", "text": "Ръководството на БНР не вижда никаква причина да поднася извинения за това, че Радиото изпълнява задълженията си на обществена медия, съобщава Бълграско национално радио на своята официална страница.\"Позицията е по повод ултиматума, който вицепремиерът Валери Симеонов даде на няколко медии, сред които и Националното радио, да получи извинение за начина, по който беше отразено участието му в Нова телевизия преди няколко дни\", коментират от БНР.\"Ръководството на БНР изцяло подкрепя журналистите в медията и категорично отхвърля всякакви заплахи и опити за оказване на пряк или косвен натиск върху тях в изпълнение на професионалното им право и задължение да водят диалог, да задават въпроси и да очакват отговори в интерес на българското общество, се посочва в позицията на ръководството на БНР\", допълва медията.Припомняме, Вицепремиерът по икономическата и демографската политика Валери Симеонов изисква извинение в срок от 24 часа от Нова телевизия, bTV, БНТ и БНР.\"В противен случай ще защитя правата си по съдебен път\", пише Симеонов. Позицията му е публикувана на страницата на Министерския съвет, на Фейсбук профила на вицепремиера и е изпратена като мейл до споменатите медии.Повод за исканото извинение от Симеонов е участието му в сутрешния блок на Нова телевизия от петък, 6 октомври 2017 г.\"Свободата на словото не е право само на журналистите, свободата на словото е право и на всички останали граждани в едно демократично общество, в т. ч. и на политиците\", коментира в своята позиция Симеонов.", "date": "2017.10.09", "title": "БНР не вижда причина да се извинява на Валери Симеонов "}
{"url": "https://news.bg/world/teroristat-ot-las-vegas-zalagal-do-1-mln-dolara-na-nosht-piel-valium.html", "text": "Стивън Падок, мъжът, който изби десетки хора в Лас Вегас през миналата седмица, е залагал до 1 млн. долара на нощ и често е пиел хапчета \"Валиум\" за тревожност, съобщава \"Индипендънт\".В показания под клетва, които 64-годишният Падок е дал като част от гражданско дело, което е завел срещу хотел, където по думите му той се е подхлъзнал и паднал, някогашният счетоводител се самоопределил като голям прахосник, който често е бил \"компенсиран\" със стаи от казината, които е посещавал.Той също така е твърдял, че в един момент е бил \"най-големият играч на видео покер в света\".Той също така се е хвалил, че в апогея си през 2006 г. е играел комар средно по 14 часа дневно, 365 дни в годината. \"Играех комар през цялата нощ, спях през деня\", изтъкнал той.Запитан дали някога е посещавал хотелския басейн, Падок отговарял: \"Не се излагам на слънце.\"Подробностите за показанията в размер на 97 страници, до които са се сдобили от СиЕнЕн, идват докато полицията в Лас Вегас, заедно с федерални агенти, все още се опитват да открият мотива за атаката, извършена срещу около 22 хил. души, които присъстваха на музикален фестивал, провеждащ се на открито пред прозорците на хотела, откъдето Падок откри огън.Известно е, че през последните месеци той е купувал все повече и повече оръжия - властите досега откриха 47 огнестрелни оръжия в различни негови имоти и коли. Разследващите полицаи са се съсредоточили върху финансите на Падок като част от опита им да потърсят нещо, което може да е предизвикало действията му, но досега не са открили почти нищо.По време на показанията си Падок е бил запитан дали е имал добри отношения с доктора, който му е предписал хапчетата. Той отговорил, че му плащал годишна такса и имал добър достъп до него.", "date": "2017.10.09", "title": "Терористът от Лас Вегас залагал до 1 млн. долара на нощ, пиел \"Валиум\""}
{"url": "https://news.bg/comments/krayniyat-antifashizam-vazkresi-rasovata-maniya.html", "text": "Най-очевидният и ефикасен резултат от изкуствения анти-расизъм, който върлува от 50 години насам, е расовата война.За дълго време той забрани използването на термина \"раса\" под заплаха от отлъчване. И никакво различно тълкувание не беше допустимо.В действителност и през годините манията по расизма доведе до манията за раса, цветът на едните системно беше синоним на страдание, цветът на другите също толкова системно - синоним на монополен расизъм. Всяко оспорване на този дух на системата по силата на фактите бива заподозряно в системен расизъм. Това пише в своя коментарна статия за френския ежедневник Le Figaro Жил Голднадел, адвокат и есеист, председател на асоциацията \"Франция-Израел\".Друга характеристика на изкуствения анти-расизъм се наблюдава в истеричната и обсесивна форма на медийното му представяне.Съединените щати, както винаги, лансираха културната мода на този анти-расизъм и сложиха отпечатъка на своя електронен и френетичен начин на общуване.Седмиците след събитията в Шарлотсвил ни дадоха няколко подбрани примера: разрушаването на статуите на генералите от Юга, забраната за излъчване на \"Отнесени от вихъра\" в Мемфис, обезглавената статуя на Христофор Колумб, критиките срещу Кетрин Бигълоу, режисьор на филма \"Детройт\" и неспособността в качеството си на бял да разбереш страданието на черните, демонстрациите на американски чернокожи футболисти, които в знак на протест коленичиха по време на щатския химн.Като претекст за последния жест беше бялото полицейско насилие. Ако никой не може да оспори съществуването на последното, да не говорим да го извини, когато възникне, интелектуалният кураж и честността изискват да бъде отбелязано, че се случва също белите доброволно да бъдат малтретирани от чернокожите.Учудващо е, че никой не сметна за необходимо да разкритикува Обама, че пропусна думата \"расизъм\", когато чернокож в Далас уби четирима невинни бели полицаи, за да отмъсти за смъртта на друг чернокож. Тук бушува войната на расите.Една от порочните последици от едностранната анти-расистка мания е да придаде на много американски бели (най-бедните от които са единствените, които през последните години са наблюдавали спад в продължителността на живота си) още по-изострено расово самосъзнание.За съжаление избирането на чернокож президент на Съединените щати, приветствано отвъд реалните му присъщи интелектуални качества с екстатично желание, което винаги е смятано за расистко, по никакъв начин не успокои натрапчивия расов въпрос. Точно обратното.Странно е, че този президент, който започна брилянтно управлението си, игнорирайки отлично различието си , го завърши осем години по-късно, като преплете пътя си с Black Matters (от англ. \"Животът на чернокожите има значение\"), радикална расистка група.От една крайност към друга: със сигурност няма да е новият американски президент този, който ще успокои тази невротична ситуация. Доналд Тръмп, обидно отхвърлен още от самото начало от медийната власт, направи глупавия и тревожен избор да избяга предварително.В аферата \"На колене\", докато имаше хубав повод да събере шарено мнозинство около знамето със звездите, последният предпочете да третира буйните спортисти като \"кучи синове\", като по този начин ретроспективно даде повод на най-окарикатуряващите го карикатуристи.Последният американски пример за ужасяващо медийно преувеличение бяха графитите по вратата на стаята на чернокожи войници, които позволиха антирасистката реч на бял офицер да обиколи света. Тази реч беше абсолютно необходима в границите на казармата, но нейното глобално рекламиране беше напълно непропорционално на инцидента.Освен че може да позволи на всеки злокобен расист да вземе медийния свят за заложник, изписвайки омразата си върху вратата на джамия, църква, синагога, барака или тоалетна, излагането на показ на човешката глупост не би моглo да толерира една нездравословна свръхексплоатация.И ако смешното медиaтизирано антирасистко говорене показваше и най-малка ефективност, тъй като беше наложено от изфабрикувания фалшив морал, предходните редове не биха съществували.Франция не е в по-добра позиция. На лошите ветрове от Шарлотсвил няма да им отнеме и месец, за да прехвърлят океана. Амбулантните антирасисти и оперетните антинацисти също не се поколебаха: Представителния съвет на асоциацията на чернокожите (CRAN), който иска да събори Колбер и да уволни Дюгомие чак до Меланшон , който твърди, че именно уличните антифашисти са прогонили нацистите.Сесил Пина разкри, че радикални ислямисти са били упълномощени от университета в Лион 2 да организират конференция на негова територия. Най-лошото бе да научим, че Жан-Луи Бианко, като президент на Обсерваторията на секуларизма, се е съгласил да изпрати послание до участниците, като по този начин даде благословията си на проявата. За да илюстрираме непристойността на едно такова насърчение, ще уточним, че партията \"Туземците на Републиката\" ще бъде част от веселия екип.Припомням, тук приноса на говорителя на тази партия за расовата война: \"Мохамед Мера, това съм аз. Най-лошото е, че това е вярно. Подобно на мен, той е с алжирски произход, израснал e в квартал, и като мен е мюсюлманин. Подобно на мен знае, че ще бъде третиран като антисемит, ако подкрепя колонизираните палестинци и като фундаменталист, ако подкрепя правото да носят забрадка. Мохамед Мера това съм аз и аз съм Мохамед Мера... Ние сме туземците на републиката. И тази вечер заявявам, че съм фундаментален мюсюлманин.Симпатизантка на тази партия, Даниел Обоно, също е и депутат от \"Неподчинената Франция\". Поканена тази седмица по BFM, тя изпитваше отвращение да признае, че отношението на шофьор на автобус, който отказвa да шофира след жена, e признак на радикализация.Красив успех на антирасизма на крайната левица. Партията на Меланшон е на път да добави към войната на расите и войната на класите.", "date": "2017.10.09", "title": "Крайният антифашизъм възкреси \"расовата мания\""}
{"url": "https://news.bg/crime/avtomobili-do-12-t-otnovo-mogat-da-minavat-prez-petrohan.html", "text": "Движението на тежкотоварни автомобили до 12 т през прохода \"Петрохан\" е възстановено.Ограничението остава валидно за преминаването на тежкотоварните камиони над 12 т. Обходният маршрут за по-тежките камиони е през Искърското дефиле.От Агенция \"Пътна инфраструктура\" призовава шофьорите да карат внимателно, със скорост съобразена с метеорологичните условия и да не предприемат рискови изпреварвания. ", "date": "2017.10.09", "title": "Автомобили до 12 т отново могат да минават през \"Петрохан\""}
{"url": "https://news.bg/disasters/8-zaginali-i-20-izcheznali-migranti-pri-sblasak-mezhdu-korab-i-lodka-kray-tunis.html", "text": "Агенцията на ООН за миграцията обяви, че 8 тунизийски мигранти са загинали и още 20 са изчезнали, след като тунизийски военен кораб се е сблъскал с лодка с мигранти, съобщава \"Асошиейтед прес\".Флавио Ди Джакомо от Международната организация по миграция уточни, че още около 45 души са били спасени при съвместна малтийско-италианска операция.От тунизийското военно министерство заявиха, че сблъсъкът е станал в неделя на около 54 километра от тунизийския бряг в Средиземно море. Обстоятелствата остават неясни.Ди Джакомо отбеляза, че нараства броят на тунизийците, които се отправят от Тунис към Италия, въпреки че причините не са ясни, тъй като Тунис е относително спокойна и богата страна. От Международната организация по миграцията изчисляват, че 1 400 тунизийци са пристигнали в Италия през миналия месец, в сравнение с 1 357 през първите осем месеца на годината.", "date": "2017.10.09", "title": "8 загинали и 20 изчезнали мигранти при сблъсък между кораб и лодка край Тунис"}
{"url": "https://news.bg/world/poveche-darveta-do-vodnite-baseyni-namalyavat-detskata-smartnost.html", "text": "Повече дървета до водни източници подобряват хигиената и водят до по-малко смъртни случаи на деца от диария в бедни държави. Това става ясно от световно проучване, цитирано от Ройтерс.В изследването са включени 300 000 деца и качеството на водните басейни в 35 държави, включително в Бангладеш, Нигерия и Колумбия. Установено е, че колкото повече дървета има покрай басейните, толкова по-добре е и здравето на децата.\"\", каза съавторът на изследването Брендън Фишър от Върмонтския университет в САЩ.Проучването, което анализира информация за американската чуждестранна помощ от последните три десетилетия, също разкрива, че увеличението на броя на дърветата с 1/3 до водни източници в селски райони може да подобри качеството на водата.Според Световната здравна организация ежегодно диарията, която е предотвратима, убива повече от половин милион деца на под петгодишна възраст и е една от водещите причини за детската смъртност заедно с маларията и пневмонията.Липсата на чисти хигиенни условия и на чиста вода водят до близо 1,7 милиарда случая на диария сред децата всяка година, допълват от организацията.", "date": "2017.10.09", "title": "Повече дървета до водните басейни намаляват детската смъртност"}
{"url": "https://news.bg/politics/tsvetanov-opredeli-kato-spekulativen-komentara-na-ninova-za-boykot-na-ksns.html", "text": "Зам.-председателят на ПП ГЕРБ и председател на парламентарната група на партията Цветан Цветанов написа в официалната си страница във \"Фейсбук\", че коментарът на Корнелия Нинова за бойкот на заседанието на КСНС е \"изключително некоректен и спекулативен\".Припомняме, лидерът на социалистите коментира, че ключови министри ги е нямало, като г-жа Екатерина Захариева, която отговаря за реформата, и г-н Каракачанов.Освен това ключови фигури и членове на КСНС са си тръгнали предварително- като г-н Горанов, г-н Цветанов. И г-н Каракачанов го нямаше.По думите на Нинова тези, които не искат да се борят с корупцията, постъпват по този начин - бягат от отговорността за вземане на решение.На въпрос - това бойкот на управляващите ли е, Нинова заяви: \"Аз го оценявам така. Не може толкова хора от управляващите да не присъстват на КСНС, макар и да имат причини\".\"Изключително некоректен и спекулативен е коментарът на уважаваната от мен Корнелия Нинова, че съм бойкотирал заседанието на КСНС. Държа да подчертая, че напуснах заседанието поради отдавна планиран служебен ангажимент в чужбина\", коментира Цветанов.\"Като председател на Комисията по вътрешна сигурност и обществен ред в Народното събрание участвам в заседание на Съвместната група за парламентарен контрол на дейността на Агенцията на Европейския съюз за сътрудничество в областта на правоприлагането (Европол) днес и утре в Брюксел\", допълва още той.\"Важно е да отбележа също, че участвам във форума заедно с народните представители Димитър Лазаров (ГЕРБ), Филип Попов (БСП) и Мустафа Карадайъ (ДПС). Като председател на ПГ на \"БСП за България\" г-жа Нинова добре знае това, защото съгласувах с нея като председател на най-голямата опозиционна група в парламента състава на българската делегация. И не на последно място: участието на българските представители във форума беше потвърдено много преди насрочването на датата за КСНС\", завършва позицията си Цветанов.", "date": "2017.10.09", "title": "Цветанов определи като спекулативен коментара на Нинова за бойкот на КСНС"}
{"url": "https://news.bg/health/ministar-petrov-okaza-parva-pomosht.html", "text": "Здравният министър професор Николай Петров за няколко месеца начело на Министерство здравеопазването не е изневерил на лекарските си рефлекси.Днес той е положил първа помощ на човек в безпомощно състояние, научи News.bg.На излизане от здравното ведомство Петров вижда мъж в безпомощно състояние. Като всеки медик, положил Хипократова клетва, той изоставя важните държавни дела и се втурва да оказва първа помощ на човека. Веднага е извикана линейка.През цялото време министърът е оказвал здравна помощ на пострадалия. Не изоставил пациента дори, когато линейката е дошла пред министерството. Качва се с пациента в нея и продължава реанимационни действия, като пътува с пациента и до бившето си работно място - ВМА, където министърът го предава във вещите ръце на специалистите.От ВМА съобщиха, че за съжаление и въпреки продължилите 40 минути реанимационни действия в болницата пациентът е починал.", "date": "2017.10.09", "title": "Министър Петров оказа първа помощ"}
{"url": "https://news.bg/crime/pozharnikarite-ne-se-otkazvat-da-protestirat.html", "text": "Пожарникарите излизат на протест на 14 октомври, реши Националният съвет на Националния синдикат на пожарникарите и спасителите \"Огнеборец\" към КНСБ. Протестното шествие ще тръгне градинката \"Свети Седмочисленици\" до МВР и ще продължи към Министерството на финансите.Негодуванието на огнеборците е срещу неадекватните политики, прилагани от политическото ръководство на МВР, водещи до закриване на районни и участъкови служби за пожарна безопасност, изтъква синдикатът. В центъра на недоволството са замразените доходи на служителите в МВР, минималният ръст в бюджета на ведомството както и недостатъчното финансиране на двете дирекции - \"Пожарна безопасност и защита на населението\" и \"Национална система 112\" за следващата година.В сградата на КТ \"Подкрепа\" заседаваха и двата стачни комитета на национално представителните синдикати. На срещата се изтъкна необходимостта от неотложни мерки за протест срещу някои работодателски организации и техните лидери.Обяснението на синдикатите е, че имало работодатели, които публично обиждали работниците и атакуват техни изконни права като допълнително трудово възнаграждение за придобит трудов стаж и професионален опит.Организациите са категорични, че трябва да се защитят исканията за ръст на заплатите в хода на бюджетната процедура за 2018 година.", "date": "2017.10.09", "title": "Пожарникарите не се отказват да протестират"}
{"url": "https://news.bg/crime/otkriha-izcheznalata-predi-dni-mlada-zhena-ot-varna.html", "text": "Откриха изчезналата на 3-ти октомври 28-годишна Елвира от Варна. По данни на полицията, младата жена, която има тежка депресия и диабет, е в добро здравословно състояние, съобщава .От МВР са уведомили роднините ѝ, но те отказват коментар.Елвира бе обявена за местно и общодържавно издирване, а майка ѝ я търсела е града със свои роднини. Младата жена от 12-годишна е на силни медикаменти, а през март тази година, след смъртта на баща си, отключва и тежък диабет.Елвира излязла от дома си без лекарства и без документи. Взела 500 лв., които вероятно са спасили живота ѝ. Имала е пари в себе си да се храни, което би могло да намали риска от усложнения на диабета.", "date": "2017.10.09", "title": "Откриха изчезналата преди дни млада жена от Варна"}
{"url": "https://news.bg/politics/anton-todorov-podava-ostavka.html", "text": "Антон Тодоров си подаде оставка като депутат от ПП ГЕРБ. Той информира за решението си с писмо до ръководството на партията, съобщават от пресцентъра на ПП ГЕРБ.\"В рамките на по-малко от десет дни съм обект на безпрецедентна атака от среди, които никога няма да ми простят разкритията, направени за олигархията, задкулисието и техните командири\", пише Тодоров в писмото си и във своя Фейсбук профил.Припомняме, , името на депутата от ГЕРБ бе в центъра и на скандала около номинацията му за председател на комисията по досиетата. След бурното му обсъждане в продължение на няколко дни Паралелно с това от левицата внесоха проект за  С него от  прибрани архивите.Ето и целият текст на писмото на Антон Тодоров без редакторска намеса:", "date": "2017.10.09", "title": "Антон Тодоров подава оставка"}
{"url": "https://news.bg/int-politics/rusiya-provezhdala-dezinformatsionna-kampaniya-i-chrez-reklami-v-google.html", "text": "Интернет гигантът Google е открил, че руски агенти са похарчили десетки хиляди долари за реклами в YouTube, търсачката на Google, пощата Gmail и други продукти на компанията, съобщава американският в. \"Вашингтон поуст\".Рекламите не изглежда да са от същото юридическо лице, свързано с Кремъл, което е купувало реклами във \"Фейсбук\", което може да означава по-мащабна дезинформационна кампания от страна на Русия, отбелязва изданието.Google управлява най-големия онлайн рекламен бизнес, а YouTube е най-големият онлайн видео сайт в света.Наскоро стана ясно, че платените от Москва политическите реклами във Facebook за президентската изборна кампания в САЩ през миналата година са достигнали до близо 10 милиона американци.Повечето от тези съобщения със социални политически послания са били насочени избирателно към определена аудитория. Те са се отнасяли до правата на хомосексуалните, имиграционната политика, правата за притежаване и носене на оръжие.Междувременно Facebook отваря 1000 работни места за служители, които ще проверяват рекламите в социалната мрежа. При това те ще отчитат не само съдържанието на съобщенията, но и контекста, \"в който те са били купени\", и целевата аудитория.Това е една от мерките, които се предприемат в отговор на руската политическа реклама, чрез която Москва се е намесила в американските избори.", "date": "2017.10.09", "title": "Русия провеждала дезинформационна кампания и чрез реклами в Google"}
{"url": "https://news.bg/regions/shofyor-s-3-24-promila-se-zabi-chelno-v-drug-avtomobil-tazi-sutrin.html", "text": "Пиян шофьор предизвика тежко пътнотранспортно произшествие във Варна тази сутрин. По случая е установено, че около 10.40 часа на телефон 112 е бил депозиран сигнал за катастрофа по пътя за квартал Виница във Варна, в района до строителните борси и автосервизи.Произшествието възникнало между два автомобила. По първоначална информация едната кола навлязла в лентата за насрещно движение, където се сблъскала с другото превозно средство. На мястото на катастрофата пристигнали екипи на \"Пътна полиция\", които тествали с дрегер водачите на двете коли. Проверката показала, че виновният за произшествието водач имал 3.24 промила концентрация на алкохол в кръвта.В произшествието е пострадал само пияният водач. Той е транспортиран в здравно заведение с фрактура на две ребра. 57-годишната жена, която управлявала другото превозно средство, е без наранявания.  Работата по случая продължава.", "date": "2017.10.09", "title": "Шофьор с 3.24 промила се заби челно в друг автомобил тази сутрин"}
{"url": "https://news.bg/politics/korneliya-ninova-obvini-upravlyavashtite-che-provalili-ksns.html", "text": "Не само че няма консенсус и няма резултат, но това беше провал на заседанието на Консултативния съвет по национална сигурност. Това каза пред журналисти лидерът на БСП за България Корнелия Нинова.Управляващите провалиха кворума, беше категорична Нинова и посочи като аргумент това, че премиерът Бойко Борисов е дошъл с час и половина закъснение.Лидерът на социалистите допълни и че ключови министри ги е нямало, като г-жа Екатерина Захариева, която отговаря за реформата, и г-н Каракачанов.Освен това ключови фигури и членове на КСНС са си тръгнали предварително - като г-н Горанов, г-н Цветанов. И г-н Каракачанов го нямаше.По думите на Нинова тези, които не искат да се борят с корупцията, постъпват по този начин - бягат от отговорността за вземане на решение.На въпрос - това бойкот на управляващите ли е, Нинова заяви: \"Аз го оценявам така. Не може толкова хора от управляващите да не присъстват на КСНС, макар и да имат причини\".Според нея КСНС оттук нататък ще бъде обезсмислен, но това президентът трябва да прецени. Свикването и работата на КСНС е в неговите правомощия. Лидерът на БСП допълни обаче, че когато президентът реши да свика отново КСНС, \"ние ще дойдем тук и ще си държим на нашия законопроект\".Иначе Корнелия Нинова посочи, че законопроектите за борба с корупцията ще вървят по утвърдената законодателна процедура и вече са внесени официално в деловодството. На заседанието днес и двата законопроекта са били представени, проведена е дискусия, но когато се е стигнало до вземане на решения - кворумът се е разпаднал.На искане да коментира дали от страна на управляващите отсъствието е конфронтация с президента, Корнелия Нинова заяви, че това е поредното лицемерие и напомни, че само преди часове им е разпоредено да не споменават президента, а очаква утре от парламентарната трибуна да се леят тежки обиди към институцията.\"Мисля че това е игра на доброто и лошото ченге, което доведе до това, което виждате днес - провал. Така не се прави политика. Или всички ще осъзнаем, че трябва безкомпромисна борба с корупцията и да приемем законодателство или е имитация. В първия случай политиците все още последен шанс да узреем и да го свършим. В другия случай думата ще има народът. Тази дума ще бъде срещу политиците\".В заключение Корнелия Нинова каза, че не е оптимист по отношение на антикорупционното законодателство и най-вече по темите дали новият орган трябва да има разследващи или превантивни функции и това кой да назначава ръководството.\"Дали да има разделение на властите или само мнозинството на парламента, което всъщност е пак изпълнителната власт. Тоест този, който най-много генерира корупция да си назначи хората, които ще го проверяват. Това е абсурд. Няма как да се съгласим на такова нещо. Това ще е имитация и след една две години народът пак ще ни пита - какво направихте - нищо. Значи всички сте едни и същи. Не искам БСП да получава този епитет\", възмути се лидерът на левицата.", "date": "2017.10.09", "title": "Корнелия Нинова обвини управляващите, че провалили КСНС"}
{"url": "https://news.bg/crime/52-obshtini-harchat-izlishno-darzhavni-pari.html", "text": "Прокуратурата проверява наредби, приети от общинските съвети и посветени на определянето и администрирането на местните такси и цени на услуги.При проверката на ВАП са разкрити незаконосъобразни разпоредби в 52 общини.Подадени са 16 протести до административните съдилища против разпоредбите, приети от общински съвети Варна, Сливен, Хасково, Димитровград, Самоков и др.Проверката цели да се прекрати незаконосъобразното изразходване на публични финанси.ВАП проверява случаите, в които се предвижда таксата за битови отпадъци за общински и държавни имоти, ползвани или наети от други лица, да се заплаща от общината, съответно от държавата, за сметка на наемателя, съответно на ползвателя.В Закона обаче е записано, че в такива случаи данъците и таксите трябва да се плащат от наемателите, които ползват този вид имоти.От ВАП изтъкват, че разрешенията на общинските съвети противоречат и на Конституцията на РБ. На практика така общините без основание увеличават финансовата тежест за държавата. ", "date": "2017.10.09", "title": "52 общини харчат излишно държавни пари"}
{"url": "https://news.bg/world/razlikite-mezhdu-stranite-chlenki-se-zapazvat-otchete-bryuksel.html", "text": "Европейската икономика се възстановява, но разликите във и между държавите членки се запазват.Това става ясно от публикувания от Европейската комисия , в който се разглежда състоянието на регионите в ЕС, извличат се поуки от разходите за сближаване през кризисните години и се полагат основите на политиката на сближаване след 2020 г.В Доклада за сближаването се анализира изключително подробно настоящото положение във връзка с икономическото, социално и териториално сближаване в ЕС.Публичните инвестиции в ЕС все още са под равнищата от преди кризата, но регионите и държавите членки се нуждаят от още по-голяма подкрепа, за да се справят с предизвикателствата, посочени в дискусионния документ относно бъдещето на финансите на ЕС: цифровата революция, глобализацията, демографските промени и социалното сближаване, икономическата конвергенция и изменението на климата.\"\", каза комисарят за регионалната политика Корина Крецу.Докладът не предопределя окончателното предложение на Комисията, а подхранва дискусията относно политиката на сближаване след 2020 г. В него се предлага обща за целия ЕС политика, която обслужва три основни цели: извличане на ползите от глобализацията, стремеж да не се пренебрегва никой и подкрепа за структурните реформи.През последните две десетилетия политиката на сближаване даде резултати във всички региони на ЕС и бе важен източник на инвестиции. По този начин в ЕС директно бяха създадени 1,2 млн. работни места през последните 10 години, когато подкрепящите растежа публични инвестиции спаднаха в много държави членки.Икономическите различия между регионите отново започват бавно да намаляват. С дискусионния документ относно бъдещето на финансите на ЕС бе започнат дебат по въпроса дали политиката на сближаване вече да бъде насочена само към по-слабо развитите региони.Регионите бележат растеж, показва Докладът за сближаването, но не с едни и същи темпове. Много региони, чието богатство е близко до средното за ЕС, изглеждат приковани в \"капана на средните доходи\".Някои от тях плащат цената на глобализацията, без да извличат никаква полза от този процес, като често пъти понасят значителни загуби на работни места и не са в състояние да преобразуват промишлеността си. Те ще имат нужда от по-нататъшна финансова подкрепа за насърчаване на създаването на работни места и структурните промени.Освен това в доклада се подчертава, че настоящите равнища на инвестиции са недостатъчни за постигане на целите за 2030 г. във връзка с дела на възобновяемата енергия и намаляването на емисиите на парникови газове. Поради това всички региони на ЕС ще се нуждаят от повече финансиране, за да постигнат декарбонизация.За да запазят своите позиции в условията на глобализирана икономика, регионите трябва да модернизират икономиките си и да създават стойност. Тъй като в момента само няколко региона в ЕС могат да играят водеща роля, необходими са повече инвестиции в иновации, цифровизация и декарбонизация. В допълнение към финансирането трябва да бъде насърчавано създаването на ефективни връзки между изследователските центрове, предприятията и услугите.Някои региони са изправени пред масово изселване, докато много градове са подложени на натиск от страна на новодошлите, търсещи по-добри перспективи, включително мигранти. Въпреки че равнището на заетостта в ЕС достигна нова връхна точка, нивото на безработицата, особено сред младите хора, все още остава по-високо от това преди кризата.Борбата с безработицата и оказването на помощ на хората да развиват уменията си и да създават предприятия, съчетани с борба с изключването и дискриминацията, ще изискват по-нататъшни инвестиции. Социалното сближаване в нашия Съюз в близко бъдеще зависи от това.Подобряването на работата на публичната администрация води до повишаване на конкурентоспособността и растежа и до оптимизиране на ефекта от инвестициите. Както в дискусионния документ, така и в Доклада за сближаването се посочва, че връзката между политиката на сближаване и икономическото управление на ЕС може да се нуждае от подсилване, за да се подкрепят реформите с цел създаване на благоприятна за растежа среда.В началото на 2018 г. ще бъде дадено начало на обществена консултация относно бъдещата политика на сближаване. През май 2018 г. ще бъде представено предложението на Комисията за многогодишната финансова рамка. То ще бъде последвано от предложения за политиката на сближаване след 2020 г.", "date": "2017.10.09", "title": "Разликите между страните членки се запазват, отчете Брюксел"}
{"url": "https://news.bg/economics/promishlenoto-proizvodstvo-belezhi-rast-prez-avgust.html", "text": "Промишленото производство бележи ръст с 0.4%. Това сочат предварителните данни на Националния статистически институт за месец август в сравнение с месец юли 2017 година. Спрямо месец август 2016 година индексът на промишленото производство у нас се е увеличил с 4.9%.Месечните изменения на индекса на промишлената продукция показват, че спрямо предходните месеци добивната промишленост у нас се е увеличила с 4.0%, а преработвателната промишленост - с 0.4%. Намаление се отчита само в производството и разпределението на електрическа и топлоенергия и газ - с 0.7%.На годишна база ръст на промишленото производство е отчетен в добивната промишленост - с 12.9%, и в преработващата промишленост - с 6.4%. И на годишна база спад е регистриран само в производството и разпределението на електрическа и топлоенергия и газ - с 3.8%.Предварителните данни на НСИ сочат и че през август 2017 г. индексът на продукцията в сектор \"Строителство\" се е увеличил с 0.9% спрямо предходния месец юли. Спрямо същия месец на 2016 година продукцията в сектора е нараснала с 9%.Годишните изменения на индекса на строителната продукция показват, че в сградното строителство се наблюдава ръст с 16.9%, а в гражданското/инженерното строителство - с 0.1%.Според статистиката на НСИ през месец август оборотът в раздел \"Търговия на дребно\" бележи ръст с 0.4% спрямо предходния месец. Данните не обхващат търговията с автомобили и мотоциклети. Спрямо месец август 2016 година увеличението е на оборота в раздел \"Търговия на дребно\" е нараснал с 3%.", "date": "2017.10.09", "title": "Промишленото производство бележи ръст през август"}
{"url": "https://news.bg/int-politics/sanktsiite-sreshtu-severna-koreya-sa-voenni-deystviya-skochi-phenyan.html", "text": "Северна Корея обяви, че санкциите и натискът върху Пхенян да се откаже от ядрената си програма са \"военни действия\", съобщава официозната новинарска агенция на комунистическата държава.Вчера американският президент Доналд Тръмп написа в профила си в \"Туитър\", че решението на кризата около Северна Корея не може да бъде постигнато чрез диалог и заплаши, че \"само едно нещо ще подейства\", вероятно намеквайки за военно решение. През септември министърът на външните работи на Северна Корея обвини САЩ в обявяването на война срещу Пхенян и настоя, че Северна Корея се надява, че продължаващата \"война на думи\" в края на краищата няма да се превърне във военен конфликт.Междувременно Тръмп днес отново коментира в \"Туитър\" във връзка с американската политика към Северна Корея.\"Нашата страна неуспешно се справяше със Северна Корея в продължение на 25 години, давайки милиарди долари, непостигайки нищо. Политиката не работи!\", написа Тръмп, вероятно пак намеквайки за военно решение.", "date": "2017.10.09", "title": "Санкциите срещу Северна Корея са военни действия, скочи Пхенян"}
{"url": "https://news.bg/world/topkata-e-iztsyalo-v-britanskoto-pole-za-brekzit-obyavi-ek.html", "text": "Европейската комисия обяви преди петия кръг преговори за Брекзит, че до момента е постигнат малък напредък и подчерта, че сега \"топката е изцяло в британското поле\", информират агенции.\"\", каза говорителят на ЕК Маргаритис Схинас.Говорителят поясни, че екипът на ЕС за Брезкит е на постоянно разположение.Готови сме да продължим напред с преговорите, изтъкна представителят.Днес се очаква британският премиер Тереза Мей да говори пред Камарата на общините за постигнатия напредък по време на преговорите за Брекзит.", "date": "2017.10.09", "title": "„Топката е изцяло в британското поле” за Брекзит, обяви ЕК"}
{"url": "https://news.bg/politics/mareshki-ne-podkrepya-novata-agentsiya-za-borba-s-koruptsiyata.html", "text": "Свидетели сме на безпрецедентен и безплоден, ялов опит за създаване на нов орган, с който да имитират противокорупционна дейност. Това заяви лидерът на \"Воля\" Веселин Марешки , свикано от президента Румен Радев. Заседанието се провали и затова президентът свика повторен опит след седмица.\"Същото становище беше изказано и от Лозан Панов, че е абсолютно безсмислено създаването на нов орган, създаден от същите тези хора, които преди това са създали БОРКОР, КОМПИ, ДАНС и прокуратурата\", коментира още Марешки.Според него и в момента се твърди, че тези институции работят много слабо.Марешки декларира, че са се обединили около становището на Лозан Панов, че няма логика следващият орган, който ще създадат тези хора, заради, които България е най-корумпираната в Европа, да започне да работи.\"Ние считаме, че новият орган е безсмислен и няма да подкрепим поредното губене на енергия за създаване на уж нещо ново и след 4 години същите тези хора ще отчитат, че този орган не работи и ще тръгнем да създаваме някой друг\", каза още Марешки.", "date": "2017.10.09", "title": "Марешки не подкрепя новата агенция за борба с корупцията"}
{"url": "https://news.bg/politics/boykot-nyama-uveryava-tsetska-tsacheva-sled-provala-na-ksns.html", "text": "Категорично не става дума за бойкот. Това коментира Цецка Цачева, министър на правосъдието след заседанието на КСНС.Тя посочи, че следващата седмица дебатите ще бъдат финализирани. Цачева бе категорична, че членовете на кабинета не са били на заседанието заради международни ангажименти. \"Няма сянка за съмнение за някакъв бойкот. Коментирахме проблеми, които не са от месеци, а от години\", посочи Цачева.Правосъдният министър каза още, че в парламента са внесени два законопроекта, така че сега думите имат народните представители.\"Тази тема ще се изнесе в българския парламент. Приветствам усилията на президента да има дебат в българския парламент\", посочи Цачева. Тя не скри изненадата си във връзка с коментарите на лидера левицата Корнелия Нинова.Цачева заяви, че дебатите продължават и повече информация ще има, след като завърши заседанието на КСНС.\"Като част от правителството ние сме заявили своята позиция\", посочи Цачева. По думите й НС следва да бъде органът, който ще излъчи ръководството на една специализирана комисия.Цачева приветства динамиката в преосмислянето на предварително заявените позиции от страна на левицата - антикорупционният орган да бъде изведен в отделна агенция.Цачева заяви, че министър-председателят Бойко Борисов е поел ангажимент всички министри, които по право следва да присъстват на заседанието на КСНС следващият вторник, да бъдат налице.", "date": "2017.10.09", "title": "Бойкот няма, уверява Цецка Цачева след провала на КСНС"}
{"url": "https://news.bg/world/amerikanskiyat-poslanik-v-rusiya-obeshta-da-deystva-pragmatichno-s-moskva.html", "text": "Американският посланик в Русия Джон Хънтсмaн обяви, че планира да подхожда прагматично във връзките си с Москва, информират агенции.Във видеопослание, качено на официалния профил на посолството в \"Туитър\", новият посланик подчерта, че отношенията между Вашингтон и Москва трябва да бъдат основани на компромиси и взаимни действия, които са в полза и за двете държави., изтъкна посланикът.Той добави, че \"не е тайна\", че американско-руските отношения са достигнали \"ниска точка\", но за да се разрешат многото глобални проблеми, необходим е взаимноизгоден прагматичен и практичен подход.Посланикът изрази удовлетворението си от поетата позиция, подчертавайки, че е \"щастлив да бъде в Москва\" и очаква с нетърпение да се срещне с руските си колеги.", "date": "2017.10.09", "title": "Американският посланик в Русия обеща да действа прагматично с Москва"}
{"url": "https://news.bg/politics/borisov-da-iska-vot-na-doverie-preporacha-dsb.html", "text": "Имаме фактическа политическа криза в страната. Правителството е разклатено от напрежение вътре във властта. Ние смятаме, че Борисов и правителството трябва да поискат вот на доверие в парламента, заяви на пресконференция лидерът на ДСБ Атанас Атанасов.Моментното решение е вот на доверие. Това е отговорът на политическата криза, по думите на Атанасов.От партията припомниха някои от последните скандали в обществото и попитаха защо отнемането на допуска до квалифицирана информация на Георги Гатев - председател на националното бюро за контрол на СРС, не е намерил достатъчно гласност защо не е стигнал до разглеждане в Парламента.Според Радан Кънев заради тези корупционни скандали, председателство то може само да ни навреди.Лидерът на ДСБ отбеляза,че във външнополитически план, това което виждат е премиер и президент обединени в исканията си за отмяна на санкциите срещу Русия.Като липса на политическа култура определи Атанасов, това което се е случило по-рано на КСНС. Според него темата корупция не може да намери решение на КСНС.От ДСБ отново подчертаха, че само независима прокуратура може да води битка с корупцията. Неспособността на прокуратура е виновна да няма ефективна битка с корупцията, бяха категорични от тъмносинята партия.", "date": "2017.10.09", "title": "Борисов да иска вот на доверие, препоръча ДСБ"}
{"url": "https://news.bg/crime/prokuraturata-iska-postoyanen-arest-za-plamen-maystora.html", "text": "Прокуратурата в Карлово внася искане в съда за постоянен арест спрямо Пламен Димитров. 37-годишният мъж е привлечен като обвиняем за извършена в Карлово измама на клиент. Димитров беше задържан в ареста за до 72 часа.До момента Пламен Димитров не е обвинен в подпалването на колата на журналиста Зорница Акманова.Разпоредена е проверка на всички преписки в прокуратурите, свързани с оплаквания от действия на Димитров, отразен в репортажите на журналиста.Палежът на колата на Акманова става часове след като е запечатан незаконният сервиз на автомонтьора, познат с прозвището Пламен Майстора. За него журналистът има серия репортажи.", "date": "2017.10.09", "title": "Прокуратурата иска постоянен арест за Пламен Майстора"}
{"url": "https://news.bg/regions/vegani-vandali-bezchinstvat-v-plovdiv.html", "text": "Трите барбекюта, които са били монтирани в най-големия парк в Пловдив - парк Лаута, са били разрушени през нощта, съобщава БГНЕС.Барбекютата са били поставени в парка, за да могат хората свободно да си правят скара и да похапват, докато почиват в парка. През нощта обаче неизвестни извършители са разбили съоръженията, които вече са негодни за употреба.На бетонната основа на барбекютата с червен спрей са били изписани надписи, които навеждат на мисълта, че вандалското деяние е било дело на хора, които не консумират месни продукти. На едното барбекю е изписано \"месото е страдение\", на второто - \"местото е жестокост\", а на третото - \"месото носи болка\".Според жителите на областния град вандалската постъпка в парка \"Лаута\" е веганско отмъщение.", "date": "2017.10.09", "title": "Вегани вандали безчинстват в Пловдив"}
{"url": "https://news.bg/world/turtsiya-sas-zapoved-za-arest-na-oshte-edin-sluzhitel-na-amerikanskoto-konsulstvo-v-istanbul.html", "text": "Турските власти издадоха заповед за арест на още един служител в консулството на САЩ в Истанбул, чиято жена и син са били разпитани от полицията, пише \"Дейли сабах\".Заповедта за арест идва на фона на дипломатическото напрежение между Турция и САЩ след задържането на турски гражданин, работещ в консулството на САЩ. Той е задържан заради връзки с Гюленистката терористична организация. Метин Топуз е арестуван по обвинения в шпионаж и връзки с групировката, която е обвинявана за неуспешния преврат на 15 юли 2016 г., при който загинаха 249 души.Във връзка с това американското посолство прекрати визовите услуги в дипломатическите си представителства в Турция. Анкара отговори с реципрочни действия.По-рано днес външното министерство на Турция привика помощник-секретаря на американската мисия Филип Коснет. Дипломатически източници поясниха, че Коснет е привикан, тъй като посланикът на САЩ Джон Бас не е в столицата.Но министерството се е свързало с Бас по телефона.", "date": "2017.10.09", "title": "Турция със заповед за арест на още един служител на американското консулство в Истанбул"}
{"url": "https://news.bg/crime/razkriha-narkoplasyori-vav-vidinsko-i-velikotarnovsko.html", "text": "Криминалисти на ОДМВР-Видин иззеха близо килограм сух канабис. В хода на проведена спецоперация, насочена срещу наркоразпространението в региона, е задържан 38-годишен мъж, криминално проявен.В акцията, реализирана на територията на гр. Димово, са участвали служители от сектор \"Противодействие на криминалната престъпност\" в областната дирекция и районните управления във Видин и Белоградчик.Те предприели претърсване на къща, обитавана от Г.Г. На различни места в стаите на жилището намерили и иззели укрити общо 960 грама суха листна маса, два конопени стръка (с височина 200 и 145 см), оставени за сушене в таванско помещение, около 3.5 грама бучки бяло вещество и електронна везна. При полевия наркотест тревата реагирала на канабис, а веществото - на амфетамин.Случаят е докладван в Окръжна прокуратура- Видин. Мъжът е привлечен в качеството на обвиняем, наложена му е мярка за неотклонение гаранция в размер на 300 лева. Работата на разследващите продължава под ръководството на прокуратурата, в ОД МВР-Видин е образувано досъдебно производство по чл.354а, ал.1 от Наказателния кодексСпециализираната полицейска операция срещу разпространението на наркотични вещества е проведена в събота в Лясковец. В хода на предприетите действия великотърновски криминалисти задържали двама местни наркоразпространители. Иззети са общо 25 топчета с канабис и са установени 15 клиенти, редовно купували дрога от И.М. и Д.М.Пред заведение в Лясковец, в момент на сделка с наркотични вещества, бил задържан 30-годишния И.М.-Зъба, местен жител. В него служители на реда намерили 15 топчета, съдържащи глави канабис. По време на спецакцията проверка била извършена и в жилище в града, обитавано от 30-годишния Д.М., откъдето били иззети 10 топчета със същото съдържание.В резултат на проведените по разследването издирвателни действия били установени 15 техни клиенти от Горна Оряховица, Лясковец, Долна Оряховица и Павликени, които редовно закупвали от тях наркотици.И.М. и Д.М. са привлечени като обвиняеми. С прокурорско постановление мярката за задържане на И.М. е удължена до 72 часа, Д.М. е наложена мярка за неотклонение \"подписка\". Работата по документиране на цялостната им престъпна дейност продължава.", "date": "2017.10.09", "title": "Разкриха наркопласьори във Видинско и Великотърновско"}
{"url": "https://news.bg/int-politics/opozitsionnite-ispanski-sotsialisti-podkrepyat-pravitelstvoto-v-madrid-za-kataluniya.html", "text": "Лидерът на Социалистическата партия в Испания, която е основната опозиционна сила на управляващата консервативна Народна партия на премиера Мариано Рахой, обяви, че формацията ще подкрепи правителствените действия, ако Каталуния едностранно обяви независимост, съобщава \"Ройтерс\".\"Ние ще подкрепим отговор на върховенството на закона в лицето на всеки опит за нарушаване на социалната хармония\", изтъкна шефът на испанските социалисти Педро Санчес по време на конференция в Барселона.На 1 октомври в Каталуния беше проведен референдум за независимост, в който от гласувалите малко над 40 процента от имащите право на глас, около 90 на сто се обявиха за независимост. Конституционният съд на Испания обаче обяви допитването за противоконститиционно. Регионалните власти на Каталуния обявиха преди дни, че ще обявят едностранно независимост във вторник. ", "date": "2017.10.09", "title": "Опозиционните испански социалисти подкрепят правителството в Мадрид за Каталуния"}
{"url": "https://news.bg/world/tramp-s-neotstapchivi-imigratsionni-iskaniya-kam-kongresa.html", "text": "Администрацията на президента на САЩ Доналд Тръмп изпрати на Конгреса списък с неотстъпчиви имиграционни искания, които включват законодателният орган да финансира изграждането на стена по границата с Мексико и спиране имиграцията на деца от Централна Америка, пише \"Гардиън\".Това трябва да бъде част от споразумение, което ще позволи на група нелегални имигранти да останат в САЩ законно или запазване на DACA - политика за нелегалните имигранти, пристигнали в страната като деца.Демократите веднага отхвърлиха приоритетите на администрацията като неразумни.В списъка с принципите, които са изпратени на лидерите в Конгреса в неделя вечерта, се призовава да се спре федералното финансиране на местните власти в градове, които ограничено сътрудничат с Вашингтон за налагане на имиграционните закони; ограничаване на законната имиграция чрез издаване на по-малко документи за пребиваване на роднини на хора, спечелили зелени карти, а също така създаване на точкова система при приемането на мигранти в САЩ.Съветници на президента заявиха, че искането на администрацията е в съответствие с предизборното обещание на Тръмп за намаляване на имиграцията и защита на американските работници.Като президент милиардерът се подписа под няколко указа за ограничаване на имиграцията, засилване на депортацията и забрана за достъп до САЩ на бежанци и граждани на няколко мюсюлмански държави.През миналия месец Белият дом неочаквано обяви планове за прекратяване на програмата DACA (Deferred Action for Childhood Arrivals), която беше подета от администрацията на Барак Обама с цел защита на имигранти, които живеят незаконно. Около 690 000 души защитени с тази програма. Работните им разрешителни се подновяват на всеки две години, като последните изтичат през март 2018 г.Впоследствие демократи изразиха оптимизъм, че ще постигнат споразумение с Тръмп за защита на младите мигранти. Но демократите също обявиха, че това, което са обсъдили с президента, не включва финансиране на стената.", "date": "2017.10.09", "title": "Тръмп с неотстъпчиви имиграционни искания към Конгреса"}
{"url": "https://news.bg/politics/za-plevneliev-prezidentat-predstavlyava-darzhavata-i-ne-bori-koruptsiyata.html", "text": "\"Много е хубаво, че държавният глава повдига тази тема (б.р. става въпрос за свиканият от Румен Радев КСНС за борбата с корупцията). На масата трябва да се поставят конкретни действия, които да доведат до конкретни резултати. И искрено се надявам да се постигне консенсус, но също така предупреждавам, че исканата от БСП и от президента Радев негова роля в антикорупционното звено и назначаването на хората в него е контрапродуктивно. Държавният глава не е изпълнителна власт. Той не може да бори корупцията. Това е задача на изпълнителната власт, на законодателната власт и на съответните институции\", коментира президентът Росен Плевнелиев в интервю пред .\"Държавният глава не управлява държавата, той представлява държавата\", допълва още Плевнелиев. Според него, той не може да има изпълнителна роля в този процес. Президентът може да зададе смислен приоритет - така, както го е направил с КСНС за борба с корупцията. Това е много добре. Президентът може да търси съгласие, може, разбира се, да работи за това институциите да реализират този смислен приоритет\" смята Плевнелиев.Във връзка със стенограмите за КТБ той счита, че от волята на държавния глава, от неговата преценка зависи дали и кога да се разсекретят тези стенограми. Президентът Радев е преценил да разсекрети консултациите, проведени по времето на президента Плевнелиев за стабилизиране на финансовата система в България.Той определя това като грешка, защото оттук нататък на всички консултации при президента по каквато и да било тема политиците ще имат едно наум, че стенограмата може да бъде използвана за политически цели и да се издърпат извадки от нея, когато държавният глава си пожелае.По отношение на делото с бившия военен министър Ненчев, Плевнелиев коментира, че в съда е призован в качеството му на свидетел. По това дело и президентът Радев също се явява през лятото, за да даде показания като свидетел в процеса за ремонта на изтребителите МиГ-29.За покупката на нов боен самолет, Плевнелиев счита, че от връщането на процедурата за покупката, Българската армия може само да спечели. \"Както мъдро е казал народът: Три пъти мери, веднъж режи. Всички видяха, разбраха, имат позиция. Нека от това да се роди една процедура, която да е наистина премислена достатъчно добре, и да се даде шанс на всеки, за да спечели най-добрата оферта\", допълва той.Росен Плевнелиев коментира и личният си живот с думите, че съзнателно го е пазел от прекалена публичност. \"Знаех, че българският народ очаква от своя президент да работи денонощно и посветено, а не да присъства ежедневно в булевардните хроники. Истината е, че моят брак със съпругата ми Юлияна е минало. Живеем разделени повече от година. Моят брак с Юлияна остава в миналото, казвам го за първи и последен път\", споделя той.\"Не търся светлината на прожекторите за личната си история, но дължа обективен отговор на въпроса, който толкова много ми задаваха през годините\", приключва темата Плевнелиев.По отношение на противопоставянето в последните дни между БСП и ГЕРБ, Росен Плевнелиев смята, че това е изключително вредно за българите. \"Имаме два месеца и половина да се подготвим и да убедим света, че сме готови да водим Европейския съюз. И за тези два месеца и половина, в които ние трябва да покажем най-малкото единство за доброто на България, да се договорим за приоритетите, за посланията, да работим като един в интерес на България\", добавя той.\"БСП повдига отникъде някакви теми, които ни връщат много назад и по никакъв начин не помагат. Според мен това са измислени, в голямата си част несъществуващи скандали и не прави чест на тези, които ги повдигат по този начин, още повече в този момент. Вместо да се смирят всички в парламента и дебатът да бъде не за това кой кого и как назначавал по партийна линия, а дебатът да бъде как представяме България пред света\", смята Плевнелиев.Петъчната среща с членовете на Висшия политически консултативен борд, организирана от премиера Борисов, Плевнелиев определя като много полезна инициативата. \"Преди година-две говорихме за създаването на такъв съвет. От него има много дълбок смисъл, защото, за да направиш каквото и да било, ти трябват приятели в Европа\", коментира той.С председателството на Съвета на ЕС, от България се очаква да продължи работата по \"над 150 паралелно течащи процеса, които на брюкселски език се наричат \"файлове\", и да постигне прогрес. Добавена стойност. Много работоспособно и много убедено ще търсим напредък по всички тези процеси и файлове\", допълва Плевнелиев.\"Нашата роля - на съвета на евромъдреците, който бих нарекъл също \"на приятелите на България\", е по този приоритет да изградим мостове към Берлин, Париж, Виена и Брюксел\", смята той.В петък са набелязани три неща като приоритети, коментира Плевнелиев. Първото е това перспектива за Балканите. \"България не е световен фактор, но на Балканите е незаобиколим фактор. Позиционирахме се вече много добре - ние сме добър приятел и доверен партньор на всички\". Допълва, че \"България подава ръка и продължава процеса. Това е изключително важно, тъй като в близките години, докато Тръмп е президент, за държави от Балканите не се задава членство в НАТО\".Като втори приоритет той определя сигурността и миграция.А трети приоритет ще е \"Иновации, кохезионна политика и правилно планиране на европейските фондове\".Последното Плевнелиев определя за изключително важно. \"Сега всеки в региона строи пътища, както му е угодно. Липсва общ план за Балканите как заедно да се позиционираме по пътя на стоките и услугите, за да можем заедно да успеем\", допълва той.", "date": "2017.10.09", "title": "За Плевнелиев президентът представлява държавата и не бори корупцията"}
{"url": "https://news.bg/world/frantsiya-nyama-da-priznae-nezavisima-kataluniya.html", "text": "Франция няма да признае Каталуния, ако испанският регион обяви независимост.Това заяви френският министър по европейските въпроси Натали Лоазо, цитирана от Ройтерс., подчерта тя пред телевизия Cnews.На 1 октомври Каталуния проведе референдум за независимост, въпреки че беше в нарушение на решение на Конституционния съд на Испания.Според френския министър Каталуния не може да бъде провъзгласена за независима държава с проведения преди седмица референдум.\"\", смята Лоазо., смята министърът.По думите й, ако регионът се обяви за независим, това би означавало автоматично напускане на ЕС.", "date": "2017.10.09", "title": "Франция няма да признае независима Каталуния"}
{"url": "https://news.bg/int-politics/vozhdat-kim-namarda-sestra-si-v-politbyuro-na-partiyata.html", "text": "Вождът на Северна Корея Ким Чен-ун обяви, неговите ядрения оръжия имали \"мощен възпиращ ефект\", който гарантирал суверенитета на комунистическата държава, съобщават държавните медии, часове след като американският президент Доналд Тръмп обяви, че \"само едно нещо ще работи\" при справянето с изолираната страна, съобщава \"Ройтерс\".Тръмп не разясни какво има предвид, но неговите думи изглежда са още един намек, че не изключва военни действия спрямо Пхенян.В реч по време на заседание на Централния комитет на управляващата комунистическа Работническа партия Ким Чен-ун изтъкнал, че ядрените оръжия на Северна Корея са \"мощен възпиращ механизъм, който твърдо защитава мира и сигурността на Корейския полуостров и Североизточна Азия\", като допълни, че възпиращият механизъм е срещу \"продължителните ядрени заплахи на американските империалисти\".\"Националната икономика укрепна през тази година, въпреки засилването на санкциите\", допълни вождът Ким, имайки предвид санкциите на Съвета за сигурност на ООН, наложени с цел ограничаване на ядрената и ракетната програма на Пхенян.На заседанието на Централния комитет на Работническата партия са били направени и някои персонални промени в секретния и непрозрачен управляващ център на властта.Сестрата на вожда Ким, Ким Йо-чен, е била издигната за заместник-член на Политбюро на партията, което е най-висшият орган на управляващата партия, който е оглавяван от самия Ким.Наред със самия Ким Чен-ун, издигането на сестра му в партийната йерархия я прави единствения друг член на около 30-годишна възраст в Политбюро.Новата ѝ позиция показва, че 28-годишната е станала заместник на лелята на вожда Ким, която беше ключов фактор в партията, когато бившият вожд Ким Чен-ир, бащата на Ким Чен-ун, беше жив.\"Това показва, че нейното влияние е доста по-сериозно, отколкото се смяташе досега и това е по-нататъшна консолидация на властта на семейството на Ким\", коментира Майкъл Мадън, експерт по Северна Корея в сайта 38 North, който се поддържа от американския университет \"Джонс Хопкинс\".", "date": "2017.10.09", "title": "Вождът Ким намърда сестра си в Политбюро на партията"}
{"url": "https://news.bg/society/emko-protestirat-dokato-ne-si-poluchat-i-dogovorite.html", "text": "Протестът на работещите в \"Емко\" приключи със закана за нов протест, ако не бъдат решени проблемите с договорите. Представители на Инициативния комитет, заедно със собственика на предприятието Емилиян Гебрев се срещнаха с министър-председателя Бойко Борисов и с икономическия министър Емил Караниколов.След срещата Димитрина Маркова, финансов директор на \"Емко\", заяви, че г-н Борисов е изслушал и двете страни и се е запознал със ситуацията.\"Премиерът разпореди утре да се реализира работна среща в държавната \"Кинтекс\", чийто принципал е министърът, да се изяснят всички казуси и да му се докладва. След утрешното решение на нашите проблеми с нашите договори, ако не се върне изходната ситуация към май месец, когато започна атаката към нас по най-разумния начин за държавата и за нас работещите в \"Емко\", протестите ще продължат\", заяви Маркова.Така за сряда Инициативният комитет, чиито представител е Димитрина Маркова, планира нов протест, който се очаква да бъде още по-масиран и от този, провел се в петък 6-ти октомври. \"От утрешното дипломатично решение на министър Караниколов ще зависи дали протестите ни ще продължат\", заяви Маркова.Емилиян Гебрев, собственик на \"Емко\" посочи, че прехвърлянето на договора от \"Емко\" към ВМЗ \"Сопот\" е проблем на държавата. \"Това не е наш проблем, а на този, който го е прехвърлил този, който го е прехвърлил, той да си го върне. Това си е проблем на министъра\", посочи Гебрев.Той настоя за принципно разрешаване на казуса и отново припомни, че частната собственост според Конституцията е неприкосновена. Гебрев посочи: \"Когато някой ги праща - те какво да правят - проверяват\". \"Ако всичко се върне на изходна позиция май месец - ние ще си понесем всички загуби, без да имаме каквито и да било претенции\", заяви Гебрев.Той коментира въпроса дали биха си потърсили правата пред съда.На въпрос дали продължават да искат оставката на Караниколов, Гебрев посочи, че това е въпрос на морал и вътрешно разбиране. \"Аз, ако съм на негово място, след такъв скандал, след такива груби грешки, за да си запазя честта и достойнството - на часа и секундата, аз бих си я подал\".От пресцентъра на МС съобщиха, на среща протестиращите работници в оръжейния завод \"Емко\" лично изложиха пред премиера Борисов позицията си.\"Винаги съм бил на мнение, че трябва да се изслушват страните и да се намери решение в диалог\", е посочил премиерът.Според съобщението е било възприето предложението на Борисов още днес да започнат преговори между ръководството на предприятието и Министерството на икономиката за изчистване на спорните въпроси около сключените от \"Емко\" договори.", "date": "2017.10.09", "title": "\"Емко\" протестират, докато не си получат и договорите"}
{"url": "https://news.bg/crime/dve-12-godishni-dosadebni-proizvodstva-otkriha-inspektori.html", "text": "Инспекторатът на ВСС откри две досъдебни производства, продължили над 12 години.В хода на проверки на 128 заявления от граждани за нарушаване на правото им на разглеждане и решаване на делата в разумен срок инспекторатът на ВСС е открил две производства, които са останали неприключени от образуването им преди повече от 12 години.Проверката установява, че едно производство за причиняване на средна телесна повреда по хулигански подбуди при възникнал спор на строеж в София продължава вече 12 години, 8 месеца и 21 дни.От образуването на производството през 2004 година до окончателното му приключване през 2017 г. делото е останало на фазата на досъдебното производство. То е било спирано 4 пъти за общо 7 години, 8 месеца и 19 дни.Делото е било спирано веднъж заради отсъствието на обвиняемия и три пъти поради отсъствието на пострадалия. Първото спиране на делото било за период от 4 години, като в този период по делото не били предприети действия за издирване на обвиняемия.Наказателното производство е прекратено от прокурор, защото деянието не съставлявало престъпление - в хода на разследването били събрани безспорни доказателства, че пострадалият сам си е причинил травматичните увреждания - при сбиването той загубил равновесие и сам е паднал върху арматурни железа.Постановлението за прекратяване на производството е било издадено през месец януари 2016 г. То е било връчено на защитника на обвиняемия едва през февруари 2017 г. и то след разпореждане на наблюдаващия прокурор. Това е забавило приключването на делото с повече от една година.Инспекторите към ВСС открили и друго подобно производство, което продължило 12 години, 2 месеца и 15 дни. Производството било за участие в организирана престъпна група и кражба на чужд автомобил с цел имотна облага от връщането му.В продължение на 8 години производството е било спряно поради неразкриване на извършителя на престъплението. Месец след спирането му разследващият полицай възложил на полицейските органи да извършват действия за установяването самоличността на извършителя на престъпното деяние и на свидетели очевидци. Няма данни обаче през тези осем години по делото да са били предприети други действия за разкриване на извършителя освен издаденото от разследващия полицай постановление.Инспекторатът на ВСС констатира и че през времето, в което досъдебното производство не е било спряно, също били допуснати действия и бездействия на разследващите и прокурора, които довели до допълнително забавяне. През големи периоди от време - единият от две години и половина, а другият от 4 месеца, компетентните органи не извършили никакви действия по разследването.С действията и бездействията си разследващите органи и прокуратурата са причинили забавяне на производството с общо 10 години и 10 месеца. В крайна сметка то е прекратено поради недоказаност на обвинението.", "date": "2017.10.09", "title": "Две 12-годишни досъдебни производства откриха инспектори"}
{"url": "https://news.bg/society/balgarite-sa-s-nay-niski-zaplati-na-balkanite.html", "text": "Българите са с най-ниски заплати на Балканите, а след нас се нарежда само Албания. \"Второто полугодие виждаме 11% ръст на средната работна заплата, ако се запази динамиката ще стигнем 15%. Произвеждаме повече, има растеж. Пазарът на труда се \"нагорещява все повече, натискът на синдикатите също ускорява увеличението на заплатите\". Това заяви Пламен Димитров, президент на КНСБ при откриване на международна та конференция на тема: \"Жизнено равнище в центъра на вниманието на синдикатите\", организирана от КНСБ и фондация \"Фридрих Еберт\".Той отбеляза успех на кампанията на синдикатите \"Искам 100 лв върху заплатата си\". Статистиката показва, че СРЗ се е увеличил с 10%, което прави 96 лв. Някъде има увеличение 100-200 лв, но някъде е 30-40 лв. Въпреки това заплатите у нас са все още много ниски.Президентът на КНСБ отбеляза, че над 400 000 работни места, загубени по време на кризата още не са възстановени.Въпреки добрите икономически показатели работещите бедни са се увеличили от 7,8% на 11% и очевидно що се касае до разпределението има изкривявания.Отчетено беше заявеното намерение на финансовия министър за 10% увеличение на заплатите в администрацията като добра първа стъпка.Средната работна заплата в София е минала 1400 лв., затова 10% увеличение е малко, за да се навакса това увеличение в бюджетната сфера.Изнесени бяха данни, според които най-високи заплати на Балканите получават в Словения и Гърция. Най-малко се плаща в България. Това сочи сравнителен анализ на средната работна заплата в Сърбия, Черна гора, Босна и Херцеговина, Албания, Хърватия, Румъния, Словения, Македония. Само Албания е след нас.За месец март 2017 г, средната работна заплата на Балканите в евро е 503 за България, 703 евро получават румънците, 1624 е в Словения, Албания-339 евро (2016г), в Хърватия - 1086, Македония - 537. Само в Сърбия СРЗ е като тази у нас. Данните са на националните статистически служби и народните банки на съответните страни.По икономически дейности различията в заплащанията са още по-големи - при производството на напитки СРЗ в Сърбия е с 26,7% по- висока от тази у нас, при лекарствата - с 42%, при дейности по обслужване на сгради и озеленяване - с 34,2%. Само в Македония е подобно положението.За второто тримесечие на 2017 г СРЗ е най-висока в сектора на информационните технологии - 3037 и на въздушния транспорт - 2721 лв. И най- ниска в персоналните услуги - 552 и ресторантьорството - 573 лв. Най- висок ръст спрямо второто тримесечие на 2016 г СРЗ бележи в Рибното стопанство с 48,1% и спомагателните дейности и добива с 31,2%.Ценовото равнище у нас е по- високо отколкото в другите страни на Балканите.", "date": "2017.10.09", "title": "Българите са с най-ниски заплати на Балканите"}
{"url": "https://news.bg/world/zashtitnik-na-srebrenitsa-opravdan-ot-sad-v-saraevo.html", "text": "Съд в Сараево оправда Насер Орич по обвинения във военни престъпления, съобщава АФП.Орич е бивш бошняшки военен командир, ръководил босненските въоръжени сили в района на Сребреница по време на войната в Босна през 1992-1995 г.Той беше обвинен през 2006 г. в извършване на военни престъпления от Международния наказателен трибунал за бивша Югославия в Хага. Обвинението се състои от допускане на убиването на сърби, както и тормозенето на сръбски пленници към края на 1992 и началните месеци на 1993 г. Обвинен е също и в разрушаване на инфраструктурата и домовете на цивилното население в качеството му на военен.В родината си Орич е смятан за герой и защитник на Сребреница, а в Сърбия - за военнопрестъпник.50-годишният беше телохранител на бившия югославски президент Слободан Милошевич и един от малкото босненски командири, които са съдени за престъпления срещу сърбите.Той беше оправдан по обвинения в убийството на трима сръбски затворници през 1992 г. Друг босненски военнослужещ, Сабахудин Мухич, също е оправдан.Орич защитаваше Сребреница, където около 8000 мюсюлмани бяха избити от сръбските сили - най-голямото клане в Европа от Втората световна война.През 2006 г. той беше осъден на 2 г. затвор от Международния наказателен съд, тъй като не е направил достатъчно, за да защити сръбското население в Сребреница. При обжалване през 2008 г. беше оправдан, което вбеси сърбите.Орич беше арестуван в Швейцария през 2015 г. във връзка със сръбска заповед, но беше екстрадиран в страната си, за да се изправи пред съда.През 2009 г. беше осъден на две години затвор в Сараево за незаконно притежание на оръжие, но впоследствие президентът го помилва.", "date": "2017.10.09", "title": "\"Защитник\" на Сребреница оправдан от съд в Сараево"}
{"url": "https://news.bg/int-politics/iran-zaplashi-sasht-sas-sakrushitelen-otgovor-ako-obyavyat-revolyutsionnata-gvardiya-za-teroristi.html", "text": "Външното министерство на Иран предупреди САЩ, че ще предприеме \"решителен и съкрушителен\" отговор в случай, че Вашингтон обяви Ислямската революционна гвардия за терористична групировка, съобщават иранската новинарска агенция \"Тасним\".\"Надяваме се, че САЩ няма да направят тази стратегическа грешка\", изтъкна говорител на външното ведомство на Ислямската република, като добави: \"Ако го сторят, реакцията на Иран ще бъде твърда, решителна и съкрушителна.\"След като \"Файненшъл таймс\" съобщи, че САЩ могат да определят Революционната гвардия на Иран като \"терористична групировка\", Мохамед Али Джафари, който е началник на гвардията, заплаши да започне да разглежда американската армия \"по подобие на (терористичната групировка) \"Ислямска държава\".\"Ако информацията е вярна относно глупостта на американското правителство за разглеждането на Революционната гвардия като терористична групировка, тогава Революционните гвардейци ще разглеждат американската армия по подобие на \"Ислямска държава\" по целия свят, особено в Близкия изток\", предупреди Джафари.", "date": "2017.10.09", "title": "Иран заплаши САЩ със \"съкрушителен отговор\", ако обявят Революционната гвардия за терористи"}
{"url": "https://news.bg/world/richard-talar-pecheli-nobela-za-ikonomika-za-2017-g.html", "text": "Нобеловата награда за икономика за 2017 година е присъдена на американеца Ричард Талър, съобщиха от Нобеловия комитет.Той печели наградата за \"приноса си в поведенческата икономика\".Талър е считан за един от пионерите в областта на поведенческата икономика и финансите. Специалист е в сферата на взимането на решения и инвестирането. Автор е на няколко книги и десетки статии.Той е професор по икономика и поведенчески науки в Чикагския университет, където ръководи Центъра за изследване в областта на взимането на решения. Научен сътрудник е в Националното бюро за икономически изследвания, където ръководи проекти, свързани с поведенческата икономика. Роден е в Ийст Ориндж, Ню Джърси, през 1945 г.Талър интегрира икономиката с психологията.С тази награда приключва ежегодната седмица на Нобеловите награди. Миналата година спечелиха британецът Оливър Харт и финландецът Бенгт Холмстрьом за \"приноса им в договорната /контрактната/ теория\".Наградата е учредена през 1968 г. от Шведската банка, най-старата централна банка в света (основана 1668). Въпреки че наградата не присъства в завещанието на Алфред Нобел, тя се отъждествява с Нобеловите награди и получателите й се обявяват като Нобелови лауреати на съответната церемония.От 1969 година 50 награди са раздадени. Само една жена е печелила Нобеловата награда за икономика. Средната годишна възраст на лауреатите е 67 години.Церемонията по награждаването е по традиция на 10 декември в Стокхолм, когато и умира основателят на Нобеловата премия - шведският предприемач и изобретател Алфред Нобел (1833-1896). Носителят на Нобеловата награда получава 9 милиона шведски крони ( 1,12 милиона долара) или с един милион шведски крони повече от предишни години. Увеличението на размера на наградата (8 милиона шведски крони или около 953 хиляди американски долара през 2016 г.) е в резултат на финансовата стабилност на фонда.Нобеловата награда се присъжда от 1901 година.", "date": "2017.10.09", "title": "Ричард Талър печели Нобела за икономика за 2017 г. "}
{"url": "https://news.bg/crime/politsay-strelya-po-17-godishen-beglets-v-devnensko.html", "text": "Полицай стреля по 17-годишно момче, бягащо от местопрестъпление. Осман тръгнал да бяга след като 19-годишният му брат Али катастрофирал в полицейска кола.19-годишния Али от село Пет Могили е попречил на полицията да изпълни задълженията си като не е спрял на сигнал със стоппалка.В неделя около 11 часа 19-годишния мъж шофирал колата на баща си, когато на входа на село Генерал Колево полиция дала сигнал с палка, за да спре. Али не спрял на сигнала и продължил да се движи. Наложило се да бъде преследван от полицейския екип с микробус \"Фиат Ивеко\". Полицейската кола подала и звуков и светлинен сигнал, но Али не се подчинил. В края на селото 19-годишният се врязал в полицейския автомобил. От проверката след катастрофата станало ясно, че Али никога не е имал книжка. Двамата му спътници в колата побегнали в опит да се укрият. Полицейският екип отправил предупреждение към бегълците да спрат. След това единия полицаи стрелял два пъти със служебния си пистолет и улучил едно от бягащите момчета -17-годишния Осман. Момчето е настанено в болница без опасност за живота. Все още се издирва третия участник, който също е от село Пет могили.Окръжния следствен отдел към Окръжната прокуратура във Варна разследва и действията на полицая, произвел изстрелите срещу беглеца. Така служителят на реда е причинил лека телесна повреда на 17-годишния Осман.Предвиденото в закона наказание за престъплението на Али пък е 3 години затвор и глоба от 500 до 2000 лева. Към момента прокуратурата е образувала бързо производство спрямо младия мъж.", "date": "2017.10.09", "title": "Полицай стреля по 17-годишен беглец в девненско"}
{"url": "https://news.bg/int-politics/turskata-armiya-obyavi-nachalo-na-voennata-operatsiya-v-siriyskata-provintsiya-idlib.html", "text": "Два дни след като турският президент Реджеп Тайип Ердоган обяви, че турската армия ще подпомогне бунтовниците от Свободната сирийска армия в новопредприето настъпление срещу терористите, Турция обяви официалното начало на операцията в сирийската провинция Идлиб, понастоящем контролирана от терористите от Фронт \"Ал Нусра\".Турският Генерален щаб обяви началото на операцията в Идлиб, добавяйки, че в ход са разузнавателни дейности, като се създават постове за прекратяване на огъня.\"Съгласно споразуменията, постигнати в Астана за създаването на зона за деескалация в Идлиб, турските въоръжени сили като една от страните гаранти (на прекратяването на огъня в Сирия) започнаха разузнавателна операция за създаване на постове за мониторинг на примирието на 8 октомври\", обявиха от Генералния щаб на турската армия.Официалното изявление идва, след като Ердоган обяви в събота, че Анкара планира да разположи войници в Идлиб, където бойци от Свободната сирийска армия, подкрепяни от Анкара, започнаха операция. Ден по-късно Ердоган заяви, че \"ако не предприемем нашите мерки, бомби ще падат върху градовете ни\".Понастоящем Идлиб е контролиран най-вече от терористичната групировка \"Тахрир ал Шам\", която е оглавявана от бившата Фронт \"Ал Нусра\", които са бивш клон на \"Ал Кайда\" в Сирия. Групировката не е част от споразумението за създаване на зона за деескалация в Идлиб, договорена по време на мирните преговори за Сирия в Астана.Коментирайки операцията в Идлиб вчера, от своя страна турският премиер Бинали Йълдъръм каза, че действията на Анкара в Идлиб са координирани с Русия. От руското военно министерство все още не са коментирали плановете на Турция за операцията в Идлиб, но руският външен министър Сергей Лавров заяви по-рано, че Русия е готова да подкрепи въоръжени групировки, които се бият срещу Фронт \"Ал Нусра\" в Идлиб.Операцията в Идлиб е втората турска военна операция на сирийска територия. От август 2016 г. до март 2017 г. турската армия проведе операция \"Ефратски щит\", която целеше разчистването на сирийския пограничен град Джараблус и околния район от терористичната групировка ДАЕШ (\"Ислямска държава\").", "date": "2017.10.09", "title": "Турската армия обяви начало на военната операция в сирийската провинция Идлиб "}
{"url": "https://news.bg/world/nato-razpolaga-mnogonatsionalni-sili-v-rumaniya.html", "text": "НАТО даде началото на нови многонационални сили в Румъния, съобщава Ройтерс.Това е поредната мярка на НАТО за възпиране на Русия по източния фланг на алианса и за следене нарастващото руско присъствие в Черно море след анексирането на Крим през 2014 г.Първоначално Румъния ще приеме войници от 10 натовски държави, включително Италия и Канада, а впоследствие из страната ще бъдат разположени сухопътни, военновъздушни и военноморски сили с 900 американски войници.\"\", каза президентът на Румъния Клаус Йоханис пред Парламентарната асамблея на НАТО в Букурещ.Не сме заплаха за Русия, а искаме съюзническа стратегия в дългосрочен план, нуждаем се от диалог от силна позиция на отбраната и обезсърчаването, изтъкна той.Москва обвинява НАТО, че се опитва да се доближи до руските граници и заплашва стабилността в Източна Европа, което се отрича от алианса.Няма подробности колко общо войници ще бъдат разположени в Румъния. По-рано представители на НАТО поясниха, че ще бъдат разположени около 3000-4000 войници.В допълнение към съществуващите натовски военноморски патрули в Черно море морското присъствие ще включва повече акостирания на пристанища в Румъния и България, както и засилване на ученията в ограничен мащаб.Първоначално военновъздушните сили на НАТО ще бъдат ограничени, но Великобритания ще разположи бойни самолети в Румъния. Канада вече патрулира в румънското въздушно пространство. Италия патрулира пък във въздушното пространство на България.Генералният секретар на НАТО Йенс Столтенберг е в Румъния във връзка със събитието. ", "date": "2017.10.09", "title": "НАТО разполага многонационални сили в Румъния"}
{"url": "https://news.bg/crime/otvaryat-troyan-karnare-za-vsichki-prevozni-sredstva.html", "text": "Движението през прохода Троян-Кърнаре е отворено за всички превозни средства, съобщават от Агенция \"Пътна инфраструктура\".Екипите на пътноподдържащите фирми, Гражданска защита и горските стопанства продължават работата за разчистване на \"Петрохан\" - от билото до с. Бързия. Целта е до края на деня и по него да бъде възстановено движението.АПИ призовава отново всички шофьори, на които им предстои пътуване през високопланинските проходи, да не тръгват с летни гуми. Поради високата надморска височина е възможно при падане на температурите да има заледявания и хлъзгавост на настилката.", "date": "2017.10.09", "title": "Отварят Троян-Кърнаре за всички превозни средства"}
{"url": "https://news.bg/world/v-holandiya-chetiri-partii-sformirat-koalitsiya-sled-208-dni-pregovori.html", "text": "Лидерите на четири холандски партии, водещи преговори за формиране на следващото правителство, постигнаха съгласие за програмата на новата дясноцентристка коалиция, съобщава АП.Преговорите продължиха 208 дни.Ръководителите на четирите партии напуснаха масата за преговори в понеделник сутринта, за да представят плана на парламентарните си групи, който все още може да претърпи малки изменения.Премиерът Марк Рюте се очаква официално да разкрие програмата във вторник с лидерите на християндемократите, центристката партия D66 и християнския съюз.След изборите на 15 март коалицията ще държи мнозинството (само +1 място) в долната камара на холандския парламент.", "date": "2017.10.09", "title": "В Холандия четири партии сформират коалиция след 208 дни преговори"}
{"url": "https://news.bg/crime/sled-7-mesetsa-v-aresta-obvineniyat-za-ubiystvoto-v-borisovata-ostava-tam.html", "text": "Съдът не уважи молбата на Йоан Матев за по-лека мярка за неотклонение. Обвиненият за  остава в ареста.Йоан Матев, обвинен за убийство по особено мъчителен начин на Георги Игнатов в \"Борисовата градина\" през 2015 г., остава в ареста, след като съдът остави без уважение молбата му за промяна на мярката му за неотклонение \"задържане под стража\" в по-лека.Според съда има опасност Матев да извърши ново престъпление или да се укрие, а събраните улики доказавали, че обвиняемият е автор на деянието.Съдът посочва като доказателство телефонна комуникация и интернет трафик, установени от мобилна клетка, които по време съвпадат със записите от камерите, където е установено бягащо лице. Свидетелските показания на съучениците на Матев посочват специфични негови белези, които водят до извод, че заснетото лице на камерите е той. Също така съучениците му свидетелстват, че след деянието е забелязан в тоалетните на училището да се преоблича. Свалени са и всичките му снимки от профил в социалната мрежа.Преподавателите от училището свидетелстват, че дълго време след деянието Матев не е посещавал училище.По показания на брат му Марсел Матев той е признал пред него, че е извършил убийство, опитвайки се да ограби жертвата. По същите тези показанията е установен нож, който е даден за ДНК анализ, но не е установена връзка с обвиняемия. Тройната съдебно-медицинска експертиза установява възможност за използване на ножа от Йоан Матев.Защитата на обвиняемия поиска промяна на мярката в по-лека, тъй като са изминали вече 7 месеца и 17 дни от налагане на мярката за неотклонение и той не е бил нужен на органите на следствието.Според защитата в делото не се съдържат доказателства, че Матев е автор на деянието. Доказателствата били косвени, а съдебните експертизи не са установили ДНК следи или кръв от обвиняемия.Според защитата и свидетелските показания на съучениците на Йоан Матев не са убедителни, че бягащото лице от камерите е той.Йоан има чисто съдебно минало и не е криминално проявен, аргументира исканията си защитата. Тя поиска да се промени мярката, за да може лицето да продължи образованието си. Матев също поиска по- лека мярка, за да завърши образованието си.От прокуратурата поискаха да се потвърди наложената мярка. Според тях доказателствата водят до извода, че Йоан Матев е извършителя на убийството.Решението на съда подлежи на обжалване пред САС.Припомняме, Йоан Матев беше обвинен за убийството на 15-годишния Георги Игнатов в Борисовата градина през юни 2015 г. Убийството беше извършено срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след деянието на сайта си МВР беше публикуван , показващ как младеж бяга от района на престъплението, с апел за съдействие за изясняване на самоличността на бягащия предполагаем извършител на убийството. от полицията в началото на тази година, близо година и половина след извършването на деянието. Тогава брата на задържания съобщи, че Йоан признал пред него за деянието си. По-късно, спрямо обяснение от разказ на свидетел, беше намерено и оръжието, с което Георги е бил намушкан.След извършването на деянието младежът променил външността си изцяло.Припомняме и че при задържането на Йоан се появи информация, че директорът на училището, в което той учил, както и съученици на задържания знаели за извършеното от него престъпление.", "date": "2017.10.09", "title": "След 7 месеца в ареста, обвиненият за убийството в Борисовата остава там"}
{"url": "https://news.bg/crime/shestima-balgari-sa-arestuvani-za-trafik-na-hora-v-gartsiya.html", "text": "Гръцката полиция е арестувала осем трафиканти на мигранти, сред които шестима българи, предаде БНТ.Те са прекарали незаконно 49 мигранти през границата между Гърция и Турция.Освен българите за незаконен трафик на хора са задържани сириец и пакистанец. Те са били арестувани в събота в североизточната част на страната.В единия от случаите двама българи били скрили 17 сирийци в туристически автобус. В други два случая полицията преследвала два автомобила, за да арестува четирима български контрабандисти.", "date": "2017.10.09", "title": "Шестима българи са арестувани за трафик на хора в Гърция "}
{"url": "https://news.bg/regions/pozharat-v-burgas-e-zasegnal-i-blizkata-bolnitsa.html", "text": "Пожарът в Бургас е засегнал и сградата на Диспансера за онкологични заболявания, който се намира в района. Вследствие на високата температура са се счупили някои прозорци на сградата на болницата, съобщи bTV.В сградата е имало 7 души. Ситуацията обаче е била овладяна и не се е наложило хората в здравното заведение да бъдат евакуирани.Припомняме, пожарът възникна около 20 часа вчера в центъра на Бургас. Пламъците напълно са унищожили изоставена сграда на улица \"Иван Богоров\". В непосредствена близост до пожара има и бензиностанция, която не е била засегната от бедствието. За гасенето на пожара са били изпратени 4 пожарни коли и 15 огнеборци.Предполага се, че пожарът е бил причинен от бездомни хора, които нощували в старата сграда. Според другата версия огънят е бил умишлено запален, защото имотът бил много апетитен.", "date": "2017.10.09", "title": "Пожарът в Бургас е засегнал и близката болница"}
{"url": "https://news.bg/politics/za-kanev-lichnata-otgovornost-na-borisov-za-bezkontrolnata-vlast-e-ogromna.html", "text": "Радан Кънев обясни, че ултиматумът на Валери Симеонов на сайта на Министерски съвет, трябва да има обяснение. Вецепремиерът пусна ултиматум към медиите и в своя Фейсбук , в който настоява . Управляващите са объркани, че нямат верен ход заради всички скандали с роднински назначения\", коментира Кънев пред Нова телевизия.\"Моята тревога е, че тук става въпрос за една обща нервност на властта. Управляващите са объркани, че нямат верен ход заради всички скандали с роднински назначения\", допълни Кънев.Той смята, че заради безконтролния характер на властта и впечатлението, че няма алтернатива, личната отговорност на Борисов е огромна.\"Хора като Антон Тодоров има много във властта. Байганьовщината е важен елемент на българската политика. Всеки един отделен депутат на ГЕРБ е там само по една причина - че лидерът е гарантирал за него, че партийната машина за Цветанов работи за него. Не могат днес да кажат - случват се грешки. Грешки могат да се случат в демократична партия, а не в авторитарна. Лично лидерът носи отговорността за тях и да вземе да я поеме, като отстрани такива депутати и покаже, че има власт\", заяви Радан Кънев.", "date": "2017.10.09", "title": "За Кънев личната отговорност на Борисов за безконтролната власт е огромна"}
{"url": "https://news.bg/world/gartsi-vilneyat-sreshtu-balgari-zaradi-ubiystvoto-na-o-krit.html", "text": "Местни жители на остров Крит са променили отношението си спрямо българската общност там след задържането на двама наши съграждани за убийство.Припомняме, двама българи бяха задържани на остров Крит за убийството на 63-годишен кардиолог. Мъжът е бил застрелян в събота, 7 октомври, а гръцките власти са задържали за престъплението служителя на криминалната полиция в Казанлък Красимир Карчев. Арестуваният признал за извършването на деянието, като посочил и причината - имал връзка със съпругата на гръцкия гражданин. Карчев заявил, че отишъл в Гърция специално, за да извърши убийството. Съпругата на доктора, която също е българка, беше задържана за съучастничество.Жестокостта на убийството обаче коренно променило отношението на местните жители спрямо българите на острова. По думите на представителя на българската общност на остров Крит Петър Анастасов престъплението е върнало години назад малката българска общност, която се опитвала да се интегрира на острова от десетилетия.Пред bTV Атанасов обяснява, че отишъл да поднесе съболезнования на семейството на жертвата, когато чул реплики от сорта на \"всички да се омитат от тук, да си обират багажа, да не се случи нещо... Ако това беше в еди-кое си село, досега всички щяха да са избити\". Тези настроения притесняват българите, които живеят в района.Атанасов посочи и че не познава лично нито жертвата, нито извършителите. Те живеели в отдалечен край на острова, където населените места били по-малки.Изяснено е още, че българката водела охолен начин на живот. Според слухове тя била домашна помощничка на семейството на кардиолога, който вече имал съпруга. Той обаче се развел, за да се ожени за българката. Предполага се и че кардиологът е бил доста заможен.", "date": "2017.10.09", "title": "Гърци вилнеят срещу българи заради убийството на о. Крит"}
{"url": "https://news.bg/crime/proveryavat-zasileno-tovarnite-avtomobili-i-avtobusite-tazi-sedmitsa.html", "text": "От 9 до 15 октомври ще се проведе полицейска операция по линия на европейската мрежа на службите на пътна полиция TISPOL. В рамките на операцията ще се проверяват главно товарни автомобили и автобуси.Операцията по засилен контрол ще се проведе на територията на всички държави членки на ЕС. Статистиката на МВР гласи, че основните причини за възникването на инциденти с участието на товарни автомобили и автобуси са свързани с неспазването времето за почивка от водачите и превишаването на скоростта. Другите причини за произшествия с участието на ТИР-ове и автобуси били употребата на алкохол и упойващи вещества, както и превозването на необезопасени товари. Често се срещало и автомобилите да бъдат претоварени, което допълнително водело до инциденти на пътя.В хода на проверката служителите на \"Пътна полиция\" ще следят и за сключена валидна задължителна застраховка \"Гражданска отговорност\", както и за това дали автомобилите имат заплатена винетна такса.В проверките ще участват служители на Изпълнителна агенция \"Автомобилна администрация\". В проверките ще се включат служители на криминална и икономическа полиция. Те ще следят за нелегални мигранти, притежание и пренос на наркотични и упойващи вещества и транспортиране на крадени стоки. Ще се следи и за превоз на стоки, различни от упоменатите в документите за товара.", "date": "2017.10.09", "title": "Проверяват засилено товарните автомобили и автобусите тази седмица"}
{"url": "https://news.bg/politics/goranov-obeshta-55-mln-lv-na-mvr.html", "text": "\"Ако има някъде целенасочено увеличение, това е в МВР. И сега не можем да ги оставим без никакво увеличение. Ще обсъдим с министър Радев едно диференцирано увеличение, което ще засегне полицаите на терен. Говорим за 55 млн. лв. повече разходи за персонал, но не искам да навлизаме в технически детайли, малко е рано\", коментира пред БТВ финансовият министър Владислав Горанов.Почти всички сектори финансирани от бюджета получват увеличение. Според него потреблението расте и има ръст на доходите а в последните месеци е \"почти двуцифрено\". Социалнослабите , които са пасивни на пазара на труда не го усещат, смята Горанов.Като дебелашка шега, извън контекста на разговора коментира той скандала с изказването на депутата от ГЕРБ Антон Тодоров пред Виктор Николаев, който се разрази миналата седмица. Горанов се въздържа да коментира \"Ако гледаме буквално думите, заплаха имаше, но ако ги гледаме в контекста и смисъла, който е искал да вложи Антон Тодоров, не го разбирам така. Той е един изключително ерудиран мъж и не би си позволил в ефир да изкаже такава заплаха. Подобни заплахи не се правят в ефир\", добави Горанов. \"Не съм говорил с него,. Той вероятно има своите аргументи. Не съм морален стожер нито в партията, нито в правителството\", коментира Горанов. Допълни, че е малко учуден от нагнетяването на напрежението по случая.", "date": "2017.10.09", "title": "Горанов обеща 55 млн. лв. на МВР"}
{"url": "https://news.bg/politics/za-karanikolov-protestite-na-sluzhitelite-na-emko-prilichat-na-reket.html", "text": "\"Основният проблем на \"Емко\" е, че не притежава достатъчно складове, заради което бяха оставени около сто контейнера боеприпаси на производствената площадка. Тези контейнери трябва да са в складове, иначе е опасно\", коментира министърът на икономиката Емил Краниколов пред БНТ.\"След като  с продукцията си. Производството не е спирано, а вече продукцията може да се продаде, като интерес има\", допълни той. Недоумява защо продължават протестите на работниците от \"Емко\", вижда в това опит за \"рекет\" към държавата.Със съдействието на \"Кинтекс\" контейнерите на \"Емко\" са закарани на пристанище Бургас и се съхраняват при пълна безопасност. Караниколов напомни, че \"Кинтекс\" е прекратил договорите си с \"Емко\" и е подписал с ВМЗ \"Сопот\", за да обезпечи собствените си договори с трети страни-потребители. \"Въпросът е защо държавното дружество \"Кинтекс\" е сключило договор с по-скъпа частна компания\", допълва той.Караниколов очаква ръст на икономиката от 4% до края на годината и сходен ръст на БВП, като по ръст на БВП България е в топ 4 в Европа.\"Доходите в частния сектор се увеличават до 9,9%. Министърът на финансите обмисля увеличаване на заплатите и в публичния сектор. Ще внеса предложение за мерки за насърчаване на инвеститорите, като ще предоставяме средства за обучение на нови кадри. Искаме да покрием над 50%, а в региони с голяма безработица - над 70. Науката и образованието трябва ефективно да се влеят в икономиката\", допълни още той.Караниколов иска диалог и с опозицията, защото за икономиката се искат общи усилия. \"Икономиката се развива с конкретни мерки. Трябва да погледнем производството и високотехнологичния сектор\", допълни той", "date": "2017.10.09", "title": "За Караниколов протестите на служителите на Емко приличат на рекет"}
{"url": "https://news.bg/crime/zadarzhaha-nad-polovin-ton-kontrabandni-perilni-preparati.html", "text": "Служителите на ГКПП \"Лесово\" са задържали над половин тон контрабандни перилни препарати.Нелегалната стока е била намерена в лек автомобил с българска регистрация, който влизал в страната от Турция. В него имало 419 броя недекларирани перилни препарати, омекотители, шампоани, ароматизирани води и други препарати за бита.Митничарите проверили автомобила по искане на служителите от \"Гранична полиция\". В хода на проверката те открили в багажника и купето на колата рекордното количество недекларирани перилни препарати.Препаратите били в различни опаковки и от различни марки. Общото им тегло възлиза на 514 килограма.Установено е, че препаратите са собственост на един от пътниците в автомобила, който е български гражданин. Срещу него е съставен акт за нарушение на Закона за митниците.", "date": "2017.10.09", "title": "Задържаха над половин тон контрабандни перилни препарати"}
{"url": "https://news.bg/crime/mitnichari-otkriha-nelegalen-alkohol-skrit-v-senoval.html", "text": "Мобилна митническа група на Централното митническо управление е задържала над 1 тон незаконен алкохол. Спиртната напитка била скрита в сеновал, в частен имот в община Червен бряг.По случая е установено, че на 5 октомври митничарите предприели действия по извършването на проверка в къща и стопански двор в село в община Червен бряг. В хода на проверката митничарите открили общо 1072 литра течност с мирис на алкохол.Алкохолът е бил разпределен в пластмасови туби с различни вместимости като по-голямата част от нелегалната акцизна стока била заровена в сено на втория етаж на стопанска постройка, който бил пригоден за сеновал. Останалата част от алкохола била намерена в мазето на къщата.Собственикът на имота не е представил документи за заплатен акциз. Алкохолът е иззет, изпратени са проби за лабораторен анализ. Предстои образуване на административнонаказателно производство.", "date": "2017.10.09", "title": "Митничари откриха нелегален алкохол, скрит в сеновал"}
{"url": "https://news.bg/bulgaria/rabotnitsite-ot-emko-si-iskat-i-dogovorite.html", "text": "С викове оставка и мафия започна поредният протест на работниците от \"Емко\" на площад \"Независимост\".Днешният протест е 12-ти поред. Протестиращите носят трансперанти с лика на министър Караниколов, на които пише \"Той\", както и надписи: \"Вън мафията от нашия бранш\".Димитрина Маркова, финансов директор на предприятието, заяви пред събралите се работници: \"Г-н министър, вие и тази сутрин казахте, че ние рекетираме държавата. Вие ни рекетирате, вие ние отнемате договорите.\"Маркова цитира писмо от външнотърговското дружество \"Кинтекс\", съдържащо указания за методиката на изпитания и начина на тестване на продуктите за Индия. Маркова посочи, че за други дестинации няма проблем, но за Индия имат проблем... Това е рекетьорство от държавното дружество \"Кинтекс\" с принципал министъра на икономиката. Малко преди да започне протеста самият министър Караниколов заяви, че протестите са форма на рекет.\"Не искаме чуждо - искаме си нашето - вие сте този, който отне лиценз противозаконно\", посочи Маркова.\"Те дължат, ние имаме да вземаме - крадци\", заяви още финансовият директор. Искаме си нашето, не чуждото, каза още тя във връзка с прекратените три договора на предприятието.\"Лишават ни от изконното право на труд\" - извика от трибуната и Красимир Падарев, директор производство на ЕМКО в Монтана. Последваха викове \"мафия\".По думите на Падарев лицензът е бил бе върнат, защото са били неуморни.Не е честно срещу тези отрудени хора да действате така - на принципа разделяй и владей, заяви Маркова и визира противопоставянето им с ВМЗ Сопот.Малко след 10 часа стана ясно, че премиерът Бойко Борисов е решил да се срещне с протестиращите, които още миналата седмица настояха на разговор само с него.Димитрина Маркова и Красимир Падарев приеха, като на срещата в Министерски съвет присъства и министърът на икономиката Емил Караниколов. Представителите на Инициативния комитет обявиха решението да приемат протегнатата ръка за диалог.От трибуната на протеста те заплашиха, че ако до сряда няма решение на техния казус в протеста ще се включат не 1300 човека, а много повече и тогава всички ще отидат при тях.Протестиращите направиха символична стена под прозорците на Министерски съвет, където се очаква да се проведе срещата.Припомняме, в петък Междуведомственият съвет по отбранителна индустрия и сигурност на свое заседание единодушно реши , след като разгледа доклада на полицията, в който се констатира, че са изпълнени предписанията относно нередностите, носещи пряка опасност за работниците и населението. Връщането на лиценза бе отлагано няколко пъти с мотива, че все още има неотстранени нередности.Работниците на \"Емко\" протестират от два месеца.  протестираха отново, като този път окупириха и жълтите павета в София. Така и успяха да издействат  Тогава.На пресконференция миналата седмица Караниколов защити като целесъобразни преподписаните договори с ВМЗ-Сопот, тъй като цените, предложени от държавния военнопромишлен комплекс, са с 10% по-ниски от тези на \"Емко\".Според него \"Кинтекс\" и ВМЗ - Сопот ще реализират по-добра печалба.", "date": "2017.10.09", "title": "Работниците от \"Емко\" си искат и договорите"}
{"url": "https://news.bg/world/cherveniyat-krast-drastichno-sakrashtava-prisastvieto-si-v-afganistan.html", "text": "Международният комитет на Червения кръст драстично съкращава операциите си в Афганистан след поредната атака със загинали срещу тях, съобщава \"Ройтерс\".Съобщението в понеделник подчертава влошаването на сигурността на групите за помощ в Афганистан, където МКЧК работи повече от 30 години и провежда своята четвърта по големина хуманитарна програма.\"Излагането на риск се превърна в най-голямото ни предизвикателство и загриженост\", коментира Моника Занарели, ръководител на МКЧК в Афганистан, на пресконференция в афганистанската столица Кабул.\"Нямаме друг избор, освен драстично да намалим присъствието си в Афганистан\", добавяйки, че решението ще засегне особено операциите на север, където съоръженията в Мазар-и-Шариф и Кундуз ще бъдат затворени или съкратени.Макар да отбелязва, че МКЧК не \"напуска\" Афганистан, тя добавя, че е необходимо да се преразгледа присъствието на организацията, за да се предотвратят повече загуби.През февруари шестима служители на МКЧК бяха убити при нападение на помощен конвой в далечния север, а миналия месец физиотерапевтка от испанския Червен кръст, работеща в северния град Мазар-и-Шариф, беше застреляна от един от пациентите си.Освен това от организацията напомнят, че през последната година четирима служители са били отвлечени.", "date": "2017.10.09", "title": "Червеният кръст драстично съкращава присъствието си в Афганистан"}
{"url": "https://news.bg/politics/borisov-zakasnya-za-ksns-zaradi-gnevnite-rabotnitsi-na-emko.html", "text": "Заседанието на Консултативния съвет за национална сигурност (КСНС) започна в отсъствието на премиера Бойко Борисов. Причината за това е, че премиерът Борисов и икономическият министър Емил Караниколов са поканили протестиращи работници от \"Емко\" на среща. Едва след срещата си с протестиращите премиерът влезе на \"Дондуков\" 2. В същото време при президента вече влязоха правосъдният министър Цецка Цачева, министърът на вътрешните работи Валентин Радев, министърът на финансите Владислав Горанов, главният прокурор Сотир Цацаров, председателят на Държавна Агенция \"Национална сигурност\" Димитър Георгиев.В Консултативния съвет се включиха още председателят на Народното събрание Димитър Главчев и председателят на ВКС Лозан Панов. От страна на ГЕРБ при президента влезе зам.-председателя на ГЕРБ Цветан Цветанов, лидерът на БСП Корнелия Нинова и лидерът на ДПС - Мустафа Карадайъ. От свои източници News.bg научи, че Борисов не е изпратил официален отказ да участва в КСНС. Към момента на негово място присъства началникът на кабинета му Румяна Бъчварова.Заседанието на КСНС е на тема \"Необходими законодателни мерки за противодействие на корупцията\".ГЕРБ и БСП излязоха с два отделни законопроекта за борба с корупцията. И според двата текста се създава нов антикорупционен орган.Ябълка на раздора обаче между ГЕРБ и БСП стана преди всичко това кой ще назначава председателя на бъдещата антикорупционна структура.  настояват това да става с акт на правителството, а от искат президентът да назначава ръководителя на новия орган.", "date": "2017.10.09", "title": "Борисов закъсня за КСНС заради гневните работници на \"Емко\""}
{"url": "https://news.bg/regions/ribari-se-pritesnyavat-v-cherno-more-nyama-palamud.html", "text": "Рибарите на родното ни Черноморие са притеснени от слабия си улов на паламуд. Пресният паламуд, който по принцип се лови по това време на годината, е изчезнал, съобщи БНТ.Паламуд нямало и на тържищата в крайморските градове.Според разкази на рибарите в началото на месец септември уловът на паламуд бил добър. Седмица по-късно обаче рибата изчезнала.Рибарите нямат представа защо рибата е изчезнала. Предполагат, че това се дължи на замърсеното море и лошите атмосферни условия.Заради слабия улов, рибарите търпят сериозни загуби. Едно влизане в морето струвало около 50 лева. Поради това мнозина от риболовците вече са започнали да зазимяват лодките си.Малко са рибарите, които чакат рибата да се появи. В същото време пресният паламуд е изчезнал от рибната борса в Бургас. В момента рибата се продава само замразена и струва около 10 лева на килограм.", "date": "2017.10.09", "title": "Рибари се притесняват - в Черно море няма паламуд"}
{"url": "https://news.bg/finance/v-pleven-gabrovo-i-burgas-srednata-zaplata-raste-po-barzo-ot-sofiya.html", "text": "Средната заплата в София остава с над 36% по-висока от тази в останалите градове в страната през второто тримесечие на 2017 година. В 3 региона обаче трудовото възнаграждение расте по-бързо от това в столицата - Плевен, Бургас и Габрово, съобщи . Споед данните на Националния статистически институт за месеците април, май и юни тази година в Плевен, Бургас и Габрово ръстовете на заплатите са съответно 11,6%, 11,3% и 10,9%. В сравнение с второто тримесечие на предходната година обаче стойностите на възнагражденията в изброените региони не са толкова високи - в Бургас средното възнаграждение е 836 лева, а в Габрово - 897 лева.Въпреки че растежът дава сигнал за положително развитие по отношение на средната заплата у нас, разликата между столицата и останалите региони остава съществена. В същото време 76% от работещите са заети в сектори, в които средната заплата е по-ниска от тази за страната.Изчисленията до средата на годината показват, че на две места средното трудово възнаграждение вече е над 1 000 лева. Това са столицата и Стара Загора, където то възлиза на 1 012 лева. За цялата страна средната заплата е 1040 лева.На другия полюс очаквано е Видин, заедно с Благоевград, Кюстендил, Силистра, Хасково и Смолян, като там сумата е под 760 лева. Специално за Видин средната заплата е на най-ниско ниво - 669 лева.Средната заплата продължава да бъде най-висока в сектора \"Създаване и разпространение на информация и творчески продукти\", където средното възнаграждение може да достигне до 2 306 лева. След него се нареждат заетите във финансите.", "date": "2017.10.09", "title": "В Плевен, Габрово и Бургас средната заплата расте по-бързо от София"}
{"url": "https://news.bg/int-politics/siriya-obvini-sasht-che-snabdyava-islyamska-darzhava-s-orazhiya.html", "text": "Сирийската армия обвини САЩ, че подпомагат терористите в страната да получат достъп до оръжия и друго военно оборудване, съобщават руски медии.Началникът на Главната оперативна дирекция на сирийската армия Али ал Али твърди, че САЩ са доставили на терористите над 1400 камиона въоръжение през лятото.\"Твърди се, че оръжията са предназначени за борба с терористите, но в крайна сметка те попаднаха в ръцете на терористите от ДАЕШ (\"Ислямска държава\") и Фронт \"Ал Нусра\", изтъкна Али.По-рано американското военно министерство настоя, че снабдява с оръжия Сирийските демократични сили (СДС), кюрдско-арабски алианс, който се сражава за освобождаването на град Ракка от ДАЕШ.", "date": "2017.10.09", "title": "Сирия обвини САЩ, че снабдява \"Ислямска държава\" с оръжия"}
{"url": "https://news.bg/world/moskva-potvardi-che-prodava-na-sauditska-arabiya-s-400-i-drugi-orazhiya.html", "text": "Русия и Саудитска Арабия са постигнали съгласие за доставка на противовъздушна система за отбрана С-400 и други оръжия, включително автомат \"Калашников\" AK-103, информират руски медии.През миналата седмица, по време на визитата на саудитския крал Салман в Москва, медии съобщиха, че Рияд е проявил интерес да закупи руски системи С-400.Русия и Саудитска Арабия достигнаха до споразумения за доставка на противовъздушни системи С-400, противотанкови ракетни комплекси \"Корнет\", тежка огнеметна система ТОС-1 \"Буратино\", гранатомети АГС-30 и автомати \"Калашников\" AK-103, заяви говорителят на Руската федерална служба за военнотехническо сътрудничество.Тя добави, че по време на визитата на Салман в Русия Рособоронекспорт и саудитската военна индустрия подписаха договор за лицензирано производство на автомати \"Калашников\" AK-103 и муниции в арабската държава.Говорителят поясни, че също е подписан меморандум за сътрудничество в отбранителната промишленост.", "date": "2017.10.09", "title": "Москва потвърди, че продава на Саудитска Арабия С-400 и други оръжия"}
{"url": "https://news.bg/int-politics/nato-rusiya-prevarna-kiberprostranstvoto-v-boyno-pole.html", "text": "Шейсет и третата годишна сесия на Парламентарната асамблея на НАТО, която се провежда в Букурещ с участието на делегати от над 50 държави, продължи работа днес с приемането на две резолюции - за кибервойната и за сигурността на Черноморския регион, съобщи БНТ с позоваване на румънския информационен сайт Зиаре.Единият документ, приет в отговор на \"превръщането на информацията в оръжие\", бе представен от докладчика Джейн Корди от Канада.\"Фейсбук и Туитър промениха из основи обществото. Тази революция промени политическите системи, международните отношения и световната сигурност. Социалните медии разшириха социалния диалог, вкараха в дискусията други проблеми, мобилизираха гражданското общество навсякъде по света. В същото време социалните медии могат да доведат до раздробяване и поляризиране на обществото и да предоставят по-голяма видимост на радикални мнения, както и да спомогнат за разпространението на фалшиви новини.\" - заяви Джейн Корди.Тя посочи, че \"за Русия кибер сферата е бойно поле\".\"Интензивността и ресурсите на руската информационна война завариха евроатлантическата система неподготвена\", заяви Корди.\"Освен това \"Ислямска държава\" и други терористични организации използват информационните технологии и комуникации за собствени цели\", допълни тя.Корди посочи, че за противодействие на тези дейности са предприети много мерки от страна на евроатлантическата общност.В проекта за резолюция се препоръчва създаване на специална институция, която да отговаря за идентифицирането на атаки за дезинформация и да им противодейства.Според Корди трябва да се инвестира повече и в образоването на гражданите, в развитието на познанията за информационните технологии и за развитие на критично мислене, за да може хората да разпознават фалшивите новини.Комисията за гражданско измерение на сигурността прие единодушно резолюция въз основа на доклада на специалния докладчик Ула Шмид от Германия, в която се изтъква, че \"стабилността на Черноморския регион е от огромно значение за всички нас\".Представителят на Румъния в комисията Анджел Тилвар уточни, че са приети пет допълнения към резолюцията, предложени от румънска страна.\"Тази резолюция изхожда от предпоставката, че регионът на Черно море е важен стратегически регион за НАТО. За съжаление, в тази зона през последните десет години два пъти бе използвана военна сила, а стабилността и сигурността в зоната бяха силно засегнати от незаконното анексиране на полуостров Крим, последвано от силното му милитаризиране, и ситуацията в Източна Украйна.\" - посочи Тилвар.По думите му с предложените от Румъния допълнения е направен опит да се подчертае важността и да бъдат отразени мерките, предприети от НАТО в отговор на ситуацията със сигурността в Черноморския регион, както и фактът, че НАТО е поел активна роля като организация за колективна отбрана.В друго допълнение, предложено от Румъния, става дума за усилията на Молдова в борбата с корупцията и засилването на върховенството на закона.Представителят на Молдова в комисията Михай Гимпу изрази съжаление, че в резолюцията не е било прието допълнение от Молдова, с което се настоява за изтегляне на руските сили и въоръжение от територията на Молдова, по-конкретно от Приднестровието. Запитан какво очаква Молдова от НАТО и партньорите, Гимпу отговори: \"Да се обединим с Румъния\", съобщава Зиаре.Шейсет и третата годишна сесия на Парламентарната асамблея на НАТО завършва на 9 октомври в румънската столица. Пред делегатите ще говорят генералният секретар на пакта Йенс Столтенберг, румънският президент Клаус Йоханис и други представители на евроатлантическата общност.", "date": "2017.10.09", "title": "НАТО: Русия превърна киберпространството в бойно поле"}
{"url": "https://news.bg/press/malchanie-ot-gerb-za-prezidenta-po-visoki-zaplati-v-darzhavniya-sektor-valeri-simeonov-i-voynata-na-taralezhite.html", "text": "Политическите схватки по върховете на държавата са сред актуалните теми на вестниците в понеделник.\"След разпореждане от Борисов ГЕРБ спира говоренето за Радев, подкрепи свободата на словото ГЕРБ не води война срещу президента Радев и спира говоренето за него, увери днес председателят на парламентарната група на партията Цветан Цветанов. На пресконференция, в която участваха вицепремиерът Томислав Дончев и финансовият министър Владислав Горанов, бе заявена и позицията на партията по огласяните от БСП схеми на роднински назначения в общински и държавни дружества и по темата за свободата на медиите. Управляващите заявиха, че застават зад свободата на словото, а Министерският съвет се противопоставя на опита да се казва на медиите какво да говорят. \"Може би сме засегнали президента Радев, може би БСП наляха повече масло, днес премиерът се разпореди да не споменаваме президента, а да говорим за нещата, които действително могат да водят до издигане на авторитета на институциите и за намаляване на това противопоставяне, което е вредно\", заяви Цветанов. Той увери, че не можело да се говори за война с президента, а по думите му БСП са припознали атака към президентската институция. Създаването на анкетната комисия за проверка на избора на \"Грипен\" за нов изтребител за армията определи като задължение, за да има прозрачност. \"Искаме да неутрализираме БСП, за да няма война и да не търсят нещо, което го няма\", каза Цветанов и добави, че \"колкото по-малко споменавам Радев, толкова по-добре\". По отношение на \"разкритията\" на левицата за назначения на ГЕРБ Цветанов заяви, че партията няма да участва в \"тази компроматна война\". По думите му тези компромати са изнасяни периодично, а този ход на БСП е продиктуван от факта, че нямало политики на управляващите, срещу които да се обявят. Председателят на групата на ГЕРБ призова БСП, вместо да изнасят информацията пред медиите, да търсят правата си в съда и да сезират компетентните институции. Посочи, че комисията за конфликт на интереси се оглавява от човек, избран от квотата на президента Първанов, и \"имат пълната гаранция, че няма да има никакво вмешателство\". \"Ние ще защитим достойнството и качествата на качествените хора, които работят за развитието и просперитета на страната\", каза Цветанов. \"Ние ще се разграничим от дебата, в който БСП искат да ни вкарат. Ние обаче каним БСП на дебат за евроатлантическите ценности, българското председателство, бюджета, административната реформа\", изброи Цветанов и попита медиите дали са чули да се задават въпроси по тези теми...\" - в. \"Дневник\".\"Обърнете гръб на компроматния театър, не се хващайте на хорото им - работете по правителствената програма, хората затова са ни избрали.\" Това е казал премиерът и лидер на ГЕРБ Байко Борисов на ръководството на партията заради ескалиралото напрежение между институциите и управляващи и опозиция от последните дни...\" - в. \"Труд\".\"От ГЕРБ вчера декларираха, че представители на партията ще участват в съвета, въпреки напрежението между управляващите и президента в последно време. \"Ние сме длъжни, въпреки наливането на масло за конфронтация от страна на БСП, да присъстваме и да вземем активно участие в този КСНС\", заяви зам.-председателят на ГЕРБ Цветан Цветанов на пресконференция днес. Премиерът Бойко Борисов се разпореди да не споменаваме президента, а да говорим за нещата, които могат действително да водят до издигане авторитета на институциите и до намаляване на това противопоставяне, което е вредно както за институционалната същност на България и на българските институции, но така също и за бъдещето на страната\", каза Цветанов. Днес е имало разговор с председателя на ГЕРБ Бойко Борисов и темата за президентската институцията и президента Радев е била част от този разговор, съобщи Бгнес. \"И понеже има много спекулации в публичното пространство за това, че се бламират решенията на българския министър-председател и лидер на ГЕРБ, има някакви внушения за евентуален разкол в ПП ГЕРБ, мога да кажа, че днес от разговора, който проведохме и стигнахме до това общо заключение, ние ще изпълним това, което премиерът разпореди на членовете на Изпълнителната комисия. И смятам, че това е в интерес на държавата. Ние няма да си позволим да говорим за президентската институция\", заяви Цветанов. \"ГЕРБ никога по никакъв повод не търси конфронтация. И това, което съм поел като ангажимент и към премира Борисов е: Колкото по-малко споменавам Радев, толкова по-добре. Защото винаги ще има подобни тълкувания, но винаги ще отстояваме принципната си позиция и ще изразяваме уважението си към президентската институция\", подчерта Цветанов...\" - в. \"Сега\".\"Има престрелки между отделни политици, които така и не можаха да свикнат, че Румен Радев е президентът на страната, колкото и това да не им се иска. Това каза вицепрезидентът Илияна Йотова по повод създалото се напрежение между институциите пред БНТ. \"Част от тези политици все още не могат да изживеят комплекса, че са загубили лично и персонално тези избори, защото са отговаряли за тях в една предизборна кампания\", посочи тя. \"Крайно време е да свикнат с тази мисъл, защото не е добре това, което става. Налива се все повече масло в тоталното недоверие, което българските граждани и общество имат към политическата система в страната\", заяви вицепрезидентът. \"Не съм убедена, че има война на институциите в онзи смисъл, в който има истинска война на институциите. Вижте какво става в Испания, но България изобщо не е в тази ситуация\", обясни Илияна Йотова...\" - в. \"Стандарт\".Напрежението между Валери Симеонов и медиите също е сред темите на всекидневниците.\"Валери Симеонов: Ще се отива на съд с медиите, започва войната на таралежите Ще се отива на съд за съжаление, няма как\" - така вицепремиерът Валери Симеонов отговори в студиото на \"Просто Диков\" по Би Ай Ти на въпрос какво ще прави, след като 24-часовият му ултиматум към БНТ, БНР, Би Ти Ви и \"Нова телевизия\" изтече, без медиите да му се извинят. Симеонов направи забележка, че използването на думата ултиматум в случая не било уместно, защото той просто човешки бил дал срок на медиите да му се извинят, след като \"определено са сгазили закона\". Той продължи да твърди, че четирите медии не са отразили неговата позиция по скандала от петък, независимо че те показаха публикуваната в официалния му профил във \"Фейсбук\" позиция, както и запис на негов коментар пред журналисти. \"На мен ми е вменено престъпление от тия четири медии, тия четири медии брутално излъгаха за нещо, което не е истина\", заяви вицепремиерът. \"Активни защитници на крехката журналистическа душевност извадиха едно несъществуващо събитие\", смята Валери Симеонов. Той добави, че не е отправял никаква заплаха към журналиста Виктор Николаев, а бил изказал мнение като с думите за \"Викторгейт\" направил аналогия с доза ирония. Разказа, че след медийното отразяване на участието му в сутрешния блок на \"Нова телевизия\" още в петък по обяд позвънил на водещия Виктор Николаев. \"Смяхме се просто. След което кампанията се завъртя като снежна лавина\", каза той... \"Откак е пламнал скандалът, един телефон не ми звънна един журналист, за да ме попита за мнение. Никой не допуска, че аз също имам човешки права, че аз също имам достойнство\", оплака се той. Според Симеонов в момента срещу него се води обща кампания и има координирана атака. \"Нека големите телевизии, тези двете (Би Ти Ви и \"Нова телевизия\" - бел.ред.), да не си въобразяват, че всяка сутрин може да имат в сутрешния блок сервирана закуска пиле на грил. Някой път може да им се случи и таралеж. Така че почва войната на таралежите\", добави Валери Симеонов.\" - в. \"Дневник\".\"Томислав Дончев: Заплахите към журналисти обикновено не се отправят в ефир \"Има натрупване на напрежение в дадената ситуация. Аз предлагам и колегата Тодоров и Симеонов, ако телевизията прецени, да ги извика в ефир, за да обяснят какво са имали предвид и който има да се извини, да се извини. Обикновено заплахите не се правят в ефир. Аз съм бил журналист и също съм бил заплашван, но \"зад кулисите\", коментира вицепремиерът Томислав Дончев скандала от последните дни, при който Антон Тодоров и Валери Симеонов отправиха намеци към водещия Виктор Николаев, че може да си загуби мястото, ако задава много въпроси. Поднесохме извинение и се разграничихме от думите на колегата Антон Тодоров, допълни Цветан Цветанов. Той лично разговарял с Тодоров, който бил категоричен, че не е вложил в думите си нищо от това, което излязло в медийното пространство. \"Ние сме \"за\" свободата на словото, но също много пъти сме били жертва на неверни неща, които са се писали за нас в медиите. На мен лично ми се е случвало това, но човекът, който беше засегнат в случая, дойде и ми се извини, затова не стигнахме до съда\", каза още Цветанов...\" - в. \"24 часа\".\"Ние заставаме зад свободата на словото\" На въпрос за ултиматума на вицепремиера Валери Симеонов (\"Обединени патриоти\") към четири медии и за заплахите на депутата от ГЕРБ Антон Тодоров към журналиста Виктор Николаев думата взе вицепремиерът Томислав Дончев и направи нестандартно предложение - двете страни да се изяснят в ефир. \"Аз бих предложил и колегата Симеонов, и колегата Тодоров, ако въпросната телевизия прецени, че е правилно, да ги извика в ефир, да имат възможност да обяснят, разяснят... Ако има нужда някой да се извинява - да се извини, ако има нужда някой да се обяснява - да обясни\", предложи вицепремиерът. Дончев посочи, че \"ако някой ще заплашва, това не се прави в ефир\", като даде пример със собствения си опит като журналист. \"Темата с правното на журналиста да говори не може да бъде поставяна под въпрос. Това е най-висш стандарт\", каза Дончев, според когото имало натрупване на напрежение. Попитан дали вчерашният ултиматум на Валери Симеонов означава и официална позиция на правителството, доколкото беше разпространен от правителствената информационна служба на бланка на Министерския съвет, вицепремиерът посочи, че \"ако мога да изразя позицията на Министерския съвет, той държи на свободата на словото и се противопоставя на опита някой да казва на медиите какво да говорят\". Цветан Цветанов припомни, че ГЕРБ се разграничи от думите на депутата си Антон Тодоров, като ги определи като лично мнение... Финансовият министър Владислав Горанов пък призова журналистите да си спомнят \"кога същият журналист смени работата си след едно сутрешно интервю и по какъв повод я смени\". \"Ние се извиняваме, ако правителството на ГЕРБ е заподозряно в опит за намеса в работата на медиите\", добави Горанов...\" - в. \"Дневник\".Бюджетът на държавата и доходите на гражданите също са във фокуса на всекидневниците.\"Следващият бюджет ще бъде с по-малък дефицит от планирания. Това каза на пресконференция в централата на ГЕРБ министърът на финансите Владислав Горанов, цитиран от \"Фокус\". \"В следващия бюджет, който правителството ще предложи, има над 700 млн. лева повече разходи за персонал и то във всички сектори, разясни той. - Благодарение на стабилността и устойчивостта, които сегашното управление дават, доходите растат с двуцифрени темпове. Обещали сме на Северна България магистрала \"Хемус\" и до пролетта на 2018 година тя ще бъде завършена като проект до разклона Плевен - Ловеч\", посочи министърът. \"В последните месеци политическият дебат се превърна в обида за българските граждани\", посочи той. \"Приходите в бюджета са в резултат на цялостното доверие на обществото към управлението и това, което се случва в държавата\", заяви финансовият министър. \"Ако колегите от БСП искат да участват в дебати за бъдещето на държавата, сме готови да ги слушаме\", коментира Владислав Горанов. \"На нас не са ни интересни тези дебати, в които се опитват да ни вкарват\", каза още той.\" -в. \"Стандарт\".\"700 млн. лв. допълнителни разходи за увеличение на заплатите залага правителството в бюджета за 2018 г. Всички заплати в бюджетната сфера - учителски, полицейски и пр., ще бъдат увеличени средно с 10%. Тези планове на кабинета за следващата година бяха обявени от финансовия министър Владислав Горанов на извънредна пресконференция в неделя. Тя бе свикана в централата на ГЕРБ и освен министъра на финансите участваха зам.-шефът на партията и лидер на парламентарната група на ГЕРБ Цветан Цветанов и вицепремиерът Томислав Дончев. В секторите, финансирани от държавата, се предлага средно увеличение на заплатите с 10%, съобщи министър Горанов. Заради това правителството залага увеличение на разходите за персонал със 700 млн. лв. в бюджета за 2018 г. \"В тези средства се включват учителските заплати, чието увеличение е факт и ще продължи и през следващата година. Има планирано увеличение и на заплатите на полицаите\", категоричен бе Горанов. Финансовият министър обаче не се ангажира какво ще е увеличението на полицейските заплати, тъй като все още вървят преговорите между синдикатите и вътрешното министерство. \"Дайте ни време да си свършим работата в правителството, не искам да съм говорител на министър Валентин Радев\", каза Горанов. Той допълни, че проектът на бюджет за 2018 г. ще бъде внесен в Националния съвет за тристранно сътрудничество във втората половина на октомври. Следващата седмица ще се водят разговори с всички министри, на които ще се обсъдят предложенията в бюджет 2018 г. за съответния сектор, обясни още финансовият министър. \"Проблемът с човешкия ресурс и качеството на работната сила трябва да бъде адресиран максимално бързо. Добрата новина е, че увеличението на учителските заплати дава добри резултати\", каза още финансовият министър. Следващата година бюджетът ще е с по-малък дефицит от първоначално предвидения, допълни още той. \"Благодарение на стабилността и устойчивостта, които сегашното управление дава, доходите растат с двуцифрени темпове. До пролетта магистрала \"Хемус\" да бъде завършена като проект до разклона Плевен-Ловеч\", обеща още той. Всичко това безспорно дразни и притеснява нашите опоненти, които трябва да намерят смислени аргументи, за да се противопоставят на успешните политики. Те са такива, защото обществото ги оценява чрез потреблението и доходите, които растат\", коментира Горанов. По думите му въпреки всички обвинения в последните две управления на кабинета \"Борисов\" държавата се развива добре...\" - в. \"24 часа\".\"Най-бързо заплатите растат в Плевен и Бургас Разликата в заплащането между столицата и страната се задълбочава Плевен, Бургас и Габрово са първенци по ръст на средните заплати за последната година. Тези три области заедно със Софийска област изпреварват столицата с над 10% увеличение на средното заплащане за второто тримесечие на тази година спрямо същия период на 2016 г. Въпреки това разликата между заплащането между София и страната се задълбочава. Столичани получават с 36% по-висока средна заплата от хората в страната. В същото време огромната част от работещите у нас - 76% - са заети в сектори като търговия и др., в които средната заплата е по-ниска от тази за страната. Това показват данните на националната статистика, обобщени от социалното министерство. Средната заплата за страната за април, май и юни мина 1000 лв. и вече е 1040 лв. Това е с 10% номинално повече спрямо същите месеци на миналата година, но реалното увеличение е 7.5% заради инфлацията. Наетите пък намаляват с около 0.6%. Само две обаче са областите със средна заплата над 1000 лв. - към София вече се присъединява и Стара Загора с 1012 лв. средно заплащане и ръст от почти 8% за една година. В дъното на класацията е Видин, където средната заплата е 669 лв. и това е едва 64% от средната за страната. Областта е на последното място и по нарастване на възнаграждението за една година. Спрямо 2016 г. тук заплатите са се увеличили минимално - средно с 1.5%, сочат данните на НСИ. Това е почти осем пъти по-нисък ръст от този в Плевен например. Други области с най-ниски средни заплати са Благоевград - 706 лв., Кюстендил - 722 лв., Силистра - 727 лв., Хасково - 734 лв., и Смолян - 758 лв. Там средните заплати са между 60 и 70% от тази за страната. В 13 области отчетените заплати са между 70 и 80% от средната. Само в четири области те са между 90 и 100% от средната. С най-голям ръст за една година са областите Плевен (с 11.6%), Бургас (с 11.2%) и Габрово (с 10.9%). Въпреки това в Бургас средното възнаграждение остава сравнително ниско - 836 лв., което най-вероятно се дължи на заетите в туризма. Габрово пък стига заплата от 897 лв. средно. На другия полюс освен Видин са Хасково, където заплатите са се увеличили с 3.7% за една година, и Добрич - с 4%. Най-високи средни заплати получават заетите в сектор \"Създаване и разпространение на информация и творчески продукти\" - 2306 лв. След тях са работещите във финансовата сфера средно с 1815 лв. Добре платени са и заетите в производството на електрическа и топлинна енергия със средна заплата от 1769 лв. Общо осем са икономическите дейности със средна заплата над средната за страната. 11 са секторите с по-ниски средни възнаграждения, но в тях са заети 76% от всички работещи.\" - в. \"Сега\".", "date": "2017.10.09", "title": "Мълчание от ГЕРБ за президента, по-високи заплати в държавния сектор, Валери Симеонов и войната на таралежите..."}
{"url": "https://news.bg/politics/gerb-pecheli-5-kmetski-mandata-dps-2-balotazhi-v-3-sela.html", "text": "Цветислава Цветкова от ГЕРБ печели изборите за кмет на община Трън, предаде bTV. Тя е получила 1353 гласа в подкрепа на своята кандидатура.Цветкова е временно изпълняващ длъжността кмет на общината, а преди това е била заместник-кмет, припомня агенция Фокус\".В община Трън бяха насрочени предсрочни избори, след като кметът Станислав Николов подаде оставка.Николов си тръгна през май, защото се оказа подсъдим - той блъсна с автомобила си дете, което пострада сериозно.Кандидатът на ГЕРБ Павел Динков спечели частичните местни избори в село Цани Гинчево, община Никола Козлево. За него са гласували 173 гласоподаватели, предаде БТА.С избирателна активност от 57.32% приключи денят на вота, до урните в единствената секция в селото отидоха 231 души от 403 имащи право на глас.До частични избори се стигна след като предишният кмет Красимир Георгиев напусна поста в началото на май. За кметското място се бореха трима кандидати - Павел Динков от ГЕРБ, Иван Добрев от БСП и Митко Георгиев от \"Воля\".В община Вълчи дол, област Варна, също печели кандидатът на ГЕРБ - Георги Тронков, който се състезаваше срещу представителката на БСП Людмила Петкова.В с. Генерал Киселово, община Вълчи дол, избирателите предпочетоха Калина Христова от ГЕРБ.В с. Ракево, община Криводол, кандидатът на ГЕРБ Малин Тончев също победи на първия тур, предаде \"Фокус\".ДПС печели вота в две населени места. В село Нивянин, община Борован, е избран Николай Христов. В с. Скалак, община Руен кмет ще бъде Мустафа Бекир.В село Попович, община Бяла, кандидатите на БСП и на ГЕРБ отиват на балотаж. Кандидатът на БСП Еленка Стойчева е събрала 82 гласа, а кандидатът на ГЕРБ Мирослав Иванов - 51.В с. Чукарка, община Айтос, също ще има балотаж - между кандидатите на ГЕРБ и ДПС.В с. Сухаче на балотаж ще се състезават кандидатите на БСП и НФСБ.Заместник-председателят на ГЕРБ Цветан Цветанов поздрави кандидатите на партията за представянето им на частичните избори.\"Поздравявам всички структури на партията, кандидатите ни за кметове за убедителната победа на кметските избори, проведени в населени места и две общини\", заяви Цветанов пред \"24 часа\" по повод победата на ГЕРБ на частичните местни избори в Трън и Вълчи дол, и в няколко села.\"Резултатите на ГЕРБ доказаха, че българският избирател не залага на компроматните войни на БСП, а на достойни кандидати и на партия, която показва реални политики с видими резултати. Убедителната победа показа, че БСП не е алтернатива във властта.\" - коментира Цветанов.", "date": "2017.10.09", "title": "ГЕРБ печели 5 кметски мандата, ДПС - 2, балотажи в 3 села"}
{"url": "https://news.bg/world/hds-i-hss-se-dogovoriha-za-bezhantsite-zelenite-ne-sa-saglasni.html", "text": "Многочасовите преговори между лидерите на Християн-демократическия и Християн-социалния съюз по квотите за бежанците се увенчаха с успех, предаде Дойче веле.Постигнато е съгласие те да не надхвърлят 200 хиляди души, за което настояваше лидерът на ХСС Хорст Зеехофер. Същевременно не се предвижда хора да бъдат връщани от самата граница.Двете партии са обсъждали темата в контекста на компромис, който да бъде постигнат на ниво Европейски съюз.Целта е да се намали броят на нелегалните бежанци, опитващи се да стигнат до Германия, както и по-ефективната борба с трафика на хора.Същевременно ще бъдат разширени законовите рамки за легалната миграция, за да се подобрят възможностите за предоставяне на помощ на нуждаещите се от убежище.Предвижда се въвеждане на законово изключение, според което при извънредни ситуации - например хуманитарни кризи, правителството и бундестагът да решават как да се подходи към потока от бежанци.Постигнато е съгласие, че всички кандидати за бежански статут в страната трябва да пребивават в специални центрове докато се вземе решение по въпроса. При отказ те ще бъдат връщани в родината им. В списъка с безопасните страни ще бъдат добавени Алжир, Мароко и Тунис.Зелените обаче, които са потенциален коалиционен партньор за бъдещо правителство, отхвърлиха възможността за предел от 200 хиляди бежанци.След като ХДС и ХСС постигнаха съгласие, Симоне Петер, която е след лидерите на зелените, заяви, че евентуалните членове на бъдещата коалиция все още са далече от компромис по темата за бежанците. ", "date": "2017.10.09", "title": "ХДС и ХСС се договориха за бежанците, зелените не са съгласни  "}
{"url": "https://news.bg/int-politics/sasht-prekratiha-vremenno-izdavaneto-na-vizi-v-turtsiya.html", "text": "Дипломатическите представителства на САЩ в Турция временно прекратиха обработката на заявления за получаване на визи, предадоха информационните агенции.Мярката е предизвикана от съмнения за безопасността на американските служители.На 4 октомври властите задържаха турски служител от американското консулство в Истанбул с обвинение, че е гюленист. От американското посолство определиха обвинението като безпочвено.Въвеждането на временното ограничение засяга туристите и бизнесмените, но не и желаещите да емигрират в САЩ.Като ответна мярка няколко часа по-късно турските дипломатически представителства в САЩ на свой ред прекратиха издаването на визи за американци.", "date": "2017.10.09", "title": " САЩ прекратиха временно издаването на визи  в Турция"}
{"url": "https://news.bg/int-politics/puchdemon-zayavi-che-obyavyava-nezavisimost-ako-madrid-ne-prieme-posrednichestvo.html", "text": "Каталунският лидер Карлес Пучдемон заяви, че в скоро време ще обяви отделяне на Каталуния от Испания, ако правителството в Мадрид не се съгласи на посредничество за преговори със сепаратистките власти.Изявлението беше направено пред местен телевизионен канал, предаде Дойче веле.То идва на фона на многохилядните протести в Барселона срещу сепаратистките намерения на Пучдемон. На митинга се събраха около 1 милион каталунци.Парламентът на провинцията може да обяви независимост още във вторник.По-рано Конституционният съд на страната отмени насроченото за днес, 9 октомври, заседание на каталунския парламент , на което се предвиждаше да бъдат обсъдени резултатите от референдума за независимост.Припомняме, допитването се проведе на 1 октомври, въпреки че Констиуционния съд го обяви за незаконно. 90 на сто от участвалите в него гласуваха за независимост, но то беше бойкотирано от политически сили, подкрепящи единството на Испания.ЕС също обяви референдума нелегитимен.Премиерът на Испания Мариано Рахой отхвърли възможността за посредничество и заяви, че целостта на страната не може да бъде предмет на сделка. Той дори допусна разпускане на каталунското правителство, ако то продължи да погазва конституцията.Чл. 155 от испанската конституция позволява на централната власт да разпусне регионалното правителство и за отнеме на Каталуния частичната й автономия.", "date": "2017.10.09", "title": "Пучдемон заяви, че обявява независимост, ако Мадрид не приеме посредничество"}
{"url": "https://news.bg/bulgaria/sedmitsata-zapochva-s-hladno-vreme-s-tendentsiya-kam-zatoplyane.html", "text": "Седмицата започва с хладно и ветровито време, с разкъсана облачност, която ще е по-значима в източните райони на страната.Очертава се постепенно затопляне през идните дни.Днес максималните температури ще достигнат 12-17 градуса. Минималните са между 5 и 10 градуса.Вятърът ще бъде умерен, в някои случаи до силен, от запад-северозапад,Особено ветровите ще бъде в планините но с напредването на деня и там вятърът ще отслабне. В отделни райони по високите места все още ще превалява сняг - в часовете преди обяд.", "date": "2017.10.09", "title": "Седмицата започва с хладно време, с тенденция към затопляне"}
{"url": "https://news.bg/health/dnes-zapochva-evropeyskata-sedmitsa-na-donorstvoto.html", "text": "\"Частица от теб може да бъде за някого целия свят!\".Под този наслов от днес до 15 октомври за пети път у нас се провежда Европейската седмица на донорството, съобщиха организаторите от Изпълнителната агенция по трансплантация. В кампанията за  са привлечени пациентски организации.Днес в Берн, Швейцария, за пореден път се даде публичност на каузата на европейско ниво под мотото \"Да върнем надеждата на пациентите в листите на чакащи органна трансплантация в Европа!\".По този начин отдаваме почит към паметта на донорите и изразяваме благодарност към техните близки, посочват организаторите.В десет града от страната ще бъдат организирани информационни събития и отбелязвания на кампанията: в София, Варна, Пловдив, Стара Загора, Бургас, Плевен, Пазарджик, Велико Търново, Враца.", "date": "2017.10.09", "title": "Днес започва Европейската седмица на донорството"}
{"url": "https://news.bg/regions/prohodite-petrohan-i-troyan-karnare-ostavat-zatvoreni.html", "text": "Проходите \"Петрохан\" и \"Троян - Кърнаре\" остават затворени заради лошите метеорологични условия. Екипи на фирмите, поддържащи пътищата, продължават да разчистват снега и падналите дървета от проходите.Екипите на пътноподдържащите фирми, Гражданска защита и горските стопанства продължават работата за разчистване на проходите \"Петрохан\" и \"Троянски\" от падналите дървета след снега. Предприемат се всички мерки за гарантиране безопасното пътуване на шофьорите.По думите на председателя на Агенция \"Пътна инфраструктура\" инж. Дончо Атанасов се очаква до края на деня и двата старопланински прохода да бъдат обезопасени и отворени за движение.На прохода \"Троянски\" се работи по премахване на дърветата от върха до с. Кърнаре. От Троян до билото пътят е почистен до асфалт. На \"Петрохан\" от с. Гинци до билото участъкът също е разчистен, но от северната част до село Бързия са паднали много вековни дървета.Щетите, които са нанесени на обезопасителните системи и на горския фонд от горолома, са значителни. Листната маса все още е по дърветата и мокрият сняг е пречупил огромни вековни дървета, обясни инж. Атанасов.До пускането на движението през \"Петрохан\" обходният маршрут е през Искърското дефиле.Въпреки предупрежденията на метеоролозите и АПИ над 70% от автомобилите през почивните дни са се придвижвали през старопланиските проходи с летни гуми. Атанасов апелира към всички шофьори, на които им предстои пътуване през високопланинските проходи, да не тръгват с летни гуми. Поради високата надморска височина е възможно при падане на температурите да има заледявания и хлъзгавост на настилката.Очаква се днес да бъде възстановено преминаването в Троянския проход и прохода Шипково-Рибарица.Заради щетите от обилния снеговалеж се очаква скоростта на преминаване през проходите да бъде намалена. В някои участъци имали счупени пътни ограждения и канавки.В района на прохода Шипка снежката покривка е около 5 сантиметра. Пътят през там обаче е почистен и опесъчен. Всички паднали дървета по пътното платно са премахнати.", "date": "2017.10.09", "title": "Проходите Петрохан и Троян - Кърнаре остават затворени"}
{"url": "https://news.bg/politics/lukarski-zove-desnitsata-za-obedinenie-na-ideyna-osnova.html", "text": "Кое е първото, което излиза в съзнанието ви когато ви кажат СДС? Вероятно за повечето това са грандиозният \"син\" митинг от 1990 г, емблемата с лъвчето, сградата на \"Раковски\"134...За политически \"зарибените\" с процесите у нас след 1989г, СДС вероятно се асоциира с първият демократично избран от народа президент д-р Желю Желев, с президента Петър Стоянов и политическите му ходове през една зима, известна като Жан Виденовата...За политическите анализатори остава управлението на Иван Костов и онова мнозинство на ОДС, част от които е и СДС, с онези 137 мандата...За хилядите членове и симпатизанти в началото на 90 -те СДС беше голямата промяна, която всички искаха, надеждата за по-добър живот...Днес СДС е извънпарламентарна партия. Лидерът й Божидар Лукарски отбелязва, че резултатите от последните избори ясно и категорично са показали, че т.нар. автентична или традиционна десница, разделена, не е успяла да намери точния път към своите избиратели и те са останали непредставени.\"Очевидно е, че реформаторски мислещия демократ желае десницата да се обедини. Липсва му представителство, липсва му общност на ценности и идеи, които да бъдат преследвани и отстоявани. Липсват ясни каузи, зад които да застанем\", добавя Лукарски.Лукарски е категоричен, че най-трудното е да бъде намерен пътя, по който да се осъществи това обединение.\"Изборът ще е - дали да стъпи на идеологическа основа или на версията - дайте да се събираме всички срещу определени личности, които не ни харесват. Според мен обединението трябва да е на идейна и програмна основа, а не на организационна, както виждаме, че се случва в момента. Затова е странно, когато личности, които не се определят като десни, говорят и се изживяват като обединители на дясното. Необходими са идеи и програма за развитието на държавата, чрез десни политики, а не да се хули този или онзи, защото не ни харесва като личност \"За управлението днес лидерът на СДС казва, че то е белязано с борби за вътрешно партийно надмощие в ГЕРБ и искри в управляващата коалиция.\"Закрихме сезона със \"Суджук гейт\", ремонта на НДК, а сега го започваме със скандалите в Хасково, новия състав на ВСС, избора на нов председател на Комисията за досиета.....\"По думите на Лукарски законодателната дейност почти липсва, не се обсъждат и приемат закони, които да подобрят живота и стандарта на българина. Липсва цялостен поглед за бъдещето на България в Европа.Опозицията в парламента я няма, а по всички ключови въпроси и дебати се наблюдава единодействие и съглашателство в името на статуквото и удовлетворението на определени интереси.Лукарски изрази съжаление, че антикорупционното законодателство се е превърнало в надцакване между управляващи и БСП кой да назначава председателя на предвидения антикорупционен орган и няма смислен дебат по двата предложени законопроекта и адекватни механизми за истинска борба с корупцията.", "date": "2017.10.09", "title": "Лукарски зове десницата за обединение на идейна основа"}
{"url": "https://news.bg/regions/prodalzhava-da-gori-smetishteto-v-dupnitsa.html", "text": "Сметището в град Дупница гори от няколко седмици, съобщава БНТ. Пожарът замърсява въздуха в града - хората се оплакват от непрестанната задушлива миризма. По думите на местни жители лошата миризма се усещала и при консумацията на вода в града.Депото е запълнило капацитета си отдавна. Поради липса на алтернативно депо обаче сметището продължава да се използва както за отпадъците от Дупница, така и за боклука от съседните села.Сметището не може да бъде изгасено, защото тлеело непрекъснато, заради липсата на сепарираща инсталация. По думите на директора на Дирекция Околна среда, транспорт и сигурност в община Дупница Мая Спасова в сметището се получават гнилостни процеси, вследствие на които се отделя метан, който засилва разпалването на боклуците.В същото време проектът за изграждането на ново депо край Джерман е в начална фаза. Очаква се новото сметище да не е готово до края на годината, до когато Община Дупница има правото да използва сегашното сметище. Към момента общината търси къде да изхвърля отпадъците от 6 общини в област Кюстендил.Зам.-кметът на община Дупница Красимир Георгиев е обяснил, е ако не бъде осигурен договор с отговарящи депа в района, входираните за европейско финансиране проекти за сепариране и компостиране на отпадъците ще отпаднат. Другата опция била да се намери решение за период около година и половина, докато се изгради докрай депото край Джерман.Всички общини, към които Дупница се е обърнала за помощ, са отказали. В случай, че решение не бъде намерено до края на годината, ще се наложи държавата да прецени къде общината да извозва отпадъците.Ако няма нови , депото в Джерман трябва да е готово през 2019 година.", "date": "2017.10.09", "title": "Продължава да гори сметището в Дупница"}
{"url": "https://news.bg/int-politics/nato-ne-iska-nova-studena-voyna-s-rusiya.html", "text": "Генералният секретар на НАТО Йенс Столтенберг обяви, че западният военен алианс не иска \"нова Студена война\" с Русия, въпреки притесненията на страните членки относно руското военно укрепване близо до границите на НАТО, съобщава \"Асошиейтед прес\".Столтенберг говори в края на 4-дневната парламентарна асамблея на НАТО в румънската столица Букурещ.\"Ние сме обезпокоени от... липсата на прозрачност от страна на Русия що се отнася до военните учения\", изтъкна генералният секретар.Той обаче добави: \"Русия е наш съсед... ние не искаме да изолираме Русия; ние не искаме нова Студена война.\"По думите му, 29-членният западен военен алианс е увеличил патрулите на изтребители в Черно море в \"отговор на агресивните действия на Русия в Украйна\".Румънски и български пилоти проведоха въздушни учения в Черно море през последните месеци, чиято цел беше да успокоят страните членки на НАТО, неспокойни след намесата на Русия в Украйна, отбелязва \"Асошиейтед прес\".", "date": "2017.10.09", "title": "НАТО не иска нова Студена война с Русия"}
{"url": "https://news.bg/world/tramp-mozhe-da-hvarli-sasht-v-treta-svetovna-voyna-predupredi-top-republikanets.html", "text": "Американският сенатор Боб Коркър от Републиканската партия предупреди, че поведението на президента на САЩ Доналд Тръмп може да отприщи Трета световна война, пише израелският вестник \"Аарец\".Председателят на Комисията за външна политика към Сената, който представлява щата Тенеси, обяви миналата седмица, че няма да се кандидатира на частичните избори през 2018 г. и ще напусне Сената след 12 г. работа в законодателния орган.Вчера Тръмп го атакува в профила си в \"Туитър\". Американският лидер дори заяви, което впоследствие се оказа, че е лъжа, че сенаторът е искал да бъде подкрепен на изборите и взел решение да се оттегли, след като Тръмп е отказал да застане зад него. Медии отбелязват, че точно обратното е станало - Тръмп предложил подкрепата си за Коркър и го е помолил отново да се кандидатура, но републиканецът е отказал.В интервю за вестник \"Ню Йорк таймс\" Коркър заяви, че Тръмп възприема президентството \"като това, което правеше в \"The Apprentice\" - телевизионно реалити, което в миналото се водеше от американския държавен глава.По-рано тази седмица сенаторът защити държавния секретар Рекс Тилърсън, след като беше съобщено, че топ дипломатът е нарекъл Тръмп \"дебил\" и заплашил да подаде оставка, защото държавният глава пренебрегвал важни въпроси от външната политика. Тилърсън впоследствие отрече на пресконференция.Коркър каза още, че Тилърсън, военният министър Джеймс Матис и шефът на канцеларията на Белия дом Джон Кели \"отделят нашата държава от хаоса\".Републиканецът предупреди, че заплахите на Тръмп към други държави могат да тласнат САЩ \"по пътя към Трета световна война\".", "date": "2017.10.09", "title": "Тръмп може да хвърли САЩ в Трета световна война, предупреди топ републиканец"}
{"url": "https://news.bg/world/za-nova-svetovna-finansova-kriza-predupredi-shoyble.html", "text": "Нестабилните заеми и нарастващите нива на глобален дълг могат да пратят света в нова глобална финансова криза.Това обяви германският финансов министър Волфганг Шойбле в интервю за Financial Times, цитирано от Money.bg.Шойбле напуска поста и ще стане председател на Бундестага. \"\", каза Шойбле.Финансовият министър, който ще стане председател на Бундестага при новото германско правителство, предупреди, че \"нови балони\" скоро ще се появят, след като централните банки напомпаха трилиони долари на финансовите пазари.Шойбле също така заяви, че е загрижен за потенциалната слабост в еврозоната, тъй като банките се опитаха да се справят със следкризисното наследство на лошите кредити.Финансистът отдавна е най-проевропейският политик в кабинета на канцлера Ангела Меркел и е ключово влияние върху политическия отговор на континента към дълговата криза в еврозоната.Заради позицията си за поддържане на строги икономии той често бе мишена на медийни атаки, особено в държави като Гърция.Той изрази загрижеността си за световната икономика преди последната за него среща на Еврогрупата в Люксембург в понеделник, на която ще се срещнат финансовите министри на всички държави от еврозоната.", "date": "2017.10.09", "title": "За нова световна финансова криза предупреди Шойбле"}
{"url": "https://news.bg/regions/mayki-ot-pazardzhik-protiv-gost-uchenitsi-v-tyahnoto-uchilishte.html", "text": "Родители в Пазарджик излязоха на протест против това в сградата на училището, където учат децата им, да бъдат преместени, макар и временно, деца от друго училище, докато в него тече ремонт.Родителите на децата от основно училище \"Христо Смирненски\" се противопоставят срещу преместването на други деца в сградата на заведението. Против преместването на учениците от училище \"Христо Ботев\" в училище \"Христо Смирненски\" майките са предприели и протестна подписка. Събрани са вече подписите на 80 майки, а документът е бил подаден в общината и в Регионалното управление по образованието.Протестиращите майки са заплашват и че ако не бъдат чути, ще направят жива верига пред сградата на училището и няма да допускат вътре децата.Една от протестиращите заяви пред БНР, че в училището домакин учат около 150 деца, а от другото училище се очаква да дойдат около 240. Това щяло да наруши нормалния учебен процес. Предвидено било и първоначално междучасията и часовете на учениците да бъдат намалени, което можело да се отрази на качеството на образованието.Очаква се ремонтните дейности да приключат до края на годината.Родителите се противопоставят и затова, че няма никакви гаранции, че ремонтът ще продължи само два месеца - до края на календарната година. Освен това подозират, че зад ремонта стоят частни интереси, с които се осигурява работа на строителните фирми през зимата, но за сметка на комфорта и нормалното обучение на две учебни заведения.Родителите знаят и за оказана принуда от страна на Общината спрямо ръководството на ОУ \"Х.Смирненски\" да се съгласят да приемат учениците от друго училище.Основните си притеснения родителите са формулирали така:1. Ще се наруши ритъмът на работа и на почивка на децата ни заради малките учебни часове и малките междучасия.2. Учебният материал, предвиден за по-дълги часове, няма да може да бъде наваксан, тъй като заявеният период от 2 месеца е твърде дълъг. Да не говорим, че такъв период за такъв сериозен ремонт е нереалистичен.3. Отдихът от 5 минути в продължение на месеци ще доведе до неефективен учебно-възпитателен процес особено за най-малките.4. Ще се наложи преустройване на кабинети, в които учениците от ОУ \"Х. Смирненски\" ням да могат да провеждат предвидените за това часове.5. Никой под никаква форма не е искал нашето мнение като родители - не е имало обсъждане от страна на отдел \"Образование\" на Общината дали сме съгласни, как ще повлияе това смущение на ритъма на живота ни. Не е проведено обсъждане нито от страна на РУО, нито от страна на училището. Информацията ни беше представена като окончателна.6. Голямото количество ученици от двете училища е предпоставка за грубо нарушение на дисциплината и за прояви на агресия. Особено при ученици от прогимназиалния етап - за никого не е тайна - агресията е дежурен начин за справяне с дискомфорта. А дискомфорт ще има за всички.7. Особено ни притеснява спокойствието на първокласниците, защото това са най-първите месеци от тяхното постъпване в училище и период на адаптация. Записали сме ги тук именно защото училището не е голямо, спокойно е, междучасията са големи, учителите могат да проследят всяко дете във всеки момент. Можехме да запишем децата си и в по-големи училища, но тук атмосферата беше решаваща. Оказва се, че всичко това е застрашено.8. При евентуално природно бедствие или авария евакуацията на децата ще бъде силно затруднена заради техния голям брой. Също и на учителите.Те задават и въпросите защо ремонтът не е извършен през изминалото лято или следващото, законно ли е да се намаляват учебните часове и междучастията за такъв дълъг период от време, защо Общината не е поискала мнението за родители и ученици, какви разходи ще се направят от училищата за това съвместно съжителство, направена ли е оценка на възможностите за евакуация при природно бедствие и др. Родителите настояват лично за разговор с кмета Тодор Попов и с началника на отдел \"Образование\" Гергана Табакова.От комитета уверяват, че в исканията ни няма и капка преднамерено отношение нито към учениците, нито към учителите от другото училище, както и нямат за цел да предотвратяват ремонта, който сам по себе си е нещо положително.Те заявяват обаче, че в никакъв случай не могат да останат толерантни към спускане на решения от органите на местното самоуправление по начин, който грубо потъпква правото ни на информиран избор.По думите на директора на дирекция \"Образование и култура\" в община Пазарджик Гергана Табакова ремонтът на училище \"Христо Ботев\" започвал чак сега заради естеството на процедурата по възлагане на обществената поръчка. Табакова информира още, че е проведена работна среща с ръководствата на двете училища, на която те са поеми ангажимент да се създаде максимално добра организация на учебния процес. Това било максимално добрия вариант и за двете училища.", "date": "2017.10.09", "title": "Майки от Пазарджик против гост-ученици в тяхното училище"}
{"url": "https://news.bg/regions/rekordno-nisak-dobiv-na-med-za-2017-godina.html", "text": "Пчеларите в страната отчитат рекордно ниски добиви на мед през настоящата година, поради което се очаква и повишение на цената на продукта, съобщи Нова телевизия.Ниският добив на мед се е отразил и върху качеството на продукта. Според лабораторни изследвания на \"Активни потребители\" половината от меда на пазара има отклонения от нормите. Най-често пчелният продукт се смесвал с вода, захарни сиропи и нишесте. През последните години българските производители започнали и да смесват истинския български мед с нискокачествен китайки и украински мед.Според разказите на пчелари през последните години производителите на пчелния продукт са изваждали средно по около 10 тона мед. Тежката зима обаче е довела до измирането на повече от 60% от пчелните семейства в кошерите.Средногодишно българите консумират между 6 000 и 7 000 тона мед. Потреблението значително се засилвало в зимния сезон, когато хората боледуват по-често. Тази година обаче очакванията са, че добивът на мед ще бъде наполовина. Очаква се цената на меда да скочи до 13 - 14 лв. за килограм.", "date": "2017.10.09", "title": "Рекордно нисък добив на мед за 2017 година"}
{"url": "https://news.bg/world/turtsiya-privika-pomoshtnik-sekretarya-na-amerikanskoto-posolstvo.html", "text": "Турското външно министерство привика помощник-секретаря на американското посолство в страната след решението на Вашингтон да спре визовите услуги в Турция.Това пишат турските вестници \"Хюриет\" и \"Дейли сабах\".Вчера САЩ обявиха, че всички дипломатически мисии в Турция временно ще прекратят визовите услуги за \"оценка на ангажимента на Турция\" по охраната на американската мисия. Анкара предприе реципрочни действия. Вашингтон взе решението след задържането на американско дипломатическо лице от турските власти.Ведомството е призовало американския представител да отменят решението си и за прекратяване на спора.В същото време турският правосъден министър изрази надежда, че САЩ ще преразгледат решението си да спрат визовите услуги за турски граждани.Кризата доведе до 2,4% спад на турската лира и напрежение на турските пазари.\"\", каза министър Абдулхамит Гюл пред телевизия A Haber.\"\", добави той.", "date": "2017.10.09", "title": "Турция привика помощник-секретаря на американското посолство"}
{"url": "https://news.bg/politics/angelkova-ne-vizhda-zashto-da-podava-ostavka.html", "text": "Министърът на туризма Николина Ангелкова не вижда причина да подава оставка, съобщава БТА.В началото на миналата седмица Асоциацията на българските туроператори и туристически агенти поиска от Ангелкова да напусне позицията си. По думите на министъра на туризма обаче недоволството от политиката в туристическия сектор, изразено от организацията, представлява мнението само на част от браншовите сдружения. Тя допълни, че изразяването на несъгласие с политиките на ведомството е право на организацията.Ангелкова изтъкна и, че в националния регистър има над 300 сдружения, три били регистрираните организации, свързани с туроператорска и турагентска дейност, а регистрираните туроператори и турагенти са над 3000. Министърът каза още, че в АБТТА членуват - 80 - 90 организации, така било и в БАТА и в Националното сдружение \"Туризъм\".Ангелкова е категорична, че фактите за сектора доказват прогрес. Тя смята, че със сигурност има още какво да се желае, защото Министерството съществувало от три години, а проблемите в бранша са трупани отдавна. Министърът цитира и данни на НСИ, които сочат увеличение на  броя туристите в България. \"Продължаваме напред с диалог. Вече втора година имаме най-успешния туристически сезон. За първите осем месеца на тази година общият брой на чуждестранните туристи, който са посетили България, е над 6 500 000. Международното признание, което получаваме е на достатъчно високо ниво\", обясни Ангелкова и добави, че данните за туристите са НСИ и БНБ.\"Ние сме министерство, работим с официални данни\", изтъкна министърът по повод на твърденията, че има несъответствие в оповестения и реалния брой туристи, посетили България.От изказването на Ангелкова стана ясно, че до месец предстои обществена поръчка за обновяването на туристическия ни портал, като се предвижда сайтът да бъде надграден с нови езикови версии, включително и обвързването му със социалните мрежи.От бюджета за следващата година са поискани повече средства за национална реклама с тенденция през следващите три години те плавно да се увеличават, съобщи министър Ангелкова. Общият бюджет на Министерството за тази година е около 16 млн.лева, за реклама са 12 млн.лева. Поисканото увеличение за догодина е в размер 2 - 3 млн.лева.Ангелкова обясни, че се очаква още една поръчка за интегрирани рекламни кампании по целевите за България пазари, като целта е да се обхванат първите 30 пазара, от които посрещаме най-много туристи.Николина Ангелкова коментира и предстоящото председателството на страната ни на Съвета на ЕС. По нейни думи предстоят общо 6 ключови събития. В тази програма се нарежда и среща на високо ниво на министрите на туризма на ЕС на тема \"туризъм и икономически растеж\" , планирана на 13 февруари. На 15 февруари пък ще има международна конференция с участието на министри на туризма и извън ЕС", "date": "2017.10.09", "title": "Ангелкова не вижда защо да подава оставка"}
{"url": "https://news.bg/politics/rumen-radev-svikva-oshte-edin-ksns-na-borba-s-koruptsiyata.html", "text": "Заради загуба на кворум, президентът Румен Радев насрочва още един КСНС - 17 октомври, вторник. Той ще бъде посветен на същата тема - борбата с корупцията.Това стана ясно от думите на президента след днешното заседание. Румен Радев остана сам за изявлението си - политиците се оказа, че са си тръгнали и оставиха държавният глава да обобщи резултатите от съвета за борбата с корупцията. Това се случва изключително рядко. Обикновено политиците застават рамо за рамо за брифинга пред медиите.Оказа се, че съветът е провален заради международни ангажименти на част от участниците. Припомняме и че , тъй като счете за по-уместно да проведе среща с ръководството и представители на \"Емко\" в Министерски съвет. Площадът пред бившия Партиен дом беше отново поле на протест на работниците от предприятието. След като изслушали доклади на ръководителите на ключови институции, ангажирани в борбата с корупцията, са започнали задълбочени дебати, които обаче поради отсъствието и напускането на част от членовете на Съвета са прекъснали - \"това доведе до загуба на кворум\", заяви държавният глава пред представителите на медиите.Президентът Радев беше категоричен, че за остротата на проблема с корупцията можем да съдим по многобройните скандали в медиите, по срива на чуждестранните инвестиции, по незавидното място на България в множество престижни международни класации по темата и по препоръките и оценките на нашите европейски партньори.\"Корупцията сред лицата, заемащи висши държавни длъжности, е заплаха за националната сигурност, защото тя руши устоите на правовата държава, срива доверието на гражданите в българските институции, възпрепятства развитието на икономиката и повишаването на благосъстоянието на българските граждани. Корупцията пряко или косвено бърка в джоба на всеки български гражданин и го поставя в унизително положение\", подчерта още държавният глава. Радев също така предупреди, че пробивът в борбата с корупцията ще стане възможна едва тогава, когато борбата с корупцията стане приоритет за българските политици пред техните вътрешни и международни ангажименти.", "date": "2017.10.09", "title": "Румен Радев свиква още един КСНС на борба с корупцията"}
{"url": "https://news.bg/int-politics/zelenata-partiya-na-germaniya-da-zapochvame-s-koalitsionnite-pregovori.html", "text": "Германската Зелена партия обяви, че преговорите за тристранна коалиция с консерваторите на канцлера Ангела Меркел и либералната Свободна демократическа партия трябва да започнат, след като консервативният блок преодоля ключово препятствие, уреждайки въпроса с броя на мигрантите, които да се допускат в страната, съобщава \"Ройтерс\".Християндемократическият съюз (ХДС) на Меркел изглежда отстъпи пред консервативните си баварски съюзници от Християнсоциалния съюз (ХСС) вчера, съгласявайки се да поставят горна граница на приеманите от Германия мигранти годишно по хуманитарни причини, а именно - не повече от около 200 хил. души годишно.Това разчисти пътя за преговори за сформиране на коалиция \"Ямайка\", която досега не е била изпробвана на национално равнище, но е единственият реален вариант след парламентарните избори на 24 септември, след които консерваторите на Меркел останаха най-силният блок, но са много далеч от абсолютното мнозинство и се нуждаят от коалиционни партньори. Социалдемократите, които досега бяха техен коалиционен партньор, обявиха, че излизат в опозиция.Джем Йоздемир, който е съпредседател на Зелената партия, която се застъпва за мигрантите, избегна ясно отхвърляне на споразумението за мигрантите между консервативните формации и по този начин остави вратата отворена за коалиция \"Ямайка\" - името, произтичащо от черните, зелените и жълтите цветове на партиите (ХДС, Зелената партия и Свободната демократическа партия), които съвпадат с тези на знамето на карибската островна държава.\"Любопитен съм да видя как ще ни обяснят това\", коментира Йоздемир за споразумението между консервативните формации в интервю за обществената телевизия ZDF.Зелените отхвърлят поставянето на таван за пристигащите мигранти в Германия, за който от ХСС пледират с оглед на притока на над 1 млн. мигранти през 2015 и 2016 г., като повечето от тях влязоха в страната през южната провинция Бавария.Въпреки че се очаква новопристигналите мигранти през тази година да са далеч по-малко в сравнение с предходните две години, въпросът се очаква да предизвика искри между ХСС и Зелената партия по време на преговорите за сформирането на управляваща коалиция.Въпреки това Йоздемир призова консерваторите бързо да поканят свободните демократи и зелените на проучвателни преговори за сформиране на коалиция, посочвайки: \"Всички ние трябва да започнем сега.\"Тогава страните ще разберат дали могат да работят заедно, добави той и подчерта, че всички групи, взимащи участие в коалиционните преговори, ще трябва да направят отстъпки.\"Компромисите винаги означават, че всеки трябва да отстъпи малко\", изтъкна Йоздемир.Симоне Петер, друг високопоставен член на Зелената партия, вчера разкритикува споразумението за мигрантите между консерваторите, посочвайки, че то безразборно обединявало заедно бежанските групи и след достигането на лимита, то ги противопоставяло едни на други без причина.Влиятелният член на ХСС Томас Кройцер подчерта, че ХСС очаква договореното с ХДС на Меркел в неделя да бъде записано в коалиционното споразумение. Той допълни, че може да си представи сценарии, при които може да се наложи корекция на тавана от 200 хил. мигранти.Свободните демократите посочиха, че компромисът, постигнат между консерваторите, е подготвил пътя за коалиционните преговори.Междувременно канцлерът Ангела Меркел обяви, че коалиционните преговори между ХДС/ХСС и останалите две партии ще започнат на 18 октомври.", "date": "2017.10.09", "title": "Зелената партия на Германия: Да започваме с коалиционните преговори"}
{"url": "https://news.bg/world/madrid-otmenyame-avtonomiyata-na-kataluniya-ako-obyavi-nezavisimost.html", "text": "Вицепремиерът на Испания Сорая де Сантамария потвърди, че правителството ще предприеме \"всички необходими мерки\", включително задействане на член 155 от конституцията, ако автономният регион Каталуния едностранно обяви независимост във вторник, за да се \"възстановят демокрацията и върховенството на закона\", информират световни агенции.По-рано премиерът на Испания Мариано Рахой също заяви, че \"няма да изключи нищо в рамките на закона\", ако Каталуния реши да се отцепи.Очаква се утре каталунският лидер Карлес Пучдемон да говори пред местния парламент и евентуално да обяви независимост.Но Сантамария предупреди, че ако той \"едностранно обяви независимост, ще настъпят последици\".Член 155 от основния закон на Испания може да позволи на правителството в Мадрид да отмени автономията на Каталуния, да разпусне местния парламент и да се намесва при управлението на региона. Разглеждана като екстремна мярка, никога не се е прибягвало до този член в историята на страната.", "date": "2017.10.09", "title": "Мадрид: Отменяме автономията на Каталуния, ако обяви независимост"}
{"url": "https://news.bg/world/izraelski-ministar-razkritikuva-tramp.html", "text": "Израелският министър Зеев Елкин разкритикува американския президент, след като Доналд Тръмп обяви, че приоритет в израелско-палестинския мирен план е да премести американското посолство от Тел Авив в Йерусалим, информира ДПА.\"\", каза пред Армейското радио Елкин, който се смята, че е близък до премиера Бенямин Нетаняху.Елкин е министър на околната среда и въпросите, свързани с Йерусалим.В интервю за TBN Тръмп нарече израелско-палестинския мирен план \"най-тежката сделка от всички\".Израел разглежда Йерусалим като столица на еврейската държава и отдавна призовава САЩ да преместят посолството си в древния град. Предишните американски президенти се въздържаха от подобни действия, тъй като смятаха, че преместването на посолството ще попречи на мирния процес.Палестинското правителство не иска да отстъпи от позицията си, че Източен Йерусалим трябва да бъде столица на бъдещата палестинска държава.", "date": "2017.10.09", "title": "Израелски министър разкритикува Тръмп "}
{"url": "https://news.bg/society/150-administratsii-mogat-da-obmenyat-dokumenti-elektronno.html", "text": "Близо 150 административни структури са подали заявление за присъединяване към средата за електронен обмен на документи (документооборот) към днешна дата. Реални участници в системата за електронен документооборот са 25 администрации, повечето от които са общински.Институции като Министерството на финансите и Министерството на правосъдието, Държавната комисия по хазарта, Агенцията по геодезия, картография и кадастър, Изпълнителната агенция \"Одит на средствата от Европейския съюз\", Националният статистически институт и Централният регистър на особените залози, както и три областни администрации - на Пловдив, Добрич и Велико Търново могат да обменят документи с други административни органи изцяло по електронен път.Към 9 октомври в тестова среда успешно е присъединена и Националната агенция за приходите.Общините, които са реално включени към системата за електронен документооборот са 14 - Родопи, Руен, Челопеч, Димитровград, Стралджа, Антон, Мирково, Струмяни, Каолиново, Кричим, Брусарци, Чавдар, Крушари и Искър.С решение от края на юни Министерският съвет задължи административните органи в срок до 1 септември 2017 г. да приведат системите си за електронен обмен на документи в съответствие с единен технически протокол, утвърден от председателя на Държавната агенция \"Електронно управление\". Целта е административните органи да използват само системи за електронен документооборот, които изпълняват единен стандарт.До края на годината е предвидено хартиеният обмен между административните структури да бъде спрян и администрациите да обменят документи единствено по електронен път.На страницата на Държавната агенция \"Електронно управление\" в раздел \"Административна информация/Електронен обмен на документи\" ще бъде публикуван текущият напредък процеса.", "date": "2017.10.09", "title": "150 администрации могат да обменят документи електронно"}
