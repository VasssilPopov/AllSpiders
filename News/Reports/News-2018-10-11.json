{"url": "https://news.bg/society/mladite-sa-zavisimi-ot-sotsialnite-medii.html", "text": "Приключи работата по проекта на \"Център за изследвания и анализи\" - \"100%- Ти\", който се реализира по Национална програма за изпълнение на младежки дейности по чл. 10А от Закона за хазарта, която се осъществява от Министерството на младежта и спорта. За пет месеца в рамките на проекта беше направена информационна кампания , която от една страна привлече вниманието на обществеността към този проблем, а от друга допринесе за превенцията на зависимостите. В печатните медии бяха публикувани интервюта и мнения на специалисти психолози и психиатри, които работят в областта на лечението на зависимости от различен тип- психотропни вещества, алкохол. Особено място в кампанията беше отделено на най-модерните видове зависимости към компютри, таблети и други типове крайни устройства, които се използват за интернет комуникация. Бяха оповестени данните от социологическо проучване за новите видове зависимости. То е проведено от \"Глобъл метрикс\" и \"Центъра за изследвания и анализи\".Целева група на изследването: младежи на възраст от 12 до 30 години. Обем на извадката: 650 онлайн интервюта. Изследването беше проведено през месец Септември 2018 г.Технологиите се развиват постоянно и стават неразделна част от ежедневието. Изследването показва, че степента на притежаване на технологични устройства сред младите хора е висока - смартфон имат 98,3%, следва компютъра с 86,7%, таблет - 28,3%. Интересно е, че почти половината от интервюираните имат външна батерия за мобилен телефон и таблет, което свидетелства за висока степен на зависимост от тези устройства и потребност непрекъснато да имат захранване.Изследването показва, че почти всички от анкетираните лица посочват, че използват интернет за влизане в социални мрежи (Facebook, Instagram, Twitter и др.) - 95%, втора по ред причина е поддържането на връзка с приятели и роднини чрез приложения като Messenger, Viber, WhatsApp и др. - 78,3%, следвано от слушане/сваляне на музика - 60%. Половината от респондентите посочват, че използват интернет за четене на новини и информационни сайтове. Най-малък е делът на посочилите, че ползват интернет за онлайн игри.Изследването показва различните форми на зависимост на младите хора от технологиите и по-конкретно: зависимостите към интернет, комуникацията чрез социални мрежи, пазаруване, зависимост от външния вид и тялото (ходят на фитнес всеки ден) и тн. Общуването с други хора чрез социалните мрежи, използването на интернет за развлекателни дейности, заедно с гледането на филми и предавания по телевизията са дейности, които младите извършват всеки ден. На практика за момента новите зависимости не изместват традиционните форми на прекарване на свободното време, а просто се вплитат в тях. Въпреки, че респондентите предпочитат интернет комуникацията това не изключва и срещите навън, на открито, новото е, че неразделна част от срещите навън са и социалните мрежи, съобщенията чрез приложения и телефоните. Младите хора общуват, качват снимки, коментират и общуват докато са в парка, пред блока или в двора на училището.Данните показват, че общуването чрез социалните мрежи сериозно доминира над останалите форми за прекарване на свободното време. Общуването чрез социалните мрежи става много по-популярно от общуването по телефона. Социалните мрежи и приложение са обмен на снимки, съобщения, младите могат да са приобщени към преживяването, независимо от разстояние и време - те са микс, който останалите форми на общуване не могат да дадат.Какви са проявленията на новите зависимости:Налице е силно разпространяваща се зависимост от телефона и интернет - повече от половината запитани, посочват, че не могат да издържат без телефон и интернет.Интересно и доста тревожно е, че тези нови зависимости започват да се отразяват на такива всекидневни занимания като храненето и съня. Над една трета от младите хора спят по-малко заради общуването в социалните мрежи или приложения за съобщения и обмен на съдържание.Новите зависимости засягат дори храненето. За младите хора е нещо обичайно да са с телефона си и да пишат дори, когато се хранят. Комуникацията чрез социалните мрежи е постоянно, когато си навън с приятели, на празненство, на ресторант. Пристрастяването към социалните мрежи при младите хора дори води до пропускане на едно или повече от едно хранене на ден.Интересно е, че тези зависимости са осъзнати, но нагласите сред младите хора да се освободят от тях почти отсъстват.Над половината от младежите признават, че са зависими от интернет, също толкова от телефона си, една четвърт - от социалните мрежи.Една от модерните зависимости, която е идентифицирана и все по-често коментирана е пристрастеността към фитнеса, към външния вид и тялото. Изследването ни показва, че това е дейност, която в преобладаваща част от случаите се извършват два-три пъти седмично. Изследването индикира, че има една група, която посочва, че тренира всеки ден (около една трета от младежите), което все пак е индикатор за зависимост спорта и култивиране на тялото в някаква степен. Четенето на книги за удоволствие е дейност, която остава на заден план по честота, изместена от новите форми на общуване и развлечения. Респондентите посочват, че веднъж-два пъти месечно или дори по-рядко отделят време за това, а когато го правят- четат по 1-2 часа.В заключение - разпространението на новите зависимости вече има доста тревожни размери. Важно е да се помогне на младите хора да преодолеят тези си зависимости и да се ограничи влиянието от техните последствия.", "date": "2018.10.11", "title": "Младите са зависими от социалните медии"}
{"url": "https://news.bg/tourism/zalichavat-oshte-71-turoperatora.html", "text": "Още 71 дружества, вписани като туроператори от Националния туристически регистър (НТР), са заличени. Причината е, че компаниите не са представили задължителна застраховка \"Отговорност на туроператора\", което е изрично условие за извършване на туроператорска дейност според Закона за туризма. Дружествата ежегодно трябва да сключват такава застраховка.Дружествата са със седалище и адрес на управление в градовете София, Варна, Бургас, Пловдив, Русе, Добрич, Плевен, Несебър, Поморие, Самоков, Кърджали, Велико Търново и Велинград.За срок от две години заличените дружества нямат да имат право да заявяват регистрация за извършване на туроператорска дейност. Заличените дружества не са премахнати от НТР, но е отразена заповедта за заличаването им, като имената им са оцветени в червено.Това се прави, за да може при справка в регистъра потребителите да получават информация дали туроператорът е коректен и извършва дейност, спазвайки закона.Не съществува правна възможност регистриран туроператор временно да спира дейността си и/или да няма валидна застраховка, посочват от Министерство на туризма.Заличаването става със заповед на министъра на туризма Николина Ангелкова и се предприема съгласно решение на Експертната комисия по регистрация на туроператори и туристически агенти (ЕКРТТА).", "date": "2018.10.11", "title": "Заличават още 71 туроператора"}
{"url": "https://news.bg/crime/pomoshtnik-mashinist-skochi-ot-tovaren-vlak-i-zagina.html", "text": "Помощник-машинист скочи в движение от първия локомотив на товарен влак и загина на място, съобщават от БДЖ.Инцидентът е станал около 16:05 часа в участъка между гарите Благоевград и Кочериново. Движението на влаковете е спряно.На място се извършват огледи за изясняване на причините около инцидента. Ще бъдат взети показания от машиниста и локомотивния персонал на втория локомотив.Организиран е превоз с автобуси за пътниците от преминаващите през участъка пътнически влакове.", "date": "2018.10.11", "title": "Помощник-машинист скочи от товарен влак и загина"}
{"url": "https://news.bg/int-politics/chetirima-ukrainski-voynitsi-ubiti-v-iztochna-ukrayna.html", "text": "Четирима украински войници са били убити и трима са били ранени в поредната ескалация на насилието в разкъсваната от конфликт Източна Украйна, съобщава \"Франс прес\", позовавайки се на украинското военно министерство.През последните 24 часа двама войници са били убити при обстрел, а още двама са получили смъртоносни наранявания при експлозия на мина, уточняват от ведомството.Силите на Киев обвиниха сепаратистите, подкрепяни от Москва в използването на оръжия, забранени от мирните споразумения и че са обстреляли техните позиции почти 30 пъти.От своя страна проруските сепаратисти обвиниха украинската армия в нарушаване на примирието 22 пъти.Организацията за сигурност и сътрудничество в Европа (ОССЕ) уточни, че вчера нейните наблюдатели са отчели рязко увеличение на нарушенията на примирието в района на Донецк в сравнение с предишния ден, включително 520 експлозии.Специалната мониторингова мисия на ОССЕ в Украйна заяви също така, че е наблюдавала новозаложени мини и от двете страни на контактната (фронтовата) линия.Вчера сутринта патрул е извършвал мониторинг на положението със сигурността в района на пречиствателната станция в Донецк, когато са чули изсвистяването на два куршума, летящи над главите им, изтъкнаха от мисията.Мисията не могла да определи посоката на огъня и си тръгнала.Конфликтът в Украйна отне живота на над 10 000 души от април 2014 г. насам след анексирането на Крим от Русия.Серия от споразумения за прекратяване на огъня спомогнаха за намаляване на сраженията, въпреки че спорадичните сблъсъци продължават и войници и цивилни са изправени пред постоянна заплаха от противопехотни мини.Украйна и нейните западни съюзници обвиниха Русия в изпращането на войски и оръжия през границата в Донбас. Москва отрича обвиненията, въпреки множеството доказателства.", "date": "2018.10.11", "title": "Четирима украински войници убити в Източна Украйна"}
{"url": "https://news.bg/world/sasht-prizemiha-f-35-1.html", "text": "Въоръжените сили на САЩ приземиха всички изтребители Ф-35 заради , съобщава Би Би Си.Ще бъде извършена инспекция на повредени горивни помпи към двигателите на самолетите. Инспекцията се очаква да бъде завършена в рамките на 48 часа.По-рано тази година официален доклад постави под въпрос дали изтребителите са готови за бойни мисии, след като бяха открити десетки неизправности.Ф-35 е най-голямата и най-скъпа оръжейна програма по рода си в света - 400 милиарда долара. Целта е производство на 2 500 самолета през следващите години.Няколко държави са поръчали Ф-35, включително Великобритания и Япония.По-рано тази година изтребителят беше използван за първи път от Израел при два въздушни удара.На 28 септември Ф-35Б се разби по време на учебен полет в Южна Каролина. Пилотът безопасно катапултира. Това е първата катастрофа с Ф-35.", "date": "2018.10.11", "title": "САЩ приземиха Ф-35"}
{"url": "https://news.bg/society/sdruzhenie-opita-s-izmama-da-vleze-v-plovdivska-zala.html", "text": "Пловдивския общински съвет разкри измама с благотворителна инициатива в помощ на болни деца, информира БНР.Съветниците отказаха да предоставят безвъзмездно зала \"Колодрума\" за благотворителния концерт на 19 октомври, каквото искане е постъпило от Сдружение \"Всички заедно за една кауза\". Причината за отказа са засечени фалшиви данни в документацията.Съмнението било породено от документа на комисията, от чието име се представял като главен секретар Венцислав Манчовски, тъй като поставените печати били на студентска организация за образователен обмен от Благоевград и на българо-виетнамска промишлена организация.По думите на председателя на общинския съвет Савина Петкова, в направеното предложение се твърди, че благотворителната инициатива се осъществява под патронажа на председателя на НС Цвета Караянчева и с подкрепата на Националната комисия за ЮНЕСКО.\"Установихме, че националната комисия на ЮНЕСКО не знаят, че са патрон и не са взимали подобни решения\", заяви Петкова.Тя допълни, че мандатът на досегашния главен секретар на ЮНЕСКО госпожа Андреева, е изтекъл и се чака друг главен секретар, но не и въпросния господин Манчовски.Представители на сдружението, които присъствали на сесията в общинския съвет заявили, че са били подведени.Те признали, че до момента са продали около 2 000 билета на цени от 10 и 20 лева, и уверили, че ще върнат парите на хората.", "date": "2018.10.11", "title": "Сдружение опита с измама да влезе в пловдивска зала"}
{"url": "https://news.bg/energy/tets-maritsa-iztok-2-tarsi-466-mln-lv-za-emisii-za-2019-g.html", "text": "ТЕЦ \"Марица Изток 2\" трябва да плати 466 млн. лв. за емисии за следващата година. Това стана ясно от министъра на енергетиката Теменужка Петкова в рамките на участието й в енергийната комисия.Проблемът при ТЕЦ \"Марица Изток 2\", а и при всички централи, е резкият скок на цените на емисиите от последните седмици, които достигнаха до 25 евро на тон.Сметката е малко 466 млн. лв. разходи, а ако такива емисии не бъдат закупени, ТЕЦ-ът няма право да работи. Съответно ако продължи да работи, има предвидени сериозни глоби от по 100 евро допълнително на тон.Разработват се различни варианти за бъдещето на ТЕЦ \"Марица-Изток 2\", заяви министърът, признавайки, че българската електроенергийна система не би могла да издържи без мощностите от въглищните централи.Тя призна и че е предложен и вариант за обединяване на въглищната централа с АЕЦ \"Козлодуй\", но според енергийния министър едно подобно обединение би създало повече проблеми, отколкото да ги разреши.Петкова се аргументира с това, че АЕЦ \"Козлодуй\" е подписала конвенция, свързана с нейната финансова стабилност. Освен това има сключено споразумение с Евроатом, като в него са залегнали определени клаузи, които не бива да бъдат нарушавани, тъй като това създава риск от предсрочна изискуемост на заема от 215 млн. долара, който през 2000 година е предоставен на ядрената централа. По този заем остават още 2-3 години, като до този момент АЕЦ \"Козлодуй\" успешно го погасява.Теменужка Петкова изтъкна, че едно евентуално обединение на АЕЦ \"Козлодуй\" с ТЕЦ \"Марица-Изток 2\" може да доведе и до концентрация на пазара на електроенергия, защото това са двете най-големи производствени мощности в страната.\"Обединявайки тези две големи мощности, ще се получи така, че АЕЦ \"Козлодуй\" ще трябва да плаща 10-процентна вноска върху цялата енергия и на двете мощности и това ще създаде допълнителен финансов дисбаланс в системата\", отбеляза енергийният министър.Едно обединение няма да реши проблема изцяло, тъй като тогава ТЕЦ \"Марица-Изток 2\" ще трябва да намали своята работа, за да може да генерира по-малко емисии, но пък работата на мините ще бъде трудно планирана.Затова в момента в Министерството на енергетиката се обсъждат различни варианти за бъдещето на ТЕЦ \"Марица-Изток 2\".Иначе ТЕЦ \"Марица Изток 2\" се намира в отлично техническо състояние и е готова за зимата. Теменужка Петкова увери, че ТЕЦ-ът ще работи. Подобен проблем има и в Полша, която също пострада от последните решения за намаляване на емисиите, обясни министърът и допълни, че ще се търси разрешение включително и на европейско ниво за затруднената работа въглищните централи.", "date": "2018.10.11", "title": "ТЕЦ \"Марица Изток 2\" търси 466 млн.лв за емисии за 2019 г."}
{"url": "https://news.bg/world/sauditska-arabiya-pusna-visokoskorosten-vlak-ot-meka-do-medina.html", "text": "Нова високоскоростна железопътна линия в Саудитска Арабия, свързваща свещените за мюсюлманите градове Мека и Медина, влезе в експлоатация, информира ДПА.Според осведомителната агенция Рияд се опитва да диверсифицира икономиката си и да не разчита само на приходите от петрол.Линията между двата града е 450 километра и се очаква разстоянието да бъде вземано за два часа. Очаква се влаковете да се движат със скорост от 300 километра в час, които са с капацитет да обслужват 60 милиона пътници годишно.Високоскоростното трасе Haramain, което е изградено в партньорство с испански консорциум, също има спирки в Джеда на Червено море и в Икономическия град на крал Абдула, където е второто най-голямо пристанище в монархията - Крал Абдула.Крал Салман откри линията през миналия месец. Той пътува от Джеда до Медина.Проектът има за цел да улесни движението на поклонници между Мека и Медина.Всяка година милиони мюсюлмани пътуват до Саудитска Арабия за хадж - поклонение в Мека.Саудитска Арабия въвежда социални и икономически реформи като част от плана Визия 2030 г. за улесняване привличането на чуждестранни инвестиции.", "date": "2018.10.11", "title": "Саудитска Арабия пусна високоскоростен влак от Мека до Медина"}
{"url": "https://news.bg/comments/bermudskiyat-triagalnik-mezhdu-london-bryuksel-i-edinburg.html", "text": "В събота десетки хиляди шотландци излязоха по улиците на Единбург с искане за провеждане на нов референдум за излизане на Шотландия от Обединеното кралство. Шествието, определено като \"най-голямата и дръзка демонстрация за независимост в историята на Шотландия\", се случи в контекста на продължаващите преговори между Великобритания и ЕС относно условията за Брекзит.Ден след митинга първият министър на Шотландия Никола Стърджън обяви, че независимостта на страната е неизбежна, като се аргументира със социологически проучвания, от които е видно увеличаване на подкрепата за отделяне на Шотландия от Обединеното кралство. Очевидно е, че с наближаване на крайния срок за споразумението за Брекзит сепаратистките настроения се засилват.Шотландският иредентизъм има дълга история, но доскоро поддръжниците му не бяха мнозинство. През септември 2014 г. се проведе референдум за независимост, на който с крехко мнозинство (55%) надделя волята за оставане в рамките на кралството. Обръщането на нагласите дойде в последствие.Повратният момент, изглежда, бе британският референдум от 23 юни 2016г., на който с минимално мнозинство надделяха настроенията за излизане от ЕС, а в същото време шотландците с далеч по-солидно мнозинство гласуваха за оставане в Евросъюза. От този момент насетне, сред шотландците започна да се установява усещането, че им предстои да бъдат извадени от ЕС против тяхната воля. А в контекста на предстоящия Брекзит шотландският сепаратизъм добива окраската на проевропейско движение.Така Единбург привидно се оказва съюзник на Брюксел в преговорите му с правителството на Тереза Мей относно споразумението за Брекзит. В действителност обаче ситуацията е по-сложна.От една страна, засилването на шотландските настроения за независимост (и последващо присъединяване към ЕС) поставя Лондон в по-слаба позиция пред Европейската комисия. За да тушира сеператистките тежнения, британското правителство може да се съгласи на известни отстъпки от позициите си по спорните въпроси с Брюксел.От друга страна обаче, шотландският сепаратизъм може и да провали споразумението за Брекзит. От което е по-вероятно ЕС да загуби повече, в сравнение с Великобритания.В тази ситуация Европейският съюз също е изправен пред дилема. Кое е приоритет за Брюксел - изгодно споразумение с Обединеното кралство или запазване поне на Шотландия в рамките на ЕС? (В случай на отцепване на Шотландия от Великобритания след фактическата реализация на Брекзит, Шотландия няма автоматично да стане член на ЕС, но може да се приеме, че страната покрива както политическите критерии от Маастрихт, така и икономическите критерии от Копенхаген за членство, и процедурата за прием няма да бъде дълга и тромава - може би нещо подобно на приема на Австрия, Швеция и Финландия през 1995 г.)Брекзит без споразумение (или с \"по-твърдо\" от сега договаряното) обаче означава сериозно накърняване на европейските интереси (реципрочно и на британските такива, но все пак Великобритания е страната, която иска развод и вероятно би приела по-леко условията).Според последните новини споразумението е в доста напреднала фаза. То предполага \"меко\" излизане на Великобритания от ЕС при запазване на търговските и митническите отношения. Ключов момент е постигането на съгласие между Лондон и Брюксел за избягване на \"твърда\" граница между Северна Ирландия и Република Ирландия, което на практика запазва доста от привилегиите, които жителите на Ълстър в момента имат като граждани на ЕС. Ако се постигне подобно споразумение и за Шотландия, може и да не се стигне до референдум за независимост.Каквото и да е споразумението обаче, то трябва да бъде потвърдено от британския парламент. И именно това е големият проблем пред Тереза Мей. Нейният проект за споразумение се оспорва както в средите на собствената й партия (вътрешната опозиция около Борис Джонсън иска по-твърдо излизане от ЕС), така и от опозиционната Лейбъристка партия - лидерът Джеръми Корбин настоява за нови избори вместо споразумение (от друга страна, той също има вътрешна опозиция, която не желае Брекзит без споразумение и ще подкрепи плана на Мей). Депутатите от Шотландската национална партия също най-вероятно няма да подкрепят споразумението в настоящия му вид, надявайки се на повече отстъпки за Шотландия по подобие на Северна Ирландия.В крайна сметка Лондон, Брюксел и Единбург се оказват в своеобразен \"Бермудски триъгълник\" с доста неясно бъдеще.Що се отнася до интересите на България в тази ситуация, то хипотетично най-добрият вариант за нас е изобщо да не се стига до Брекзит. Хипотетично, защото към момента втори референдум за Брекзит изглежда нещо немислимо. На практика, ние имаме интерес Европейският съюз да сключи възможно най-изгодно споразумение с Великобритания.И тук се явява въпроса за отношението ни към шотландския сепаратизъм. Вече писах, че сеператистките тежнения в Европейския съюз са против българските национални интереси - първо, защото дестабилизират Съюза и второ, далеч по-важно, защото могат да провокират аналогични процеси у нас.Бях против референдума за независимост на Каталуния, бях и против референдума за независимост на Шотландия (от 2014 г.). Само че сега ситуацията е коренно различна. Надигането на шотландския национализъм към момента е в полза на България. Казвам - към момента, защото не се знае дали това в крайна сметка няма да се обърне срещу нас (шотландските националисти мислят преди всичко за собствения си интерес, и чак след това за Европейския съюз). И в това няма нищо неестествено - България няма вечни приятели (и врагове), а само вечни интереси. Вчера (т.е. преди референдума за Брекзит) шотландският сеператизъм не беше в наша полза. Днес е. А утре - кой знае?", "date": "2018.10.11", "title": "Бермудският триъгълник между Лондон, Брюксел и Единбург"}
{"url": "https://news.bg/int-politics/alternativa-za-germaniya-zove-uchenitsite-da-izdavat-uchitelite-s-politicheski-pozitsii.html", "text": "Учениците в Германия са призовавани от крайнодясната партия \"Алтернатива за Германия\" да издават учители, които изразяват политически позиции, пише в. \"Гардиън\".Онлайн порталът \"а\" е стартиран от партията като пилотен проект в Хамбург, като \"Aлтернатива за Германия\" обяви планове за разпространяване на инициативата в цялата страна.Учениците са били поканени да публикуват анонимни оплаквания на сайта за учители, за които смятат, че нарушават правилата за неутралност и критикуват \"Алтернатива за Германия\".Крайнодясната партия, най-силната опозиционна партия в Бундестага след парламентарните избори през миналата година, заяви, че инициативата има за цел да \"засили демократичния и свободния дискурс\" в училищата, както и да подчертае кодекса за неутралност, като дава на учениците съвети как да действат, ако смятат, че даден учител го нарушава.Платформата предизвика разгорещен дебат, а партията се изправя пред нарастващи призиви от учители и културтрегери за спиране на проекта, като мнозина обвиняват \"Алтернатива за Германия\" в приемането на тактики, използвани нацистките и комунистическите режими.Кристиан Пиварц, който е министър на културата на провинция Саксония, заяви, че \"Алтернатива за Германия\" развъжда \"отвратителния начин на мислене човек да си вре носа навсякъде, известен от времената на нацистката диктатура или на Щази (източногерманската държавна сигурност)\".Хайнц-Петер Майдингер, президент на германската асоциация на учителите, нарече проекта \"опит за експлоатация на деца и младежи и за подбуждане на практиката на предателството\".Ала крайнодясната партия, която се издигна в германската политика заради категоричната си позиция срещу имигрантите и спечели 90 места в Бундестага на последните избори, отвърна на нападките.Според \"Алтернатива за Германия\" нейният сайт няма нищо общо с предателството. Според Бернд Бауман, водещ член на парламентарната група на \"Алтернатива за Германия\", това е шанс да се обърне внимание на значителните доказателства, които партията е събрала, показващи, че училищата често обрисуват \"много лош образ на Алтернатива за Германия като радикална, нечовешка и студена\".", "date": "2018.10.11", "title": "\"Алтернатива за Германия\" зове учениците да издават учителите с политически позиции "}
{"url": "https://news.bg/society/iskat-dopalnitelni-kameri-v-kazanlak-zaradi-masoviya-boy.html", "text": "Общинският съвет в Казанлък даде четири предложения за подобряване на обществения ред в града след Председателя на общинския съвет в Казанлък - Николай Златанов представи предложенията като заяви, че в града се работи постоянно по въпроса.Първото искане е осигуряване на допълнително видеонаблюдение в района на магазин \"Гергана\" в кв. \"Изток\" и района на намиращите се наблизо до ромския квартал \"Кармен\" жилищни блокове.Второто предложение е насочено към служителите на МВР за осигуряване на допълнителен щат служители за осъществяване на контрол по наредбите на общината.По думите на председателя Златанов в града имало полицейски служител, който идва на работа само по няколко часа и допълни, че е занижено полицейското присъствие в района на кв. \"Кармен\".Следващото искане е осигуряване на допълнителен полицейски патрул в района на кв. \"Изток\" и кв. \"Кармен\".Четвъртото предложение е свързано с образование. Според Златанов общественият ред зависи от нивото на образованост на децата.Предложението е за единни разходни стандарти за финансиране на училищата, като средствата да бъдат обвързани с показаните от учениците резултати. Тук влизат резултати от национално външно оценяване, матури, участие в олимпиади или състезания.По думите на Николай Златанов предложенията са направени въз основа на сигнали на гражданите, които са получени в общината.Припомняме, че на 17 септември в центъра на Казанлък се разигра масов бой, което породи напрежение сред жителите на града.Зам.-началник на полицията в Казанлък Христо Петров заяви тогава, че инцидентът е между две групи младежи и е бил на битова основа.", "date": "2018.10.11", "title": "Искат допълнителни камери в Казанлък заради масовия бой"}
{"url": "https://news.bg/society/natsionalniyat-savet-za-integratsiya-podkrepi-horata-s-uvrezhdaniya.html", "text": "Законопроектът за хората с увреждания получи подкрепа на Националния съвет за интеграция, съобщи БНР.26 са гласувалите \"за\", един се е въздържал, а трима са били против.Следващата седмица документът ще се разгледа от Националния тристранен съвет и от правителството.Социалният министър Бисер Петков обясни, че се регламентира създаването на Национална програма за достъпна среда, по която ще се финансират физически лица и етажната собственост.\"Ще има квоти за наемане на хора с увреждания от бизнеса\", допълни министър Петков.По думите му работодателите, които не могат или не желаят да изпълняват този ангажимент ще трябва да закупуват стоки или услуги, които са създадени от социални предприятия или от предприятия на хора с увреждания\".Според омбудсманът Мая Манолова законопроектът не е съвършен, но е стъпка напред.Тя заяви, че ще продължи да настоява да се уреди въпросът с помощните средства и да се разпишат квотите, които ще гарантират трудова заетост на хората с увреждания.От движението \"Системата ни убива\" посочиха, че протестите са ускорили работата на институциите.\"Ние продължаваме да дишаме във врата на управляващите, за да могат нещата да се случват\", категорични са предствителите на движението. Адриана Стоименова, заместник-председател на Националния съвет за хората с увреждания, обясни, че хората с увреждания вече ще имат необходимата база, в която да бъдат интегрирани.По думите ѝ те ще имат право на психолог и логопед. Стоименова допълни, че се създава и фонд за жилищата за хора с увреждания, така че те да бъдат ефективно пригодени. Според директора на Агенцията за хората с увреждания Минчо Коралски на този етап е постигнат разумен компромис.\"Средствата и проблемите на хората с увреждания са толкова големи, че няма как да се направи революционен скок\", поясни той.Коралски подчерта, че най-важното е, че хората с увреждания няма да се възприемат като болни и изолирани, а като част от обществото.Той уточни, че не отпада защитата от уволнение за хората с увреждания в Кодекса на труда. Чрез квотния режим хората с увреждания на практика отиват при работодателя не със своите болежки, а със своите възможности.Според него сегашната защита затруднява работодателите веднъж наели човек с увреждане да се освободят от него, ако той не е подходящ за работата.\"Една подобна пречка е сериозен мотив за това работодателите да не наемат хора с увреждания. Това не е отпадане на нещо, а по-скоро прецизиране на прилагането на тази норма\", допълни Минчо Коралски.Припомняме, че  пред сградата на Министерски съвет. В около 30 палатки родителите на деца със специфични нужди показаха ясно, че ще останат пред очите на обществото и на властта докато бъдат приети исканите промени в законите, които засягат отношенията на държавата към хората с увреждания.Към 8 часа сутринта с полицейско разпореждане палатките им бяха отместени на тротоара пред сградата на Министерския съвет и движението на бул. \"Дондуков\" бе освободено.", "date": "2018.10.11", "title": "Националният съвет за интеграция подкрепи хората с увреждания "}
{"url": "https://news.bg/int-politics/sestrinskata-partiya-na-merkel-gubi-podkrepa-predi-izborite-v-bavariya.html", "text": "Социологическо проучване, публикувано три дни преди изборите в южната германска провинция Бавария показва, че консервативният Християнсоциален съюз (ХСС), който от десетилетия има абсолютно мнозинство в провинцията, е паднал под 33 процента от гласовете, съобщава ДПА.Проучването, проведено от изследователския институт Civey и публикувано от \"Аугсбургер алгемайне цайтунг\" и \"Шпигел\", показва, че ХСС получава 32,9 процента от гласовете, а Зелената партия е на второ място с 18,5 процента от гласовете.За първи път в историята си ХСС изглежда ще падне под 40 процента.На федерално равнище ХСС е в коалиция с Християндемократическия съюз (ХДС) в Бундестага. Съгласно споразумението между двете партии ХДС не издига кандидати в Бавария.ХСС са отказали да коментират резултатите на фона на увеличаването на подкрепата за крайнодясната \"Алтернатива за Германия\", която според проучването на Civey ще вземе 12,8 на сто от гласовете в провинцията, която беше най-засегната от кризата с мигрантите през последните години, които влизаха от Австрия.Социологическото проучване показва, че социалдемократите, които са в коалиция с Меркел на национално равнище, са четвърта политическа сила в провинцията с 11 процента подкрепа.Проучването се интерпретира като референдум за ролята на ХСС в националната политика.Ръководителят на ХСС Хорст Зеехофер, който е и вътрешен министър на Германия, за малко не събори коалицията на Меркел по-рано тази година с настояването си за връщането на мигранти и бежанци на границата.Друго допитване, публикувано днес, показва, че 53 на сто от избирателите все още не са решили как да гласуват в неделя, като в последните седмици се отчита значителен ръст на хората, които не знаят за кого ще гласуват.", "date": "2018.10.11", "title": "Сестринската партия на Меркел губи подкрепа преди изборите в Бавария"}
{"url": "https://news.bg/society/patsienti-alarmirat-za-lechitelka-sharlatanka.html", "text": "Разтревожени пациенти се оплакват от незаконна дейност на Геновева Георгиева, представяща се за лечителка с хомеопатия.Сигналът е постъпил при пациентски организации \"Заедно с теб\".Пациентите заявяват, че въпросната лечителка е била гост в Българското национално радио на 3 октомври по темата \"Как да се лекуваме с хомеопатия, има ли ефект от нея и какъв. Какво съдържат хомеопатичните продукти и доколко можем да разчитаме на тях.\"Според тях тя прави две основни закононарушения. По думите им хомеопат е човек, който е лекар, а от личния ѝ сайт става ясно, че тя не е .Пациентите твърдят, че по Закона за лекарствените средства в хуманната медицина - хомеопатичтите лекарства се продават в аптеките, а Геновева Георгиева заявила, че ги приготвя сама. По думите им тя споменава лекарства, които дори не са регистрирани.Освен това заявила, че лекува пациенти от 13 години. Пациентите са притеснени, че това е чисто шарлатанство.От пациентските организации настояват министърът на здравоопазването Кирил Ананиев да вземе отношение по изложения сигнал, за да се успокоят пациентите и да се защити доброто име на лекарите и добрите практики в медицината.", "date": "2018.10.11", "title": "Пациенти алармират за лечителка шарлатанка"}
{"url": "https://news.bg/int-politics/amerikanskiyat-shtat-vashington-zabrani-smartnoto-nakazanie.html", "text": "Върховният съд на американския щат Вашингтон е решил с пълно единодушие, че смъртното наказание на негова територия не е в съответствие с конституцията на щата, съобщават американските медии.Решението в случай на убийство от 1996 г. променя смъртните присъди на осем души в щата, които са очаквали екзекуция в затвора. Според петимата съдии практиката се прилагала произволно, както и \"расово предубедено\".От 2004 г. върху смъртното наказание беше наложен мораториум, който беше нареден от губернатора от Демократическата партия Джей Инсли.Освен Вашингтон още 19 щата в САЩ, повечето в северната част на страната, не допускат смъртно наказание, включително Ню Йорк.", "date": "2018.10.11", "title": "Американският щат Вашингтон забрани смъртното наказание"}
{"url": "https://news.bg/int-politics/i-izrael-prizemi-vsichkite-si-iztrebiteli-f-35.html", "text": "Израел последва Пентагона и обяви, че е приземил всички свои изтребители Ф-35 заради неизправност в двигателя, открита в американските изтребители, като ще проведе мащабна инспекция на бойните си самолети, съобщават израелските медии.Говорителят на израелските въоръжени сили уточни, че \"командирът на военновъздушните сили на Израел ген.-майор Амикам Норкин реши да вземе допълнителни предпазни мерки и да тества всички самолети, въпреки че Израел не разполага с модела, който се разби и въпреки че не са съобщавани повреди. Тестът ще отнеме няколко дни. След като проверката приключи, самолетите ще се върнат към пълна експлоатация\".По-рано днес САЩ излязоха с подобно изявление: \"Американските военни и международните партньори временно преустановиха полетите на Ф-35, докато се извършва мащабна инспекция на всички самолети Ф35.\"\"Ако са монтирани съмнителни тръби за гориво, частта ще бъде премахната и заменена. Очаква се инспекциите да приключат през следващите 24 до 48 часа\", допълниха американските власти.В изявлението си израелските военни добавиха, че \"ако самолетите бъдат необходими за оперативни цели, те са готови да работят на пълен капацитет\".Израел започна да получава изтребителя Ф-35, най-скъпия изтребител на американските военни, преди повече от година.Цахи Ханегби който е министър на регионалното сътрудничество на Израел, се похвали в началото на октомври относно възможностите на израелските военновъздушни сили, демонстрирани в Сирия: \"Знаете, че имаме стелт изтребители, най-добрите самолети в света. Тези батареи (С-300) дори не могат да ги засичат.\" в американския щат Южна Каролина. Пилотът успя да катапултира от самолета. Катастрофата стана само часа след като американски изтребител Ф-35 извърши първия си боен удар в Афганистан.", "date": "2018.10.11", "title": "И Израел приземи всичките си изтребители Ф-35"}
{"url": "https://news.bg/int-politics/poroshenko-vselenskata-patriarshiya-veche-dade-avtokefaliya-na-tsarkvata-na-ukrayna.html", "text": "Вселенската патриаршия, чието седалище се намира в Истанбул, обяви, че ще прокара решението си да предостави на украинската църква независимост (автокефалия) от Руската православна църква, съобщава \"Асошиейтед прес\".Решението беше обявено днес след редовно заседание на Светия синод на Вселенската патриаршия.Украйна поиска от Вселенския патриарх Вартоломей I, смятан от мнозина за пръв сред равни сред лидерите на източноправославното вероизповедание, да превърне украинската църква в автокефална.Украинската православна църква е свързана с Московската патриаршия в продължение на стотици години, въпреки че много енории се отделиха през последните две десетилетия, за да сформират схизматична църква. Призивите за независимост се увеличиха след анексирането на Крим от Русия през 2014 г.Руската православна църква предупреди, че ще скъса отношенията с Вартоломей, ако предостави автономия на Украинската православна църква.Междувременно президентът на Украйна Петро Порошенко обяви, че Вселенският патриарх вече е взел решение да предостави автокефалия на украинската църква.\"Решението за предоставяне на автокефалия вече е взето\", подчерта украинският държавен глава пред журналисти в Киев, коментирайки резултатите от тридневното заседание на Светия синод на Вселенската патриаршия.\"Това е въпрос на нашата сигурност, държавност и на цялата световна геополитика, това е падането на Третия Рим като най-древната концептуална заявка на Москва за световно господство\", допълни Порошенко.", "date": "2018.10.11", "title": "Порошенко: Вселенската патриаршия вече даде автокефалия на църквата на Украйна"}
{"url": "https://news.bg/world/moskva-protiv-resheniya-vodeshti-do-razkol-na-pravoslavniya-svyat.html", "text": "Москва не поддържа решения, които водят до разкол на православния свят. Така отговори говорителят на Кремъл Дмитрий Песков на въпрос за опитите на Украйна да установи независима църква извън контрола на Русия, информират руски медии.\"\", отбеляза той.В момента Украинската православна църква е разделена на три части, най-голямата технически е под надзора на Московската патриаршия.Светият синод на Вселенската патриаршия в Истанбул провежда среща в турския град. Очаква се да вземе решение за Украйна.", "date": "2018.10.11", "title": "Москва против решения, водещи до разкол на православния свят"}
{"url": "https://news.bg/crime/piyaniyat-dzhigit-v-plovdiv-tvardi-che-e-prebit-pri-zadarzhaneto-si.html", "text": "25-годишният младеж Марин Атанасов, който в неделя си спретна , се появи в съдебна зала с множество белези от удари по лицето.Пред съда Атанасов заяви, че при задържането му от органите на реда срещу него е упражнено насилие, пише bTV.Припомняме, около 12 часа на обяд на 7 октомври полицаите опитали да спрат автомобил, в който имало двама младежи, в района на централната гара в областния град. Когато колата приближила полицаите, водачът не се подчинил на подадения сигнал и продължил към квартал \"Тракия\".Полицаите веднага последвали колата със служебен микробус. Включили се и други полицейски коли. По време на гонката младежите ударили служебен полицейски автомобил, но ударът бил слаб и материалните щети са малки.Водачът също така преминал с колата през крак на полицай, но без да нанася телесна повреда на служителя на МВР.След това преследваната кола се ударила последователно в две дървета в близост до бензиностанция на бул. \"Найчо Цанов\". Двамата младежи не са пострадали сериозно.Впоследствие става ясно, че младежът е бил пиян и без книжка.25-годишният е от ромската махала в село Ново село. Има начално образование.", "date": "2018.10.11", "title": "Пияният джигит в Пловдив твърди, че е пребит при задържането си"}
{"url": "https://news.bg/int-politics/melaniya-vizhda-hora-v-administratsiyata-na-tramp-na-koito-toy-ne-mozhe-da-ima-doverie.html", "text": "Първата дама на САЩ Мелания Тръмп заяви, че все още има хора в администрацията на нейния съпруг, на които \"той не може да има доверие\".В ексклузивно интервю за ABC News, което ще бъде излъчено в петък, съпругата на президента Доналд Тръмп обясни, че е казала на съпруга си, че не вярвала на някои хора, които работят за него.\"По-трудно е да управляваш, винаги трябва да гледаш зад гърба си\", коментира Мелания, добавяйки, че някои хора, на които е нямала доверие, \"вече не работят там\".Миналия месец в анонимна статия, публикувана във в. \"Ню Йорк таймс\", се твърдеше, че имало хора в администрацията на Тръмп, които активно работят срещу някои от политиките на президента. Неназованият служител на администрацията заяви, че е част от \"съпротивата\" срещу \"най-лошите наклонности\" на президента.След публикуването на статията, Тръмп настоя изданието да разкрие \"безгръбначния\" автор от съображения, свързани с националната сигурност.По време на голямото интервю, взето по време на нейното посещение в Африка, Мелания заявява, че е \"най-тормозеният човек в света\". \"Една от тях - ако наистина видите какво казват хората за мен\", добави тя.", "date": "2018.10.11", "title": "Мелания вижда хора в администрацията на Тръмп, на които той не може да има доверие"}
{"url": "https://news.bg/world/rusiya-vremenno-prekratyava-misiite-s-hora-do-mks-zaradi-avariyata.html", "text": "Вицепремиерът на Русия Юрий Борисов заяви, че Русия временно прекратява мисиите с космонавти до Международната космическа станция , информира РИА Новости.Той поясни, че мисиите ще бъдат преустановени до изясняване причините за аварията и приключване на разследването.Специална комисия, оглавявана от директора на Роскосмос Дмитрий Рогозин, ще проведе разследване на инцидента.От 2011 г. руският кораб \"Союз МС\" е единственото средство за транспортиране на хора до Международната космическа станция.Борисов се надява, че САЩ ще се отнесат с разбиране към случилото се и увери, че Роскосмос няма да скрие от НАСА причините за аварията и ще предостави цялата необходима информация., отбеляза вицепремиерът.", "date": "2018.10.11", "title": "Русия временно прекратява мисиите с хора до МКС заради аварията"}
{"url": "https://news.bg/society/dvoyno-se-uvelichavat-otpadatsite-ot-stroezhi-i-remonti-v-sofiya.html", "text": "\"През 2016 и 2017 г. количествата на едрогабаритните отпадъци (ЕГО) са се увеличили почти двойно.\" Това стана ясно на конференция на Столична община на тема \"Разделно събиране на отпадъци за по-чист въздух\". От общината уточниха, че едрогабаритните отпадъци представляват значителна част от неидентифицираните проблеми, които са свързани и с качеството на въздуха.Основно в Столична община едрогабаритите отпадъци включват мебели - маси, столове, легла, дивани.В завода във Враждебна постъпват най-много мебели и дървесина - 66 %.Като едрогабаритни отпадъци (ЕГО) попадат и такива от ремонтни дейности.\"Желанието ни е те да бъдат разделяни при тяхното изхвърляне, защото третирането на този тип отпадъци е по-сложно \", заяви Петър Трайков от Дирекция \"Управление на отпадъците\".Като основни проблеми той посочи нерегламентираното изгаряне на горивните материали от ЕГО.Трайков подчерта, че не съществува ясна дефиниция в Закона за управление на отпадъците за това какви отпадъци попадат в определението на ЕГО.По думите му голяма част от тях все още се изхвърля в контейнерите за смесени битови отпадъци и липсва ефективен контрол за установяване на нарушителя.Общината работи и по проект \"Стимулиране на гражданското участие в процеса на рециклиране\" (BAS), който се осъществява в няколко балкански страни.Проектът цели създаването на местни стратегии и планове за успешно разделяне на отпадъците.Предстои да бъде изградена система за сметосъбиране и сметоизвозване. Пилотният проект цели събиране на информация, която ще послужи за въвеждането на бъдещ механизъм за определяне на таксата \"Смет\".Зам.-кметът в направление \"Зелена система, екология и земеползване\" Йоана Христова заяви, че системата за разделно събиране на територията на община функционира.Тя постави акцент върху мерки за насърчаване на гражданското участие, а чрез платформа се обменят добрите практики измежду отделните региони.Христова обясни, че 300 домакинства от 4 блока в район \"Надежда\" се включват в пилотния проект, като всяко домакинство получава необходимите съдове за разделно събиране на отпадъците. Проектът с участието на гражданите ще продължи 12 месеца.Чрез проучване от Столична община установяват, че най-предпочитани са контейнерите за събиране в дома и използването на един специализиран контейнер за био отпадъци.\"Когато говорим за разделно събиране на отпадъците, все още мислим за разделно събиране на опаковките\" заяви кметът на столицата Йорданка Фандъкова. Системата за разделно събиране и сепариране в София работи вече 10 години.Тенденцията показва, че софиянци все повече събират отпадъка си разделно.\"В общината се разделят 9 вида значими отпадъци - едрогабаритни отпадъци, био и зелени отпадъци, електрически, електронни отпадъци, както и текстилни\", посочи кметът.Според нея е важно хората да знаят къде да изхвърлят старите си гуми, дрехи и мебели.Фандъкова подчерта, че общината продължава да работи за по-чист въздух в столицата.Изграждането на горивна инсталация заедно с \"Топлофикация\" е третата фаза, по която общината работи.Отделянето на опасните отпадъци става чрез изградена система по два начина - на специални площадки ежемесечно в различни квартали и системата \"от врата до врата\", която гражданите могат да заявят.Средно 1200 т. смесен битов отпадък дневно влизат МБТ.За 2017 г. преработените отпадъци от завода за механично сепариране са над 356 000 т.Общината работи по проект и за изграждане на центрове за повторна употреба на отпадъци, по който все още няма финансиране.", "date": "2018.10.11", "title": "Двойно се увеличават отпадъците от строежи и ремонти в София"}
{"url": "https://news.bg/politics/ninova-sdelkata-vav-varna-e-na-zadkulisieto.html", "text": "Имаме политическа позиция на изпълнителното бюро на БСП - нашите общински съветници в общинския съвет на Варна да не подкрепят тази сделка. Това заяви лидерът на БСП Корнелия Нинова за предложението на кмета на Варна Иван Портних общинският съвет да купи за над 43 млн. лева 100% от акциите на \"Централен универсален магазин Варна\" АД. Дружеството се представлява от Тодор и Цветомир Гергови - синове на Георги Гергов, който е лидер на областната организация на БСП в Пловдив.На въпрос - защо един кмет се занимава с такива покупки, Нинова отговори: \"Той да каже\". Тя веднага допълни: \"Оценявам го като част от задкулисието, от това да смесваш политика с бизнес и да се харчат обществени ресурси за частни интереси\".Осъждаме сделката, тъй като по информация, включително и от нашите съветници, тя е на завишена цена. Те изпълниха това политическо решение - не подкрепиха Общинския съвет, включително и когато гласуваха, заяви Нинова.По думите й, парите за тази сделка са обществени средства на всички българи, те се плащат от бюджета. За това не я намираме за удачна и за правилна.Запитана дали на мястото ще има търговски център, лидерът на БСП каза, че няма представа. Това трябва да каже кметът, както и общинските съветници на ГЕРБ, както и правителството на Борисов, които вчера спешно отпуснаха тези пари, каза Нинова.\"Тъй като сме малцинство в общинския съвет във Варна нямаме други механизми освен гласуването \"против\". Не сме в мнозинство, за да обърнем това гласуване, изразихме официална политическа позиция, допълни Нинова.", "date": "2018.10.11", "title": "Нинова: Сделката във Варна е на задкулисието"}
{"url": "https://news.bg/world/malayziya-otmenya-smartnoto-nakazanie.html", "text": "Правителството на Малайзия постигна съгласие да отмени смъртното наказание, обяви високопоставен министър, цитиран от АФП.В момента повече от 1 200 души в страната са осъдени на смърт.Смъртната присъда е задължителна при убийство, отвличане, притежание на оръжие, наркотрафик и някои други престъпления. Прилага се чрез обесване. Смъртното наказание е още от британското колониално управление.Министърът на комуникациите Гобинд Део потвърди, че кабинетът е решил да отмени смъртното наказание.\"Надявам се скоро законът да бъде променен\", каза той пред осведомителната агенция.Правителството реши да отмени най-тежкото наказание, тъй като малайзийската общественост показа, че е против смъртното наказание, добави Гобинд.По-рано друг министър обяви, че осъдените на смърт няма да бъдат екзекутирани.Изменението на закона ще бъде внесено в парламента през следващия понеделник.Между 2007 и 2017 г. в Малайзия са екзекутирани 35 души.Общо 1 267 души са осъдени на смърт, което е 2,7 на сто от 60 000 затворници в страната.Само 23 държави продължават да изпълняват смъртни присъди, като Китай е на първо място.993 екзекуции са извършени в 23 държави през 2017 г.", "date": "2018.10.11", "title": "Малайзия отменя смъртното наказание"}
{"url": "https://news.bg/crime/predadoha-na-sad-maykata-i-dashteryata-izhvarlili-novorodeno-ot-7-miya-etazh-v-pernik.html", "text": "Пернишката окръжна прокуратура е внесла в съда обвинителен акт срещу В.Т. и С.И. (майка и дъщеря) за умъртвяване на новородено дете, съобщиха от прокуратурата. Припомняме, случаят е от 2017 година, като двете обвиняеми бяха първоначално задържани, а след това освободено под домашен арест.Майката с инициали В.Т. е на 46 години, а дъщеря й - С.И. е 21-годишна. Двете живеят заедно в Перник заедно с бабата и вуйчото на младата жена, който е с психично заболяване.В края на 2016 г. обвиняемата С.И. разбрала, че е бременна, но заедно с майка си, решили да умъртвят бебето след раждането му, уплашени от реакцията на бабата. Девет месеца младата жена не е потърсила медицинска помощ и е криела белезите на бременността си.В обвинителния акт се посочва, че бабата забелязала, внучката й е наедряла, но тъй като тя рядко излизала от вкъщи и нямала приятели, не допуснала, че причината за това е бременност. Дори на поставени въпроси под формата на шега и двете обвиняеми категорично отричали.Бебето е родено на 13 август 2017 г. вечерта, докато и четиримата, обитаващи жилището, били у дома. Бременната жена родила момченце в едно от санитарните помещения, където останала около двадесет минути. След раждането тя повикала майка си. Показала й новороденото, което мърдало, с думите \"махни го, изхвърли го\". Майка й го взела, поставила бебето в пластмасова кофа и почистила следите от раждането в тоалетната.Родилката излязла на терасата, огледала навън и като се уверила, че няма хора, казала на майка си да изхвърли детето. Именно майката изхвърлила детето, заедно с плацентата и кърпичките, с които почистила следите.Новороденото паднало от терасата на седмия жилищен етаж в затревена площ на междублоковото пространство. По-късно двете жени легнали да спят.Останалите обитатели - бабата и вуйчото, не разбрали какво се е случило, а самите майка и дъщеря не разговаряли за това. Трупът на бебето е забелязан от съседна около 19:45 ч., която видяла две едри кучета да душат на мястото, но предположила, че е кукла. Съпругът й проверил и се обадил на спешния телефон 112.Съдебните медици установили, че детето е живяло около пет-десет минути. Родено е зряло и жизнеспособно. Смъртта му е настъпила бързо. С ДНК експертиза е установено, че С.И. е биологичната майка на новороденото дете.", "date": "2018.10.11", "title": "Предадоха на съд майката и дъщерята, изхвърлили новородено от 7-мия етаж в Перник"}
{"url": "https://news.bg/int-politics/kitay-uzakonyava-kontsentratsionni-lageri-za-milioni-uyguri.html", "text": "Далечният северозападен регион Синцзян в Китай със задна дата узакони използването на концентрационни лагери, където са задържани около 1 млн. мюсюлмани, съобщава \"Гардиън\".На фона на продължителните международни критики, китайските власти преразгледаха законодателството, за да позволят на регионалното правителство да разреши официално използването на \"центрове за образование и обучение\" за задържане на \"хора, повлияни от екстремизма\".Китайските власти отричат, че концентрационните лагери съществуват, а твърдят, че дребните престъпници са изпращани в професионални \"центрове за обучение\". Бивши арестанти твърдят, че са били принуждавани да се отричат от исляма и да изразят лоялност към Комунистическата партия в определените от тях като лагери за политическо индоктриниране.\"Това е ретроспективно оправдание за масовото задържане на уйгури, казахстанци и други мюсюлмански малцинства в Синцзян\", изтъква Джеймс Лейболд, който е изследовател по етническите политики на Китай в университета La Trobe в Мелбърн, допълвайки: \"Това е нова форма на превъзпитание, която е безпрецедентна и всъщност няма правно основание, след като ги виждам спешно да се опитват да създадат правна основа за тази политика.\"Въпросните промени, публикувани във вторник, казват, че държавните агенции на окръжно равнище и по-нагоре \"могат да създават центрове за образование и обучение за професионални умения, организации за промяна на образованието и управленски отдели, за промяна на хора, повлияни от екстремизма чрез образование\".Нова разпоредба заповядва на центровете да преподават езика мандарин (масово говоримият китайски език) и да осигуряват правно и професионално образование, както и \"идеологическо образование, психологическа рехабилитация и корекция на поведението\". Друга нова разпоредба забранява \"отказа на обществени блага като радио и телевизия\". Китайските държавни медии често излъчват програми, приветстващи развитието в Синцзян и рекламират визията на правителството за стабилност на автономната територия.Ревизираните правила включват забрана на поведението, \"подкопаващо изпълнението\" на политиките на Китай относно семейното планиране, които ограничават размера на семейството и броя на децата. През миналата година китайските власти сложиха край на изключение, което позволяваше на уйгурите и други етнически малцинства да имат повече деца в сравнение с останалото китайско население.Оригиналното законодателство, прието през 2007 г., забраняваше носенето на мюсюлмански покривала, \"екстремно говорене и поведение\" и отказа да се слушат държавните радио и телевизия.Пекин от десетилетия се опитва да потиска настроенията за независимост в Синцзян, предизвикани отчасти от неудовлетвореността от притока на мигранти от китайското мнозинство. Властите твърдят, че екстремистите там имат връзки с чуждестранни терористични групировки, но предоставят малко доказателства в подкрепа на това твърдение.Уйгури, казахстанци и хора от други мюсюлмански малцинства, които живеят в чужбина, казват, че не са могли да се свържат с роднините си в Китай, докато властите настанявят деца, отделени от техните задържани или избягали в чужбина родители, в десетки държавни сиропиталища в Синцзян.", "date": "2018.10.11", "title": "Китай \"узаконява\" концентрационни лагери за милиони уйгури"}
{"url": "https://news.bg/world/ot-nachaloto-na-2018-ta-sa-ubiti-poveche-zhurnalisti-otkolkoto-za-tsyalata-2017-g.html", "text": "От началото на 2018 г. са убити повече журналисти, отколкото за цялата 2017 г., алармират от \"Репортери без граници\".През първите девет месеца на тази година са убити 56 журналисти във връзка с професионалните им ангажименти. Общо през изминалата година са убити 55 души.\"Повече журналисти са убити по света във връзка с работата им през първите девет месеца на 2018 г. в сравнение с цялата 2017 г.\", отбелязват от \"Репортери без граници\".От \"Репортери без граници\" уточняват, че повече от половината журналисти са убити в зони на конфликт - 13 журналисти в Афганистан, петима в Йемен, трима в ЦАР и по двама в Пакистан, Палестина, Сомалия и Сирия.Организацията призовава ООН да открие пост на специален представител на генералния секретар на организацията, който да отговаря за безопасността на журналистите. Инициативата е подкрепена от редица правителства, 130 медии, организации и журналистически съюзи по света.", "date": "2018.10.11", "title": "От началото на 2018-та са убити повече журналисти, отколкото за цялата 2017 г."}
{"url": "https://news.bg/regions/v-ruse-nyama-strah-i-naprezhenie-no-gradat-e-potresen.html", "text": "Много се преекспонира и всеки се вживява като детектив. Това коментира за news.bg Ася Пенчева, която кореспондент на БНР в Русе, във връзка с  и обществените нагласи в областния град след тежкото криминално престъпление.По думите на Маринова сред хората няма страх и напрежение, защото Русе е спокоен град с ниска криминална активност.\"Няма страх иначе. Русе не е бандитски град, в който на всяка крачка да дебне някаква опасност\", обясни Пенчева. Всички в града обаче говорят за деянието и са потресени от убийството и жестокостта, с която е извършено престъплението.Според журналиста е притеснително поведението на някои граждани и дори служители в медии, които спретнали \"ентусиастски акции тип псевдо-хорейшо\" в търсене на доказателства, които полицаите пропуснали, само за да създадат сензация и да кажат колко са некадърни полицаите.\"Те са намерили някакъв парцал в храст, който няма никаква връзка със случая. Мисля, че не е нещо необичайно човек да намери парцал в храст\", посочи Пенчева.Тя беше категорична и че нападките срещу шефа на криминалистите в града комисар Кожухаров били абсурдни, защото той си вършел работата добре. \"Това, което направиха полицаите - денонощно работеха. Шефът на полицията беше с тях през цялото време\", обясни журналистът.Според нея е възможно по случая да бъдат намерени и други доказателства и улики. Имало вероятност да бъде задържано и друго лице, но това оставало само в сферата на предположенията.\"Чакаме дали ще има нов друг заподозрян, но не смея да гадая. Чакаме всички неща да излязат. В момента има едно затишие\", обясни тя и допълни, че от полицията все още не коментират случая.Пенчева посочи и че е била в ромската махала в Русе. Там хората се страхували повече, че могат да бъдат нападнат. \"Знаете обаче, че въпросната етническа група има склонност да преувеличава и фантазира\", каза тя и подчерта, че никой не е бил нападан. \"Нашите цигани не са типичните и агресивни, каквито са във Враца например. Те са много по-кротки. Самата група е по-нормална\", допълни Пенчева.Журналистът коментира и че очаква задържаният Северин Красимиров да бъде съден в Русе, след като бъде екстрадиран обратно в страната. Имало слух, че е възможно случаят да бъде поет от Специализираната прокуратура, но Пенчева не вижда резон в това, освен високия обществен интерес.", "date": "2018.10.11", "title": "В Русе няма страх и напрежение, но градът е потресен"}
{"url": "https://news.bg/society/71-ot-balgarite-hodyat-na-ochen-lekar-samo-pri-problem.html", "text": "71% от българите на възраст между 20 и 45 г. посещават очен лекар само при проблем. Това сочат резултати от представено изследване за грижите, които полагаме за очите си в Световния ден на зрението.18% от населението в активна възраст у нас посещава офталмолог веднъж годишно, а 5 на сто твърдят, че не стигат въобще до специализирания кабинет.\"Подобна е статистиката за грижите за зрението и в световен мащаб и видимо, България не прави изключение от практиката\", обясни д-р Боршуков, член на Европейската и Американската Академия по Офталмология.Около 1/3 от анкетираните предпазват очите си, носейки качествени слънчеви очила със защитни филтри. Един на четирима ползва очила за работа с компютър или диоптрични очила с филтри за защита от екранни лъчения. 9% накапват изкуствени сълзи.Всеки пети българин прекарва между 4 и 6 часа пред телефон или компютър, а всеки четвърти българин прекарва поне по 2 часа дневно. Най-много време се застояваме пред дигиталните устройства в почивните дни.37% посвещават 4 часа от времето си през уикенда в тази дейност, а 27% - около 8 часа.\"Човек не е устроен да прекарва толкова време пред екрана. Препоръката ми като офталмолог е на всеки 15 минути да отмествате поглед от монитора, а на всеки час да се разтъпчете\", посъветва Боршуков.Според него няма категорични доказателства, че синият екран е вреден, но последните американски проучвания сочат, че повече от 2 часа на ден пред монитора не е препоръчително за децата.\"В съвременния свят не можем да избегнем електронните устройства, но децата трябва да се научат как да работят с тях по правилния начин\", допълни доктора.Почти една трета от анкетираните (29%) споделят, че имат проблеми със зрението, като най-честите оплаквания са свързани с късогледство (56%), астигматизъм (41%) и далекогледство (21%), познати като грешки в оптиката на окото.Възможността за премахване на диоптрите чрез най-съвременния метод - лазерна корекция, е популярно сред българското население. 27% са се интересували от нея и са търсили информация, а 78 на сто са чували за този метод за сваляне на очилата или лещите, независимо дали имат или не проблем със зрението.Според доц. Андрей Андреев, най-съвременният, усъвършенстван и безопасен начин за лазерна корекция на зрението в наши дни е SmartSurf-технологията.\"Най-голямото предимство на метода е, че е безконтактен, бърз и безболезнен\", обяснява той.По думите му ефектът е \"видим\" веднага след манипулацията.", "date": "2018.10.11", "title": "71% от българите ходят на очен лекар само при проблем"}
{"url": "https://news.bg/world/10-hil-politsai-i-usd24-mln-struvala-vizitata-na-tramp-vav-velikobritaniya.html", "text": "Британската полиция разкри, че 10 000 полицаи са били мобилизирани за охраната на президента на САЩ Доналд Тръмп по време на посещението му във Великобритания. Разходите са близо 18 милиона британски лири (24 милиона долара) - най-голямата полицейска операция от безредиците в Англия през 2011 г., информира АП.Председателят на Националния съвет на началниците на полицията Сара Торнтън заяви, че почти всички полицейски сили в страната са били мобилизирани за четиридневната визита.Тя добави, че все още се установяват всички разходи за операцията, но по предварителни данни са похарчени близо 18 милиона британски лири.Тръмп проведе и се , а след това посети голфклуб в Шотландия. По време на посещението бяха организирани големи протестни демонстрации срещу американския лидер в Лондон и Шотландия.", "date": "2018.10.11", "title": "10 хил. полицаи и $24 млн. струвала визитата на Тръмп във Великобритания"}
{"url": "https://news.bg/int-politics/makedoniya-da-poeme-podadenata-y-raka-prizova-plevneliev.html", "text": "Подписаното Преспанско споразумение е една подадена ръка за присъединяването на Македония в ЕС и НАТО. ЕС и НАТО няма какво да направят повече, защото те направиха всичко, че даже и повече.Това коментира президентът Росен Плевнелиев (2012 - 2017 година) по време на дискусия на тема \"Българската и европейската гледна точка: Референдумът в Македония\".Дискусията цели да даде разяснение на ситуацията след  и на перспективите на страната по пътя към НАТО и ЕС.Той се обяви за подкрепа на Преспанското споразумение и добави, че това е една подадена ръка и шанс, който не трябва да бъде изпускан. \"Това е подадена ръка от съдбата, защото, ако вие не я поеме, няма да има втори шанс в следващите 20 години\", каза той.Нека всеки един от нас не крие проблемите, а да ги знаем, призова Плевнелиев и допълни, че трябва да си подадем взаимно ръка, за да вървим напред.Плевнелиев се похвали, че бил горд от това да бъде част от Европейския съвет по външна политика, базиран на три вълшебни думички - демокрация, социална и отговорна икономика и интеграция.Той се похвали, че е член и на Охридската група, която има за цел да помогне на Македония да влезе в НАТО и ЕС, защото е настъпил историческият момент.Плевнелиев си спомни, че като роден в Гоце Делчев по време на комунизма най-големият му празник е бил да отиде до Щип, тъй като там за него е било друга планета. Тогава Македония е била много по-наред от държави като Чехия, Унгария и други. Той припомни, че след 20 години, когато се върнал там, останал потресен от застоя и липсата на прогрес. Тогава Македония се оказа, че е 10 години по-назад от България.\"Защо в тази прекрасна държава и прекрасен народ се взеха всички грешни решения и защо те не успяха да се интегрират. Чехия, Унгария и Словакия днес изглеждат по един различен начин, докато за Македония не можем да кажем същото. В македонската страна се установиха едни отношения на клинтализъм, ендемична корупция и превзета държава в това, че институциите обслужваха силните на деня. Македония не успя да излъчи правилните сигнали за интеграция в ЕС и НАТО\", отсече Плевнелиев.Част от причините затова били, че в последните 10 години Македония се управлява от национал-популисти. Те доведоха до това, което можем да видим сега в македонската страна, категоричен е Плевнелиев.Той припомни, че в първата година от своя мандат като президент е имал интензивни разговори с президента и премиера на Македония и за това как България би могла да помогне.\"Говорихме си за всички проблеми, а накрая приключваме с едно комюнике и проблеми няма, всичко било наред и отношенията са перфектни. Не е така, проблеми имаше\", обясни той.", "date": "2018.10.11", "title": "Македония да поеме подадената й ръка, призова Плевнелиев"}
{"url": "https://news.bg/int-politics/andreya-stoykovski-makedoniya-ima-nuzhda-ot-ratsionalno-mislene.html", "text": "Това, което не достига на всички, които гласуваха в дискусията за името на Македония досега, беше рационалността. Мнозина от пратениците и политиците участваха в дебата на базата на емоции.Това коментира Андрея Стойковски, член на екипа за преговори на Македония с ЕС преди началото на дискусията: \"Българската и европейска гледна точка: Референдумът в Македония\".Стойковкси обясни, че емоциите са хубаво нещо, но когато говорим за бъдеще на държавата и за развитие - трябва да говорим на база на рационалността.\"Ако говорехме на база на рационалността, ако се дистанцирахме от емоциите, вероятно щяхме да видим ползата от сключването на договора с Гърция\", посочи той, добавяйки, че депутатите в Македония трябва да намерят начин да разрешат проблема за бъдещите поколения, които ще дойдат след нас.На въпрос как би тълкувал  и за какво ни говорят те, Стойковски отбеляза, че ако трябва да се смята математически, не може трендът на консултативен и на задължителен референдум да бъде същият. Той уточни, че ако гледаме активността и резултата, отговорът е повече от ясен.Запитан какви са сигналите към ЕС след резултата от референдума, Стойковски поясни, че ще започнат техническите подготовки за водене на преговори. Първият скрининг беше миналия месец, няколко дни преди референдума.Този процес да продължи нататък, призова той и посочи, че това, което се случва в момента, е будно следене на политическата развръзка.\"Имахме шанса да видим няколко политически съобщения, изпратени до опозицията. Имаше такива съобщения и до парламента, те главно бяха подкрепящи, включително и последното писмо от канцлера Ангела Меркел. Това са действията, които ни показват, че процесът трябва да продължи\", заключи Стойковски.", "date": "2018.10.11", "title": "Андрея Стойковски: Македония има нужда от рационално мислене"}
{"url": "https://news.bg/int-politics/stachkuvashti-gartsi-zatvoriha-akropola-opasyavat-se-ot-privatizatsiya.html", "text": "Стачка на работниците от Министерството на културата на Гърция затвори древния Акропол в столицата Атина, който е най-популярната атракция на южната ни съседка, и остави дълга опашка от туристи пред портите на културната забележителност, съобщава \"Ройтерс\".Работниците обявиха 24-часовата стачка, защото се опасяват, че някои от забележителностите на Гърция ще бъдат включени в активи, които ще бъдат приватизирани, нещо, което правителството отрече.Археологически обекти и няколко музея бяха затворени в знак на протест, включително хълма Акропола и Партенона, руините на древен гръцки храм на богинята Атина на върха на хълма, който гледа към столицата.\"Разочаровани сме. Ние сме тук само един ден и няма да можем да посетим Акропола\", заяви германският държавен служител Александър Валтер, който е на екскурзия в Атина, на няколко метра от портите му, където протестиращите са държали плакат, на който пише \"НЕ Е ЗА ПРОДАН\".Няколко десетки работници са държали транспаранти, на които пише: \"Археологическата култура на страната не е за продан\".Работниците настояват правителството да обяви кои културни обекти се обмисля да бъдат включени в списъка с активите за продажба и какво би означавала една евентуална продажба.\"Не знаем кои паметници и кои музеи са в списъка\", изтъкна шефът на техния синдикат Стаматия Маркету.Финансовото министерство на Гърция заяви в сряда, че археологическите и историческите обекти, паметниците и музеите са извадени от активите, които ще бъдат приватизирани или ще бъдат отдадени за частно управление.Културното министерство също отрече това.\"Това, което се случва тук днес, не е на място, меко казано\", каза министърът на културата Мърсини Зорба.Гърция, която излиза от години на икономическа криза, отбеляза рекорден брой туристи през тази година - повече от 30 млн. посетители.", "date": "2018.10.11", "title": "Стачкуващи гърци затвориха Акропола, опасяват се от приватизация"}
{"url": "https://news.bg/euronews/pazarnata-komisiya-v-ep-obmislya-novata-programa-tsifrova-evropa.html", "text": "\"360 милиона европейци използват интернет ежедневно. Те пазаруват онлайн, кандидатстват за работа или обучение, развиват бизнеса си или просто се забавляват. Наш дълг е да работим за подобряването на средата за бизнесите и за защитата на потребителите.\" Това заяви българският евродепутат от ГЕРБ/ЕНП Ева Майдел по време на конференция за \"Постиженията и предизвикателствата пред единния цифров пазар\", организирана от технологичния гигант eBay.По думите на евродепутата ни хората са ключовият фактор за успеха на дигиталната революция, а в същото време 44% от всички работоспособни нямат необходимите умения за работа в дигитална среда. Точно поради това усилията на ЕС за дигитална подготовка на гражданите трябва да се усилят.По думите на Майдел в постоянната комисия на ЕП за вътрешния пазар и защита на потребителите вече се обсъжда новата програма \"Цифрова Европа\". В програмата специален фокус ще бъде дигиталното обучение на гражданите - както на вече наетия персонал, така и на новите попълнения.\"Българският талант не остава незабелязан от глобалните компании. Радвам се, че Велин Койчев от Data Protection Ltd. доказва модерното и предприемчиво лице на България\", подчерта още евродепутатът.Освен българският евродепутат специални гости на събитието бяха вицепрезидентът на eBay Кати Фостър, както и Юрген Грен, член на кабинета на заместник председателя на ЕК Андрюс Ансип.", "date": "2018.10.11", "title": "Пазарната комисия в ЕП обмисля новата програма \"Цифрова Европа\""}
{"url": "https://news.bg/world/avariya-po-vreme-na-polet-na-raketa-soyuz-kam-mks.html", "text": "Авария по време на полет на ракета \"Союз\" към Международната космическа станция. Проблемът е с ракетата носител, съобщават руски медии.По предварителна информация аварията е свързана с първата степен на ракетата.Източник заяви пред РИА Новости, че екипажът е трябвало да направи аварийно приземяване в Казахстан.На борда на космическия кораб е екипаж МКС-57/58 с руския космонавт Алексей Овчинин и американския астронавт Ник Хейг.Екипажът успешно се е приземил в Казахстан. Установена е връзка и всички са здрави. Спасителен екип е пристигнал на място. Хейг и Овчинин не се нуждаят от медицинска помощ.Капсулата с екипажа е паднала на около 20 километра от град Жезказган, Централен Казахстан. Хейг и Овчинин са извадени от кораба, те са в добро здравословно състояние, потвърдиха от НАСА.Овчинин и Хейг ще прекарат една нощ в болницата за допълнителни медицински изследвания.Според източник екипажът е изпитал натоварване от 6 G. За сравнение при старта космонавтите изпитват натоварване между 1 и 7 G.НАСА съобщава, че космически кораб \"Союз МС-10\" не е успял да достигне до орбита заради авария с носителя. По информация на американската агенция корабът с екипажа се връща по аварийна балистична траектория.Ракетата носител \"Союз-ФГ\" с руски кораб \"Союз МС-10\" беше изстреляна към космическата станция по план в 11,40 часа московско време.Предприето е разследване за установяване на причините за аварията. Руският лидер Владимир Путин е поискал цялата информация.Ракетата беше изстреляна от космодрума \"Байконур\", Казахстан. Репортер на \"Ройтерс\", който е наблюдавал изстрелването от около 1 километър, заяви, че всичко е вървяло плавно в началната фаза и аварията с ракетата носител е възникнала на по-голяма височина.Източник от ракетно-космическия сектор заяви пред Интерфакс, че причината за аварията може да е свързана с лош монтаж на централния блок на ускорителя.Източник разкри пред РИА Новости, че по предварителна информация аварията е в резултат на удар на един от четирите блока на първата степен по корпуса на втората степен, което довело до аварийно изключване на двигателя на втората степен и отделяне на кораба с екипажа.Аварията е станала на 165-тата секунда от полета.Източник съобщи пред ТАСС, че екипажът на Международната космическа станция има достатъчно запаси и отменената мисия няма да засегне операциите. Екипажът на станцията може да остане там до началото на януари.Руският вицепремиер Юрий Борисов изрази надежда, че САЩ ще се отнесат с разбиране във връзка с инцидента. Той добави, цитиран от \"Интерфакс\", че Последната подобна авария с екипаж е от 5 април 1975 г. по време на мисия със \"Союз-18-1\" до станция \"Солют-4\". Екипажът е бил от Василий Лазарев и Олег Макаров. Оцеляват, при падането изпитват пиково натоварване от 20 G.Хейг и Овчинин трябваше да се присъединят към астронавта от НАСА Серина Чанселър, Александър Герст от Европейската космическа агенция и Сергей Прокопиев от Роскосмос на шестмесечна мисия на Международната космическа станция.От посолството на САЩ в Русия обявиха, че дългогодишното сътрудничество между Русия и Съединените щати в Космоса е допринесло за благополучния изход.Руската прокуратура започна разследване на случая. ", "date": "2018.10.11", "title": "Авария по време на полет на ракета \"Союз\" към МКС"}
{"url": "https://news.bg/health/veterinaren-lekar-e-zarazen-s-brutseloza.html", "text": "Ветеринарен лекар от Дупница е заразен с бруцелоза, съобщи БНР, позовавайки се на началника на Регионалната здравна инспекция в Кюстендил д-р Златко Величков.Ветеринарят е отговарял за животните във фермата в село Вуково. Там преди месец бяха открити заразени овце.Здравната инспекция е изследвала за бруцелоза девет души. Те са имали контакт с животни и с работници от фермата във Вуково. Само една от кръвните проби е положителна, тя е на д-р Светослав Русалиев.За да се предотврати разпространение на зараза с помощта на полицията се издирват пастири и гледачи, които са работили във фермата. Те трябва да дадат кръвна проба, за да се установи дали не са заразени.Издирваните са роми, които са познати само с малки имена. Някои от тях нямат и документи за самоличност, което затруднява намирането им.Симптомите при бруцелозата са висока температура, отпадналост, загуба на тегло. Тъй като те наподобяват симптомите на грип или пневмония, трудно се диагностицират. Ако бъде установено, че човек е заразен с бруцелоза, се налага продължително лечение.", "date": "2018.10.11", "title": "Ветеринарен лекар е заразен с бруцелоза"}
{"url": "https://news.bg/society/patrioti-za-sofiya-iskat-moderni-liftove-na-vitosha.html", "text": "Групата на Патриотите в Столичния общински съвет предлага изменение на плана за управление на Витоша, за да се реконструират и модернизират влековете и лифтовете на Витоша.Това обяви в СОС общинският съветник от ВМРО и председател на групата \"Патриоти за София\" Карлос Контрера.Той призовава всички политически групи да подкрепят доклада.Документът ще бъде изпратен до председателите на групите на ГЕРБ, БСП, Реформаторски блок и Група 5 в петък, като Контрера поиска от тях до следващия четвъртък становище дали ще подкрепят предложението за модернизация на съоръженията на Витоша.Карлос Контрера заяви, че е подготвен доклад, с който СОС и Столична община официално да предложат на МОСВ да измени плана.Докладът съдържа предложения за конкретни промени на текстове, които в момента блокират модернизацията на съоръженията.Общинският съветник от ВМРО напомни, че кандидатурата на София за домакин на Зимна младежка олимпиада през 2024 г. вече е в ход.\"Чрез предложение за промяна на плана за управление ние ще покажем като град, че действително желаем тази олимпиада да се случи. Другото са само приказки\", заяви Контрера.Припомняме, че вчера в Буенос Айрес се проведоха срещи с Международния олимпийски комитет, с което подготвя кандидатурата на България и София за Младежка зимна олимпиада 2024 г.Според Контрера, подкрепата за предложението за промяна на плана за управление на Витоша и даването на възможност да се модернизират съоръженията ще бъде мерило за поведението на всяка група и всеки общински съветник в СОС дали искат развитие, или сегашното състояние на разруха ги устройва.Припомняме, че на 28 септември министърът на околната среда и водите Нено Димов и вицепремиерът Валери Симеонов  Те провериха и как столичани се возят на лифт строен преди повече от половин век.Министър Димов обясни тогава, че трябва да има промяна в в действащия план за управление на Природен парк \"Витоша\", където \"забранено\" трябва да се смени с \"разрешено\" строителството.Вицепремиерът Симеонов пък обеща, че .\"Трябва да отпаднат всички абсурдни клаузи в законите, вкарани от псевдозелените в България, по-специално - групата около Тома Белев\", посочи той.. \"Установено е, че в момента сградите имат забележки, които обаче не са тежки. Собствениците знаят за какво става дума\", обясниха в средата на септември от Столична община.", "date": "2018.10.11", "title": "\"Патриоти за София\" искат модерни лифтове на Витоша"}
{"url": "https://news.bg/society/burgaskata-angliyska-gimnaziya-ima-nuzhda-ot-nova-sgrada.html", "text": "Английската езикова гимназия \"Гео Милев\" в Бургас има нужда от самостоятелна сграда. За проблема със сградния фонд на училището сигнализира Кристина Божинова, която се е ангажирала с каузата на училището.От ръководството на гимназията потвърдиха за съществуващия проблем.В писмо до news.bg Божинова обяснява, че към момента елитната гимназия дели сграда с друго училище - Немската езикова гимназия \"Гьоте\".Заради големия интерес към двете езикови гимназии, базата, в която те се помещават, отдавна е надхвърлила капацитета си. Според сигнала в двете училища се обучават общо около 1 800 ученици в 60 паралелки. Нуждата училищата да бъдат разделени в самостоятелни сгради е огромна, обяснява Божинова.През годините са предлагани различни решения на проблема - от построяване на нова сграда до предоставяне на вече съществуваща сграда от училище, в което се обучават по-малък брой ученици.По думите ѝ от тази учебна година АЕГ започва активни действия по решаването на проблема със сградния фонд, така че учениците и учителите да получат условията и работната среда, която заслужават. Решение за това е било взето на среща между обществения съвет на училището и училищното ръководство, проведена в края на месец септември.Като първа стъпка на 27 септември представителите на АЕГ \"Гео Милев\" са изпратили писмена молба до кмета на община Бургас Димитър Николов. От гимназията се обръщат към градоначалника с молбата да се потърси решение възможно най-скоро и очакват обратна връзка.На срещата на съвета и ръководството е взето решение и да се водят разговори с община Бургас и РУО-Бургас, да се продължи добрият тон и да се постигне решение, което да удовлетвори нуждите на възпитаниците. \"Един от вариантите е събиране на две други от по-малки училища в града и предоставяне на освободената сграда за нуждите на АЕГ \"Гео Милев\", пише още Божинова.\"Проблемът със сградния фонд на АЕГ \"Гео Милев\" не е проблем само на гимназията, това е проблем от обществено значение. Надяваме да се случи дори и по-рано от следващата учебна година\", обяснява още тя.Справка на news.bg показва, че АЕГ \"Гео Милев\" - Бургас се нарежда на 9-а позиция от всички училища на територията на страната по среден успех на втората задължителна матура за 2018 година. Средният успех на второто ДЗИ на зрелостниците от гимназията е \"Отличен\" (5.74).Резултатът на гимназията на матурата по БЕЛ е \"Много добър\" (5.22).", "date": "2018.10.11", "title": "Бургаската английска гимназия има нужда от нова сграда"}
{"url": "https://news.bg/crime/deloto-za-ubiystvoto-na-zhena-v-lyulin-minava-po-sakratenata-protsedura.html", "text": "Делото срещу Тунджай Киров, обвинен за убийството на 40-годишна жена от столичния квартал \"Люлин\" през 2017 г., тръгна по същество и ще продължи по съкратената процедура.За това съгласие бе постигнато още на разпоредителното съдебно заседание.Както според държавното обвинение, така и според защитата на Тунджай Киров няма пречка да се даде ход на делото, а искането за съкратено съдебно следствие дойде от адвокатите, след като стана ясно, че Тунджай признава всичко, записано в обвинителния акт.Магистратите оставиха и без промяна наложената му мярка за неотклонение \"задържане под стража\".Решението на съда подлежи на обжалване в едноседмичен срок пред Софийския апелативен съд (САС).На днешното заседание съдът не уважи предявените граждански искове в размер на 200 000 лв. от близките на убитата. Те биха могли да бъдат предявени след завършване на наказателното производство.Припомняме, през 2017 г. 40-годишна жена беше нападната и убита заради 80 лв., 12 грама златни накити, банкови карти и мобилен телефон край бензиностанция в столичния квартал \"Люлин\".Нападението е станало през 2.40 през нощта на 20 май.Арестуваният за убийството 24-годишен Тунджай Киров има дълго криминално досие - осъждан е за кражба, грабеж, опит за убийство и закана за убийство.Въпреки че у него е бил намерен синджирът на жертвата, той е твърдял, че е станал жертва и е невинен.", "date": "2018.10.11", "title": "Делото за убийството на жена в \"Люлин\" минава по съкратената процедура"}
{"url": "https://news.bg/crime/maykata-na-severin-iska-toy-da-bade-saden-i-da-lezhi-v-germaniya.html", "text": "Майката на Северин Красимиров, обвинен за  - Надежда Красимирова заяви, че той е признал вината си, съобщи Нова телевизия.Тя работи в Германия и от там заяви, че синът й Северин е признал вината си. По-късно през деня ще бъде гледано делото му за връщане в България.Според информацията, Северин разказал пред майка си, че след рожден ден бил пиян и надрусан. Майката иска синът й да бъде съден в Германия и да излежи присъдата си в техен затвор. Надежда се опасява, че в България ще го убият.\"Той призна, че го е направил на пияна глава, бил е надрусан. Каза ми, че не помни нищо. Започна да плаче пред мен. Той не е такъв човек\", разказа майката на обвинения за убийството на журналистката.Надежда Красимирова твърди, че синът й е с умствена изостаналост. Взимал е и хапчета, но тя спряла да му ги дава. Освен Северин, жената има още седем деца.Припомняме, по досега известната информация Северин е роден през 1997 г. и е женен.Все още не е ясно кога ще бъде екстрадиран в България. Очаква се Окръжен съд в Долна Саксония да реши това в рамките на днешния ден. Максималният срок, за екстрадиция е 40 дни, но се очаква да стане по-бързо.Припомняме, по-рано таза сутрин председателят на окръжния съд в Щаде Вили Вирт заяви, че  пред германски съд.Преди часове бе съобщено, че Красимиров се е съгласил обвиненията срещу него да се гледат по съкратена процедура, за да бъде върнат максимално бързо в България, но не бяха предоставени никакви подробности.", "date": "2018.10.11", "title": "Майката на Северин иска той да бъде съден и да лежи в Германия"}
{"url": "https://news.bg/world/uraganat-maykal-otslabna-do-tropicheska-burya-edin-zaginal.html", "text": "Ураганът \"Майкъл\" в САЩ отслабна до тропическа буря рано тази сутрин, но само за ден като Категория 4 нанесе огромни поражения по крайбрежието на Флорида, след като наводни жилища и улици, изкорени дървета и прекъсна електрозахранването в крайбрежните райони, информира АФП.Местните власти обявиха, че \"Майкъл\", който донесе вятър със скорост от 250 километра в час, е най-силната буря от 1851 г., връхлитала северозападната част на Флорида.Един човек е загинал в резултат на урагана.Впоследствие \"Майкъл\" отслабна до Категория 1 с вятър със скорост от около 140 километра в час, но все още представлява изключително опасна буря.Тропическата буря донесе проливен дъжд в Джоржия и вятър със скорост от 110 километра в час.Стотици хиляди хора са евакуирани в щата Флорида.", "date": "2018.10.11", "title": "Ураганът „Майкъл” отслабна до тропическа буря, един загинал"}
{"url": "https://news.bg/politics/siderov-otkaza-nso-da-pazi-zhena-mu.html", "text": "НСО предлага охрана на съпругата на Волен Сидеров Деница, но лидерът на \"Атака\" е отказал.Шефът на държавните гардове генерал майор Данчо Дяков дойде в Народното събрание за среща с лидера на националистите. Атакистът е отказал охрана. Разбрали са се обаче да поддържат връзка.Човек не може да предвиди какво може да се случи, изтъкна Волен Сидеров. Не за първи път той отказа гардове на НСО.Лидерът на Атака призна, че вчера депутати от партията му са ходили при Бойко Борисов да искат оставката на вътрешния министър Младен Маринов. Той не знае дали темата е поставена, но е обсъдено отношенията с коалицията. Проблеми имало, но се изчиствали с диалог.Отношенията между Сидеров и Симеонов били открити. Все пак на дневен ред за атакиста стои оставката на Маринов и реформата в МВР. Въпросът щял да се обсъди в понеделник на коалиционен съвет. Иначе партията му имала кандидат за министър на вътрешните работи и за главен секретар на МВР. Светлозар Лазаров, който , имал сериозни качества. Останалите в коалицията трябвало да кажат дали \"Атака\" трябва да поеме силовото ведомство.Нямало никой доволен и щастлив от работата на МВР, по мнението на Сидеров.Припомняме, лидерът на партия \"Атака\" Волен Сидоров поиска оставката на вътрешния министър след като между съпругата му . След инцидента Сидеров заяви, че е против да се отделят над 1 млрд. лева за прогнила и корумпирана система и че ще настоява от квотата на патриотите човек на \"Атака\" да оглави МВР.Коалиционният партньор на Волен Сидеров, Валери Симеонов заяви, че не подкрепя \"Атака\" за исканията. Тази седмица насроченият за понеделник сутрин коалиционен съвет се провали по неясни причини. Почти едновременно с това стана ясно, че Националния координатор на \"Атака\" . Лазаров е бивш главен секретар на МВР по време на правителството на Пламен Орешарски.", "date": "2018.10.11", "title": "Сидеров отказа НСО да пази жена му"}
{"url": "https://news.bg/int-politics/toni-blear-iska-referendum-za-spirane-na-brekzit.html", "text": "Бившият британски премиер Тони Блеър заяви, че би посъветвал депутатите от Лейбъристката партия да гласуват против споразумението за Брекзит, което британският премиер Тереза Мей се опитва да сключи с Европейския съюз, съобщава \"Ройтерс\".По-малко от шест месеца преди излизането на Обединеното кралство от Европейския съюз, има малко яснота за това как петата по големина икономика в света и нейният престижен международен финансов център Лондон ще търгуват с ЕС след Брекзит.Тони Блеър, който беше премиер на Великобритания от 1997 до 2007 г., настоя, че на британските избиратели трябва да се даде възможност да гласуват в нов референдум за това дали страната да остане в ЕС, тъй като вижда задънена улица в британската политика.Ако Тереза Мей успее да сключи споразумение с ЕС, то трябва да бъде одобрено от британския парламент, който е разделен по въпроса за Брекзит. Лейбъристката партия даде знак, че е вероятно да отхвърли всяко споразумение, сключено от Мей.Запитан дали би посъветвал депутатите от Лейбъристката партия да отхвърлят евентуално споразумение, Блеър коментирал: \"Действително е трудно... алтернативите са още по-лоши, защото ако се стигне до блокиране на споразумението в парламента, това отваря възможността да питаме хората отново.\"\"Моето мнение е, че това може да се случи, само ако има блокиране в парламента. Но ако има блокиране в парламента, това е един съвсем прост аргумент. Казвате, вижте, от две години и половина се опитваме да постигнем споразумение, което работи, парламентът е блокиран\", допълва бившият британски премиер.Както противниците, така и поддръжниците на Брекзит са съгласни, че разводът е най-значимият геополитически ход на Великобритания от Втората световна война насам, макар че те предвиждат много различно бъдеще за британската икономика, чийто размер е 2,9 трлн. долара, и най-големият търговски блок в света, а именно Европейският съюз.Блеър многократно е призовавал за отмяна на Брекзит, повтаряйки други критици като френския президент Еманюел Макрон и милиардера Джордж Сорос, които намекнаха, че Великобритания все още може да промени мнението си.Блеър заяви, че ако Брекзит се случи, икономическото разместване ще бъде такова, че Обединеното кралство ще трябва да се рекламира пред инвеститорите, че ще бъде най-доброто място в света за правене на бизнес.", "date": "2018.10.11", "title": "Тони Блеър иска референдум за спиране на Брекзит"}
{"url": "https://news.bg/crime/pochina-13-godishnoto-momche-zatisnato-ot-futbolna-vrata-v-pazardzhik.html", "text": "Почина 13-годишното момче от Пазарджик, което изпадна в кома, след като беше , съобщи БНР.До снощи е имало признаци за подобрение в състоянието му.Инцидентът стана на 24 септември. Детето пострада на спортно игрище, намиращо се близо до бул. \"Мария Луиза\" в града. Не е известно как се е стигнало до злополучното падане на тежката врата.От болницата тогава съобщиха, че момчето е с тежка черепно-мозъчна травма, множество кръвоизливи, друга тежка травма на гръдния кош и белия дроб.По информация на БНР няма напрежение пред Пазарджишката многопрофилна болница.", "date": "2018.10.11", "title": "Почина 13-годишното момче, затиснато от футболна врата в Пазарджик"}
{"url": "https://news.bg/world/kremal-otreche-za-nova-sreshta-mezhdu-putin-i-tramp.html", "text": "Информацията за планирана среща между руския президент Владимир Путин и американския лидер Доналд Тръмп не е истина. Това заяви говорителят на Кремъл Дмитрий Песков пред журналисти, цитиран от \"Ройтерс\" и ТАСС.В момента няма планове за такава среща, добави той.Песков коментира информация на финландски медии, че се подготвя нова среща.\"\", отбеляза той.", "date": "2018.10.11", "title": "Кремъл отрече за нова среща между Путин и Тръмп"}
{"url": "https://news.bg/crime/obraha-doma-na-govoritelya-na-sofiyskiya-gradski-sad.html", "text": "Крадци са нахлули в дома на говорителя на Софийския градски съд Милена Орозова, съобщи БГНЕС, позовавайки се на нейн пост в социалната мрежа.Обирът станал във вторник по обед. Преди това детето ѝ -10-годишно момиче, излязло за училище.От дома на говорителя на съда липсват лаптоп и около 1000 лв. Парите са от касичката на детето, събирани с години.Бившият криминален репортер и настоящ говорител на СГС се прибрала от работа и видяла, че някой е ровил в шкафовете, а касичката на детето е изпразнена и захвърлена на пода.От камерата на заведение, намиращо се на партера на блока, е заснела двама непознати мъже да влизат във входа по времето на обира.", "date": "2018.10.11", "title": "Обраха дома на говорителя на Софийския градски съд"}
{"url": "https://news.bg/crime/hvanaha-inspektor-ot-agentsiyata-po-hranite-s-80-kg-marihuana.html", "text": "Полицаи откриха 80 кг марихуана в къща в Шумен, собственост на ветеринарен лекар и инспектор в Агенцията по храните. Открито е и количество суха маса.32-годишният мъж бил спрян за проверка по сигнал на входа на кв. \"Дивдядово\".Установено било, че мъжът управлява колата си след употреба на наркотици. Така се стигнало до разплитане на случая.Мъжът отвел полицейските служители в дома си и им разказал, че е засадил и отглежда за собствена употреба марихуана в гориста местност край преславско село.Иззети са 15 растения марихуана, които впечатлили разследващите с размера си - около 3 метра.Предстои инспекторът от Агенцията по храните в Шумен да бъде привлечен като обвиняем.Очакват се подробности по случая.", "date": "2018.10.11", "title": "Хванаха инспектор от Агенцията по храните с 80 кг марихуана"}
{"url": "https://news.bg/world/intenzivni-boeve-mezhdu-daesh-i-podkrepyani-ot-sasht-boytsi-v-iztochna-siriya.html", "text": "Интензивни боеве между джихадисти от ДАЕШ (\"Ислямска държава\") и подкрепяни от САЩ бойци в Източна Сирия, съобщава АП.От подкрепяните от САЩ Сирийски демократични сили обявиха, че битката е за село Сусе, където пясъчна буря е намалила видимостта.Базираният във Великобритания Сирийски център за наблюдение на човешките права информира, че боевете са започнали в сряда, когато терористичната организация предприела офанзива срещу опозиционната група. 10 бунтовници са убити. Не е известна съдбата на други 35 бунтовници.Центърът допълва, че 18 терористи от ДАЕШ са убити, докато новинарската агенция на джихадистката организация \"Амак\" съобщава за 18 загинали сирийски бунтовници.Сусе е последният джоб под контрола на ДАЕШ в Сирия. Сирийските демократични сили се опитват да го превземат от септември.", "date": "2018.10.11", "title": "Интензивни боеве между ДАЕШ и подкрепяни от САЩ бойци в Източна Сирия"}
{"url": "https://news.bg/int-politics/sarbiya-otmenya-bezvizovoto-patuvane-s-iran-zaradi-natisk-ot-es.html", "text": "Сърбия е отменила безвизовото пътуване с Иран очевидно в отговор на натиска на Европейския съюз, след като е имало злоупотреби с визовата система от страна на мигранти, опитващи се да се доберат до Общността, съобщава \"Асошиейтед прес\".Повече от 15 хил. иранци са посетили Сърбия, откакто визите бяха премахнати през миналия август. Много от тях са се насочили към Западна Европа, вместо да се върнат вкъщи.Местни медии посочват, че директните полети, свързващи Белград и Техеран, пристигат пълни, но се връщат празни. Според властите няколкостотин иранци също така са потърсили убежище в Сърбия.Държавната телевизия в Сърбия съобщи, че правителството е взело решението да отмени режима на свободно пътуване по време на заседание по-рано тази седмица.Има информации, че властите на ЕС обмислят отмяна на безвизовото пътуване за гражданите на Сърбия, освен ако западната ни съседка отново не въведе визи за иранците. Сърбия е кандидат за членство в ЕС.", "date": "2018.10.11", "title": "Сърбия отменя безвизовото пътуване с Иран заради натиск от ЕС"}
{"url": "https://news.bg/world/pompeo-siriya-nyama-da-poluchi-i-dolar-ot-nas-ako-iran-ostane-tam.html", "text": ". Това заяви американският държавен секретар Майк Помпео. САЩ ще работят за това Техеран да не е в Сирия. Това заяви той във Вашингтон по време на среща с израелски групи.Помпео защити израелските действия срещу Иран. Отношенията между САЩ и Иран се обтегнаха отново след идването на власт на президента Доналд Тръмп. Той изтегли страната от ядреното споразумение и наложи санкции на Техеран. С това подчерта партньорството на САЩ и Израел. Двете държави размениха остри репликия, а Иран бе обвинен като спосор на тероризма. Директорът на ФБР Кристофър Рей обвини хакери от Китай и Иран, че се опитват да крадат идеи и иновации на САЩ.", "date": "2018.10.11", "title": "Помпео: Сирия няма да получи и долар от нас, ако Иран остане там"}
{"url": "https://news.bg/health/maykite-na-detsa-s-uvrezhdaniya-osamnaha-pred-ms.html", "text": "Цяла нощ под открито небе пред сградата на Министерския съвет останаха майките на деца с увреждания. В около 30 палатки родителите на деца със специфични нужди показаха ясно, че ще останат пред очите на обществото и на властта докато бъдат приети исканите промени в законите, които засягат отношенията на държавата към хората с увреждания.\"Едни майки изкараха нощта на палатки пред Министерски съвет, докато едни министри удобно спяха в топлите си легла! Нормално ли е това? Къде живеем\", питат майките в социалната мрежа Фейсбук.\"Искахме да покажем, че, както системата може да ни блокира, така и ние можем да блокираме\", заяви една от протестиращите майки Боряна Драганова пред БНР.Очаква се по-късно през деня на заседание на Националния съвет за интеграция на хората с увреждания да бъде обсъден проектозакона за хората с увреждания. В него се предвижда месечните интеграционните добавки да се заменят с месечно подпомагане, обвързано с линията на бедност. Сумите ще са в по-висок размер от сегашните и ще зависят от степента на увреждане.Квотите за наемане на хора с увреждания остават, но при определени условия няма да са задължителни за бизнеса.По план проектозаконът ще бъде приет от правителството на заседание в следващата седмица.След като престояха 12 часа на улицата и движението в центъра на София бе спряно, към 8 часа в четвъртък сутринта палатковият лагер беше преместен и улицата - освободена. Движението в момента пред сградата на Министерския съвет е свободно.Полицаите поканиха протестиращите родители на деца с увреждания да преместят палатките си пред прозорците на Министерския съвет. Там майките и бащите ще останат, за да посрещнат властта и членовете на Националния съвет за интеграция на хората. Те очакват да бъдат представени конкретни срокове, в които обещанията да бъдат спазени. Пред bTV бившият главен секретар на МВР Калин Георгиев, който наблюдаваше преместването на камера в студиото коментира: \"Това (за преместването на палатките - б.р.) е много страшна заповед. Когато виждаш пред себе си хора с кауза, обидени, угнетени, които същевременно нарушават обществения ред, е много трудно да намериш баланса. Момчетата с униформите не са виновни\", заяви Георгиев.", "date": "2018.10.11", "title": "Майките на деца с увреждания осъмнаха пред МС"}
{"url": "https://news.bg/int-politics/senatat-na-sasht-predlaga-pomosht-na-evropa-da-se-otkazhe-ot-energiynata-zavisimost-na-rusiya.html", "text": "Сенаторът от Републиканската партия на САЩ Рон Джонсън и демократът Крис Мърфи представиха законопроект, който предвижда отделяне на милиарди долари от САЩ за финансиране на европейските енергийни проекти, за да помогнат на Европа да диверсифицира енергетиката, съобщи агенция Блумбърг, цитирана от РИА Новости.Агенцията отбелязва, че отделянето на средства помага на Европа да \"противостои на влиянието на Русия\".\"Голямата част от Европа разчита на енергия от Русия\", се казва в изявление на Мърфи. Според сенатора, помощта към американските съюзници да намерят нови източници на енергия ще позволи на Вашингтон да \"унищожи руския контрол\" над Европа и да \"създаде работни места тук, в САЩ\".Енергийните доставки по света са един от най-важните елементи в дневния ред на американската администрация. В средата на юли председателят на Европейската комисия Жан-Клод Юнкер, след като се консултира с Тръмп, заяви, че ЕС е готов да инвестира в изграждането на нови терминали за получаване на втечнен природен газ при конкурентни цени.С помощта на втечнен газ Вашингтон се стреми да ограничи Русия като лидер на енергийните доставки на европейския пазар. От американската администрация уверяват, че те преследват изключително добри цели - да диверсифицират пазара на ЕС и да не позволят на Москва да използва енергийните доставки \"като начин да окаже натиск върху европейските партньори\".Вашингтон също така се противопоставя на изграждането на газопровода \"Северен поток-2\", като твърди, че той ще направи Европа \"зависима от руските енергийни ресурси\".Русия многократно е настоявала да не се приема \"Северен поток - 2\" като инструмент на влияние. Според руския президент Владимир Путин Москва третира проекта изключително като икономически.Германският външен министър Хайко Маас отбеляза, че \"няма зависимост на Германия от Русия, особено по отношение на енергийните въпроси\". ", "date": "2018.10.11", "title": "Сенатът на САЩ предлага помощ на Европа да се откаже от енергийната зависимост на Русия"}
{"url": "https://news.bg/crime/kalin-georgiev-ubiystvoto-v-ruse-ne-e-porachkovo.html", "text": "Начинът на убийството на журналистката Виктория Маринова показва, че не става въпрос за поръчка. Това стана ясно от думите на бившия главен секретар на МВР Калин Георгиев пред bTV.\"Тази примитивна, брутална жестокост и намерените към момента доказателства съвсем ясно говорят за това, че не става въпрос за подготовка, за поръчка. Просто е страшна, брутална и примитивна агресия\", заяви Георгиев.\"За да докажеш, че едно убийство е поръчково, ти трябва да го разкриеш\", допълни той.Георгиев е убеден, че основната цел на моите колеги е да достигнат до извършителя на престъплението, независимо кой е пострадалият.По думите му след 2013 г. са нанесени тежки щети на системата на МВР и тя все още се опитва да се справи с това.\"Извадиха ДАНС от МВР, което е безсмислено. Изваждането на ДОТИ, с което лишиха МВР от оперативен ресурс, също бе безсмислено. Съставът на ГДБОП е намален наполовина от 2013 г. Тази служба вместо да изпълнява функциите си за криминално разузнаване, тя е сведена до минимум\", заяви Георгиев.По думите му вътрешното министерство непрекъснато е жертва на разнопосочни реформи и разсипване на ръководния състав. Не може да се изгради дълготрайна политика на задържане на хората, които работят в системата, смята бившият главен секретар.Той заяви, че през 2013 г. е подал оставка пред Петя Първанова, защото усещал, че повече няма да може да изпълнява задълженията си на главен, каза Калин Георгиев.\"Знаех кой ще бъде министър. Прецених, че ще бъда принуден да правя неща, които не желая. Знаех, че предстоят промени в системата на МВР, освобождаване на колеги, с които аз съм работил, и нямаше как да го понеса чисто човешки\", изтъкна той.Бившият главен секретар на МВР каза също, че само по празници се чува с премиера Бойко Борисов.", "date": "2018.10.11", "title": "Калин Георгиев: Убийството в Русе не е поръчково"}
{"url": "https://news.bg/crime/tsvetanov-vidya-hibridna-voyna-sreshtu-balgariya-zaradi-ubiystvoto-v-ruse.html", "text": "Почувствахме се омерзени от това, че страната ни беше представена по този начин. От всичко това, което се случи в рамките на 48 часа, се показа едно професионално хибридно атакуване. Това заяви пред БНТ председателят на ПГ на ГЕРБ Цветан Цветанов във връзка с критиките към страната ни заради .Според Цветанов това е атака, която е била умишлена. От МВР не извели никаква информация, но конспирациите завалели. Ако беше подадена всяка информация, това нямаше да се случи и сега Северин щеше да е в друга точка на ЕС и да се укрива, предполага Цветанов.По думите му проблемът е дошъл от медиите и разпространението на фалшиви новини и непроверена информация във връзка със случая.\"Ние самите си го създадохме, самата българска журналистика допринесе за това\", посочи Цветанов и допълни, че благодари на тези, които вчера са представили обективните факти, но имало и такива, които не го направили.Цветанов заключи и че е сега по-важно от всичко е, че извършителят на тежкото престъпление е задържан. Действията на българските власти показали високия професионализъм на службите. \"Всичко зависи по начина, по който ще се движи разследването, обвинителния акт и защитата на извършителя. Аз съм убеден обаче, че българският съд ще даде максимално висока и тежка присъда\", каза още той.Стана ясно и че разследването по случая продължава. Органите продължавали да събират доказателствен материал, предстоят още експертизи и разпити на хора. Цветанов обясни и че досега не е говорено с извършителя и не са ясни неговите подбуди и други обстоятелства около престъплението.Зам.-председателят на ГЕРБ коментира и кой ще бъде новият главен секретар на МВР. Той обаче не даде подробности - обсъждали се няколко лица, имало си процедура през премиера, шефа на МВР, после президента.По думите на Цветанов цялото това напрежение около назначаването на Маринов за министър е било излишно и вече е затворена страница за ГЕРБ.Относно спекулациите, че бившият национален координатор на \"Атака\"  може да заема поста, на който вече беше веднъж в правителството на Пламен Орешарски, Цветанов беше категоричен: \"Абсурдно!\"\"Нито е обсъждано, нито някога някой е мислил, че той може да се върне. Това ще бъде много лош знак за системата\", допълни той.", "date": "2018.10.11", "title": "Цветанов видя хибридна война срещу България заради убийството в Русе"}
{"url": "https://news.bg/politics/problemi-s-kvoruma-v-nachaloto-na-dneshniya-parlamentaren-den.html", "text": "Първоначалното преброяване на народните избраници в зала установи, че няма кворум. 109 депутатите дойдоха навреме на работа в законодателния орган. Председателят на парламента Цвета Караянчева даде десет минути почивка с надежда да се съберат достатъчно законотворци.В днешния пленарен ден се очаква депутатите да разгледат Законопроекта за вероизповеданията, който наложи намесата на премиера Бойко Борисов, за да помири вероизповеданията и да намери консенсус по текстовете.Вторият опит за регистрация на народните избраници се оказа успешен. 124 (от 240 - б.р.) депутати дойдоха на работа.", "date": "2018.10.11", "title": "Проблеми с кворума в началото на днешния парламентарен ден"}
{"url": "https://news.bg/crime/obvineniyat-severin-krasimirov-e-govoril-pred-germanski-sad.html", "text": "Заподозреният за убийството на журналистката Виктория Маринова - Северин Красимиров е дал информация по случая пред германски съд, съобщи БНР, позовавайки се на председателя на окръжния съд в Щаде Вили Вирт.Красимиров се е съгласил обвиненията срещу него да се гледат по съкратена процедура, за да бъде върнат максимално бързо в България. Какво точно е казал и дали е признал или отрекъл престъплението, председателят на окръжния съд в Щаде Вили Вирт не уточни. \"Той даде информация по този въпрос\", каза Вирт, без да дава подробности.Издадената европейска заповед за арест (на брифинга в МС от 10 октомври бе казано, че е издадена незабавно, т.е. - на 7 октомври - б.р.) не е пристигнала още до германските власти. Те я очакват, за да бъде даден ход на процедурата за екстрадиция. От съда уточняват, че тъй като става дума за съдебни решения и защита и на правата на обвинения, това ще отнеме известно време.По-късно през деня съд в Целе, провинция Долна Саксония, ще гледа и мярката за неотклонение на заподозрения.Припомняме, на извънреден брифинг в сряда, 10 октомври главният прокурор Сотир Цацаров заяви, че на Красимиров са повдигнати задочно две обвинения.Северин Красимиров е задържан от германските власти във вторник вечерта - осем часа след постъпило искане от българските власти. Той се е намирал в дома на майка си в германския град Щаде.Припомняме, в неделя, 7 октомври, стана ясно, че административният директор и водещ на едно от предаванията на русенската телевизия TVN . Регионалната телевизи се излъчва от още няколко съседни региона.На 9 октомври бе задържан заподозрян мъж, който води скитнически живот в Русе. .", "date": "2018.10.11", "title": "Обвиненият Северин Красимиров е говорил пред германски съд"}
{"url": "https://news.bg/society/mayki-detsata-s-uvrezhdaniya-sa-na-praga-na-biologichnoto-otselyavane.html", "text": "Продължава денонощният протест на майките на деца с увреждания пред сградата на Министерския съвет срещу неадекватната политика на държавата по отношение на хората с увреждания.Надежда Димова, майка, която подкрепя протеста коментира за news.bg, че държавата трябва наистина да въведе мерките, които е обещала и те да достигнат до хората. Не трябва да са само на хартия, а да се приведат в реални действия и хората да ги усещат по места.Димова посочи, че не може финансовата помощ за дете с увреждания от 930 лв. да се намали на 200 лева, когато то навърши 18-годишна възраст.\"Няма логика парите да намаляват на толкова малко, защото децата с увреждания са на прага на биологичното оцеляване, а не като на нормален живот\", констатира тя.Димова каза, че майките на деца с увреждания са готови на още по-радикални действия, ако исканията им не бъдат чути. \"Всичко зависи от управляващите и в зависимост от това, което те решат, зависят и нашите по-нататъшни действия\", изтъкна тя и добави, че не един или два пъти е обещавано законопроектите за хората с увреждания да влязат в парламента.Майките на деца с увреждания останаха цяла нощ на улицата, блокирайки движението в центъра на София с палатките си. Към 8 часа сутринта с полицейско разпореждане палатките им бяха отместени на тротоара пред сградата на Министерския съвет и движението на бул. \"Дондуков\" бе освободено.Сред тентите ясно се виждат плакати с надпис: \"Бойко, и преди, и сега след 18 сме важни колкото магистралите\", \"Свирим с гръб към вас\", \"Свирим с гръб към вас, с лице към майките\".", "date": "2018.10.11", "title": "Майки: Децата с увреждания са на прага на биологичното оцеляване"}
{"url": "https://news.bg/regions/nikoga-ne-e-imalo-po-soleni-sanktsii-za-stroitelstvo-v-sofiya-spored-elen-gerdzhikov.html", "text": "Важни е да се вземе предвид, че в София и България никога не е имало толкова солени санкции за договорите за строителство. Това заяви пред БНТ председателят на Столичния общински съвет (СОС) Елен Герджиков.По думите на Герджиков санкциите са безпрецедентни за цялата история на България за последните десетилетия. Нито предишно правителство, нито община не залагала подобни глоби и като процент от размера на целия договор, и като абсолютни санкции.Коментарът идва във връзка с, която столичният кмет Йорданка Фандъкова наложи на строителя на столичния булевард \"Граф Игнатиев\" и градинката на църквата \"Св. Седмочисленици\".Герджиков припомни и глобата от 50 00 лв. на фирмата заради  .Санкциите също така не идвали само заради общественото недоволство. Ежедневния контрол на ремонтите също давал резултат.\"Контрол на контрола\" е своеобразен отговор на популярния термин \"ремонт на ремонта\" - това е тафтология, не може да правиш ремонта на един незавършил ремонт. Ние сме в строителна площадка. \"Контрол на контрола\" означава същото - в рамките на една строителна площадка, в случая г-жа Фандъкова, използва експертизата на учени от УАСГ в София, за да провери още веднъж качеството на материалите, качеството на изпълнението, за да сме сигурни всички ние, че се работи качествено и в крайна сметка след като свърши срокът на договора през март 2019 година, ние ще имаме една добра градска среда\", заяви Герджиков.Той посочи и че когато даден обект е в ремонт, проблемите се нагнетявали в социалните мрежи. Така станало и с ремонта на \"Дондуков\", с площад \"Руски паметник\", с \"Цариградско шосе\" и \"Витоша\".Запитан защо трябва да се стига до санкции, събеседникът обясни, че СО няма как предварително да знае какво точно ще бъде строителството.\"В крайна сметка не строи консорциум, а строят конкретни хора. Грешки се правят... Санкциите, контролът и гаранционните срокове са заложени така, че да се гарантира интересът на всички, интересът на града\", допълни той.По думите му в пространството се разпространявали и много неверни твърдения като това, че плочките пред храма \"Св. Седмочисленици\" са мраморни и хлъзгави. \"Не е ли фалшива новина\", попита още той.", "date": "2018.10.11", "title": "Никога не е имало по-солени санкции за строителство в София според Елен Герджиков"}
{"url": "https://news.bg/world/prestolonaslednikat-naredil-zadarzhaneto-na-sauditskiya-zhurnalist.html", "text": "Престолонаследникът на Саудитска Арабия Мохамед бин Салман издал заповед за провеждане на операция за примамване на колумниста на \"Вашингтон пост\" Джамал Кашоги да се върне в арабската страна от дома си във Вирджиния и да бъде задържан.Това пише американският вестник \"Вашингтон пост\", позовавайки се на разузнаването на САЩ. Службите са засекли разговори между саудитски представители, които обсъждат плана.Според разузнаването това е още едно доказателство, че саудитският режим е замесен в изчезването на Кашоги през миналата седмица след влизането си в саудитското консулство в Истанбул. Турски официални представители смятат, че журналистът е убит от саудитските власти, които са изпратили екип от убийци.Кашоги е известен критик на саудитското правителство и конкретно на Мохамед. Няколко приятели на журналиста споделиха, че през последните четири месеца високопоставени саудитски представители, приближени до престолонаследника, са предложили защита на Кашоги и дори високопоставен пост в правителството, ако се върне в страната си.Журналистът обаче скептично е приел предложението. Той отбелязал пред свой приятел, че саудитското правителство няма да го защити.\"\", каза Халед Сафури, арабско-американски политически активист, който цитира думите на Кашоги по време на разговор през май, след като журналистът провел телефонен разговор със Сауд ал Кахтани, съветник на кралския двор.Турски представители са заключили, че Кашоги е убит в консулството. Разследващите не откриха тялото му при претърсването на консулството, но властите публикуваха видео от охранителна камера, от което става ясно, че Кашоги влиза в сградата на дипломатическата мисия на 2 октомври следобед. След това няма кадри, които да показват, че журналистът напуска сградата.Информацията, че Саудитска Арабия предварително е планирала да задържи Кашоги повдига въпроси дали администрацията на Доналд Тръмп е трябвало да предупреди журналиста, че е в опасност.Разузнаването на САЩ има \"задължението да предупреждава\" хора, които могат да бъдат отвлечени, сериозно наранени или убити, става ясно от директива, подписана през 2015 г.", "date": "2018.10.11", "title": "Престолонаследникът наредил задържането на саудитския журналист"}
{"url": "https://news.bg/world/ukrayna-izdala-danni-na-sasht-i-izrael-za-s-300.html", "text": "Делегации на САЩ и Израел изучили възможностите на руския зенитно-ракетен комплекс С-300. Тази възможност им е предоставена от Украйна, съобщават руски медии.Украински специалисти разкрили особеностите на работа на руската система. Също така са организирани учения, по време на които изтребители Ф-16 на НАТО са изпитали комплекс С-300.Западните страни считат, че новите данни за С-300 ще намалят заплахата за самолетите на НАТО в Сирия, отбелязва телевизионният канал Россия 24.Припомняме, Русия безвъзмездно достави комплекс С-300 на Сирия след инцидента със ", "date": "2018.10.11", "title": "Украйна издала данни на САЩ и Израел за С-300"}
{"url": "https://news.bg/politics/dimov-nyama-kak-da-sprem-vnosa-na-stari-koli.html", "text": "\"Не можем да забраним вноса на стари коли. Но настояваме да се направи така, че да не могат да бъдат изнасяни такива от Западна Европа към България\". Това заяви пред Нова министърът на околната среда и водите Нено Димов.Той припомни, че за предприемане на мерки срещу притока на замърсяващи автомобили от Западна към Източна Европа. Това са Кипър, Латвия, Литва, Люксембург, Румъния, Унгария, Полша и Словакия. Министърът обясни и че  всъщност е \"инвестиция в здраве\", защото тези коли са вторият най-сериозен замърсител на въздуха у нас.По-съществен бил проблемът с битовото отопление на твърдо гориво, което е най-сериозният замърсител през отоплителния сезон. Според Димов подмяната на остарелите и вече опасни печки с нови можело да бъде най-евтиното или най-скъпото решение. Най-изгодният вариант - домакинствата да преминат на отопление на газ, ако се намират на място с изградена газопреносна мрежа. Ако обаче е наложително изграждане на инфраструктура за газификация и електрификация, то така смяната на отоплението излизала доста скъпо.Димов обясни и че законът, забраняващ търговията с некачествени брикети, се е забавил. Очаквало се още следващата седмица да бъде приет от Министерския съвет.Относно , които бяха , Димов посочи, че от това губи само България. Междувременно хората, които живеят в планинските райони, били сред най-бедните у нас.По думите му трябва да се търси балансът между икономическото развитие и опазването на околната среда, без да се саботира модернизацията на държавата.", "date": "2018.10.11", "title": "Димов: Няма как да спрем вноса на стари коли"}
{"url": "https://news.bg/health/noi-svarshi-parite-za-profilaktika-i-rehabilitatsiya.html", "text": "До 24 октомври от Националния осигурителен институт (НОИ) ще издават удостоверения за профилактика и рехабилитация, съобщиха от НОИ.След това програмата за профилактика и рехабилитация за тази година се прекратява поради изчерпване на парите в бюджета на държавното обществено осигуряване за 2018 г.Последната дата, на която хората могат да постъпват в изпълнителите на дейността, е 25 октомври 2018 г.През 2018 година програмата започна на 23 март. За нейното финансиране бяха предвидени 20 103 061 лв. До момента са издадени 44 653 удостоверения, като се очаква до приключване на програмата още 2 258 лица да ползват парична помощ за профилактика и рехабилитация.", "date": "2018.10.11", "title": "НОИ свърши парите за профилактика и рехабилитация"}
{"url": "https://news.bg/politics/deputatite-utochnyavat-predi-vtoro-chetene-finansiraneto-ot-chuzhbina-na-veroizpovedaniyata.html", "text": "Парламентът реформира вероизповеданията. Това стана с гласуването на промените в законодателството.Със законопроекта, подписан от лидерите на ПГ Цветан Цветанов, Мустафа Карадайъ и Корнелия Нинова, се предлага нов модел на финансиране на вероизповеданията, според който държавна субсидия се предоставя на вероизповеданията, към които принадлежи не по-малко от едно на сто от населението на страната на база на резултатите от самоопределението от последното преброяване.Полагащата се държавна субсидия ще се изразходва целево за покриване на разходите на вероизповеданието за възнаграждения на персонал (свещенослужители и служители на религиозните институции), както и за осъществяването на други дейности, описани в закона - образователни, социални, строеж и поддръжка на молитвени домове и др.В законопроекта размерът на субсидията се определя по модела на финансиране на политическите партии, като максималният размер на субсидията е 15 млн. лв. на вероизповедание, а заплатата на един свещенослужител се приравнява на заплатата на един учител. Вероизповеданията, които отговарят на този критерий, според последното преброяване от 2012 г., са източноправославното и мюсюлманското вероизповедание.Останалите вероизповедания ще продължават да получават субсидия по досегашния ред чрез Закона за държавния бюджет през Дирекция \"Вероизповедания\" на Министерски съвет.Другите важни въпроси, които трябва да бъдат решени и прецизирани в законопроекта между първо и второ гласуване са свързани с националната сигурност, финансирането от чужбина, със свещенослужителите на вероизповеданията, които са чужди граждани, с даренията, с духовните училища, с функционирането и финансирането на диоцезите на Българската православна църква в чужбина.Има и друг проект на патриотите. Освен промените във финансирането, регистрационния режим, обучението в средните и висши духовни училища и административните санкции, важна част от законопроекта им са предложенията, свързани с допълнителното финансиране на религиозното образование в училищата, както и на възможността по утвърдени от МОН програми да бъдат осъществявани образователни дейности от вероизповеданията.Вносителите посочиха, че за да има възможност между първо и второ гласуване да се проведат широки обществени дискусии, е необходимо да се сформира работна група, в която да присъстват представители на различните политически сили и вероизповедания и да се излезе с интегрирани общи предложения по законопроекта.Страната ни прави изключително важна стъпка, коментира Цветан Цветанов. В момента променящата се среда за сигурност в цяла Европа доведе до сериозна промяна в законодателството, свързано с вероизповеданията и начина на финансирането им, както припомни той. Промените щели да ограничат възможността за външно влияние върху вероизповеданията.Мустафа Карадайъ призова промените да не е превърнат в инструмент за противопоставяне. Според него можело да се стигне до нужната прозрачност във финансирането на вероизповеданията.", "date": "2018.10.11", "title": "Депутатите уточняват преди второ четене финансирането от чужбина на вероизповеданията"}
{"url": "https://news.bg/world/izvestniyat-riben-pazar-v-tokio-zaraboti-na-novo-myasto.html", "text": "Прочутият рибен пазар в Токио отвори на ново място, но запази най-известната си традиция - търга за риба тон, съобщава АП.Традиционното биене на звънеца отбеляза началото на търга за сурова и замразена риба тон на пазара в района на Тойосу. Последваха същите ритмични провиквания на търговците и специални знаци с ръце на участниците в търга, както на легендарния пазар в Цукиджи.Само преди  - най-голямото в света тържище за риба и морски продукти. Заради олимпийските игри през 2020 г., чийто домакин е Япония, се налагаше пазарът да бъде преместен на друго място. Градските власти планират на неговото място да бъде построен паркинг.В края на септември \"Цукиджи\" беше затворен за туристи, а на 6 октомври там бяха сключени последните сделки на едро.Пазарът просъществува в оригиналния си вид 83 г. \"Цукиджи\" беше посещаван от около 40 000 души всекидневно.Най-скъпата риба за деня на новия пазар бе продадена за 4,28 милиона йени (38 000 долара), което не е необичайно висока цена за качествена риба тон. Рекордът е от 2013 г., когато са платени 155,4 милиона йени (1,8 милиона долара) за 222-килограмова риба тон.Пазарът предлага над 400 вида морски дарове от цяла Япония и от чужбина, включително октоподи, змиорки, морски таралежи и други деликатеси, характерни за японската кухня.Пазарът обслужва топ ресторанти и хранителни магазини.Решението да се премести пазарът беше отложено с две години заради опасения от замърсяване, включително арсен в района на Тойосу. Властите предприеха допълнителни мерки.", "date": "2018.10.11", "title": "Известният рибен пазар в Токио заработи на ново място"}
{"url": "https://news.bg/regions/shofyor-na-kamion-se-nahvarli-s-yumrutsi-varhu-kolega-na-patya.html", "text": "Шофьор на камион се нахвърли с юмруци върху водач на лека кола. Това стана на улица в столичния квартал \"Младост\" 3, съобщи Нова телевизия.На видеото, изпратено от зрител, се вижда как двете превозни средства се опитват да се разминат на тясна улица. Шофьорът на камиона изведнъж слиза и започва да удря другия водач през спуснатото стъкло на предната врата.В колата на потърпевшия се возели жена и малко дете, пише авторът на сигнала.", "date": "2018.10.11", "title": "Шофьор на камион се нахвърли с юмруци върху колега на пътя "}
{"url": "https://news.bg/press/zadarzhaha-ubietsa-na-viktoriya-v-germaniya-imushtestvo-na-tsenko-chokov-za-3-2-mln-lv-beshe-zaporirano.html", "text": "Развитие. \"Дума\":Задържаха убиеца на Виктория в Германия21-годишният ром от Русе Северин Надеждов Красимиров е задържан в Германия за жестокото убийство на журналистката Виктория Маринова. Новината бе разпространена късно във вторник, но официално бе обявена вчера сутринта на брифинг в Министерския съвет от премиера Бойко Борисов, вътрешния министър Младен Маринов и главния прокурор Сотир Цацаров. Борисов заяви, че тези дни нарочно са пускани \"партенки\" за пресата, за да не подплашат убиеца и той да се укрие.Красимиров е криминално регистриран за кражба на цветни метали през 2007 г. Той е бивш боксьор и цяла нощ се е наливал с алкохол, преди да извърши престъплението. Домът му е близо до мястото на убийството, каза министърът. По думите му има 100% съвпадение на ДНК. Очакваме още доказателства, които да свържат извършителя пряко с жертвата, изтъкна той. Престъплението не е планирано. Още в неделя Северин напуснал страната през \"Дунав мост\" с приятел, за да се укрие при майка си в Германия. Движението му е следено, пребивавал е на територията на три германски провинции. Красимиров още не е разпитван от български прокурор или разследващ полицай. Маринов определи убиеца като психично болен човек с необходимост от сексуално задоволяване. Разследващите издирвали евентуални съучастници и мотиватори на убиеца. Запор. \"Сега\":Имущество на Ценко Чоков за 3,2 млн. лв. беше запорираноКомисия за противодействие на корупцията и за отнемане на незаконно придобитото имущество (КПКОНПИ) поиска да се запорира имущество за над 3.2 млн. лв. на бившия кмет на село Галиче Ценко Чоков. Председателят на комисията Пламен Георгиев уточни, че съдът е уважил вече искането. То е било направено на база на обвинението на Чоков от май 2016 г., според което той е ръководил престъпна група за лихварство.Георгиев обясни, че запорираната сума е върху цялото движимо и недвижимо имущество на фамилията Чокови. \"153 имота общо са запорирани - на г-н Чоков, на неговата съпруга и на синовете им. Освен земеделски имоти, апартамент в София, както и автомобили на синовете му и на него самия\", каза Георгиев, цитиран от БНР. Поръчки. \"24 часа\":Обществени поръчки за близо 7 млн. лева са неоснователно проведениНеоснователно проведени обществени поръчки за близо 7 милиона лева, установи Агенцията за държавна финансова инспекция през третото тримесечие на годината. Става дума за 40 случая.Общо за периода юли - септември финансовите инспектори са проверили поръчки за над 260 млн. лева, предаде БНР. Медии.\"Монитор\":Делян Пеевски: Олигарсите, които вчера участваха в разграбването на националния капитал чрез бандитската приватизация, днес самодоволно размахват пръст като ментори Уважаеми Госпожи и Господа,Повече от пет месеца Комисията за защита на конкуренцията не се произнася по искането за одобрение на сделката за придобиването на \"Телеграф Медиа\" от страна на купувача \"Ню Имидж Медиа\", което е недопустимо и не кореспондира със сроковете, които Комисията прилага при подобни процедури.Вероятно причината не е в сложността на одобрението, а във факта, че касае свързана с мен медия. Не мога да толерирам подобен двоен стандарт от страна на държавния регулаторен орган, поради което днес оттеглих искането за одобрение, като заявявам, че се отказвам и от сделката. Също днес учредих фондация \"Телеграф\", чиято основна цел ще е развитието на медийния пазар, повишаването на професионализма, морала и обективността в журналистическата професия, както и борбата срещу фалшивите новини във всичките им форми. С оглед на тази цел, в управителния съвет на фондацията ще участват само изявени български журналисти, които винаги открито са отстоявали истината и не се страхуват да изразят личната си позиция. Рокада. \"Сега\":ГЕРБ върна ексминистър Николай Нанков в правителствотоБившият регионален министър Николай Нанков, който напусна правителството по настояване на премиера Бойко Борисов заради тежката катастрофа край Своге, отнела живота на 20 души, безпроблемно се завърна в него като зам.-министър. След оставката Нанков стана депутат от ГЕРБ, но вчера парламентът го освободи по негово искане. По-малко от час по-късно стана ясно, че Борисов е издал заповед, с която го назначава за зам.-министър в регионалното министерство.Рокадата стана възможна, след като от поста си на зам.-министър бе освободена Малина Крумова. За нея също веднага бе намерена нова длъжност. Първо бе обявено, че влиза в политическия кабинет на премиера Бойко Борисов като съветник. По-късно вицепремиерът Томислав Дончев уточни, че на Крумова ще бъде възложено да оглави и сформира новата агенция за пътна безопасност. Идеята за създаването на новото държавно ведомство се появи именно след инцидента край Своге.Гласуването на оставката на Нанков в Народното събрание не мина без разпри между управляващите и опозицията. От БСП обвиниха бившия министър, че се връща през задния вход в изпълнителната власт. ", "date": "2018.10.11", "title": "Задържаха убиеца на Виктория в Германия; Имущество на Ценко Чоков за 3,2 млн. лв. беше запорирано"}
{"url": "https://news.bg/world/egipet-zadarzha-sina-na-eksprezidenta-morsi.html", "text": "Египетските власти арестуваха сина на бившия президент Мохамед Морси, предадоха световните информационни агенции. Новината е била потвърдена официално от тях. Според изявлението им, той е разпространявал фалшиви новини. Най-малкият син на ексдържавника Абдуллах Морси е бил задържан в дома си в столицата Кайро. Това е съобщило първо семейството му, което не знае къде се намира той. Брат му Ахмед е допълнил, че изненадващо за всички в сряда сутринта Абдуллах е бил отведен от полицията. Бившият президент ислямист Мохмед Морси излежава 20-годишна присъда за възникналите смъртоносни сблъсъци между негови поддръжници и опоненти в края на 2012 г., а също така и 25-годишна присъда за изтичане на класифицирана информация.", "date": "2018.10.11", "title": "Египет задържа сина на експрезидента Морси "}
{"url": "https://news.bg/regions/remonti-i-ogranicheniya-prechat-na-dvizhenieto-po-patishtata-6.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона.Това съобщават от АПИ. Забраната е включително за състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София. Срок 20.12.2018 г.Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г.Движението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София.Област Пазарджик:Движението в участъка от км 63+000 до км 65+000 в посока София се осъществява в една лента поради подрязване на храсти в средната разделителна ивица. Ограничено е движението в изпреварващата лента. Движението в участъка се извършва в активната лента и се регулира с пътни знаци и сигналисти. Срок до 11.10.2018 г.Движението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 15.10.2018 г.Област Стара Загора:Движението в участъка Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.;Област Бургас:Движението в участъка Деветак - Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г.АМ \"Хемус\":Област София:Движението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.;Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.;Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.;Движението от км 34+010 до км 40+510 в посока София е ограничено поради аварийно - възстановителни дейности по виадукт \"Коренишки дол\" при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.;Движението по АМ \"Хемус\" от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.;Движението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г.Движението по АМ \"Хемус\" в тунел \"Топли дол\" посока София се осъществява в една лента поради ремонтни дейности по светофарните уредби и видеонаблюдението в изпреварващата лента. Движението се извършва в активната лента. Срок от 09:30 до 12:00 часа на 11.10.2018 г.Движението по АМ \"Хемус\" в тунел \"Топли дол\" посока София се осъществява в една лента поради ремонтни дейности по светофарните уредби и видеонаблюдението в активната лента. Движението се извършва в изпреварващата лента. Срок от 13:00 до 15:00 часа на 11.10.2018 г.Област Шумен:Временно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г.АМ \"Струма\": няма ограничения.АМ \"Марица\": няма ограничения.АМ\"Черно море\":Област Варна:Движението от км 0+000 до км 8+600 се осъществява двупосочно в едното платно посока Варна - Бургас поради ремонтни дейности на асфалтовата настилка съобразно ВОБД. Срок 23.12 2018 г.АМ \"Люлин\":Област София:Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч. Срок 20.11.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Пампорово\" - забранен за МПС над 3,5 т. Срок: целогодишно;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.10.11", "title": "Ремонти и ограничения пречат на движението по пътищата "}
{"url": "https://news.bg/world/peru-zadarzha-keyko-fuhimori.html", "text": "Перуанските власти арестуваха опозиционния лидер и кандидат за президент Кейко Фухимори, предаде \"Ройтерс\",Тя бе задържана по подозрение за незаконно финансиране на президентската кампания. Има данни, че е получила милиони долари от бразилската компания \"Одебрехт\".Кейко и партията й обаче отричат да са взели средствата и обвиняват страната в политическо преследване.Припомняме, че Кейко е дъщеря на бившия президент Алберто Фухимори, свален от власт през 2000 година и осъден за злоупотреба с власт. Той бе помилван по-рано по хуманитарни причини. Това решение на настоящия президент обаче породи спекулации, че става въпрос за сделка. ", "date": "2018.10.11", "title": "Перу задържа Кейко Фухимори "}
{"url": "https://news.bg/world/turtsiya-identifitsira-zapodozreni-po-sluchaya-sas-sauditskiya-zhurnalist.html", "text": "Турция идентифицира заподозрени по случая със саудитския журналист. По-рано Анкара обяви, че 15 души са под подозрение. До момента 8 от тях са идентифицирани и задържани за разпити. Сред тях има и представители на Рияд в страната, предаде \"Синхуа\". Турският вестник \"Сабах\" публикува снимки на 15-членна група, която се смята, че е убила журналиста. Групата пристигнала в Истанбул на същия ден, когато е изчезнал Кашоги. Тя напуснала града няколко часа по-късно.Припомняме, че .Турският телевизионен Канал 24 пусна кадри от охранителна камера пред консулството на Саудитска Арабия в Истанбул, където Кашоги е  видян за последно преди да изчезне преди седмица.Кадрите показват , но от тях става ясно, че той никога не напуска сградата. След това на кадрите се вижда черен ван, който напуска района на консулството по-късно през деня. Турските власти смятат, че ванът Mercedes Vito е бил използван за извеждането на журналиста.Саудитска Арабия отхвърля обвиненията като безпочвени. Вчера Рияд се съгласи да позволи на турските власти да претърсят сградата на консулството.", "date": "2018.10.11", "title": "Турция идентифицира заподозрени по случая със саудитския журналист "}
{"url": "https://news.bg/weather/oblachen-i-vetrovit-chetvartak.html", "text": "Облачен и ветровит четвъртък ни очаква. Това съобщават от НИМХ.На места в югоизточната половина ще превали дъжд.Ще духа до умерен вятър от североизток. По морето е обявен жълт код за силно вълнение - 3-4 бала. Максималните температури ще са между 19 и 24 градуса. Атмосферното налягане е по-високо от средното за месеца и ще остане без промяна. През следващите дни също не се очаква съществена промяна. ", "date": "2018.10.11", "title": "Облачен и ветровит четвъртък"}
{"url": "https://news.bg/world/tramp-nishto-ne-mozhe-da-napravi-yuzhna-koreya-bez-razreshenieto-ni.html", "text": "Президентът на САЩ Доналд Тръмп заяви, че Южна Корея не може да отмени санкции срещу Пхенян без одобрението на Вашингтон, информира \"Ройтерс\".Американският лидер направи коментара, след като външният министър на Република Корея обяви, че могат да предприемат едностранни действия за отмяна на някои санкции срещу КНДР.Тръмп призова съюзниците на САЩ да продължат да поддържат санкциите до пълно ядрено разоръжаване на КНДР, което е част от кампанията на администрацията му за \"оказване на максимален натиск\" над Пхенян.Запитан за информацията, че Сеул може да отмени някои санкции, Тръмп отговори: \"\".", "date": "2018.10.11", "title": "Тръмп: Нищо не може да направи Южна Корея без разрешението ни"}
{"url": "https://news.bg/society/50-ot-balgarite-predpochitat-zimnoto-chasovo-vreme.html", "text": "48% от българите предпочитат в България да се въведе за постоянно зимното часово време.32% пък са на мнение, че лятното часово време трябва да се приеме като постоянно.Това сочат данни от социологическо проучване на \"Екзакта Рисърч Груп\" във връзка с  от следващата година да отпадне сезонната смяна на часовото време и всяка от държавите членки на ЕС да реши кое време ще прилага като постоянно.Въпросът - \"\"Спрямо резултатите от проучването става ясно, че висок процент от българите нямат мнение по въпроса. Над 20% от анкетираните са посочили, че не могат да преценят. Разбивка на данните показва, че най-често без мнение са младите българи на възраст под 30 години, обясняват от агенцията.Привържениците на позицията зимното часово време, които имат превес с 20% спрямо тези на лятното, са по-често жени, хора на възраст над 59 години и жители на провинцията.В полза на избора на лятното часово време за постоянно се изказват по-често хора на възраст между 30 и 40 години, високообразовани респонденти и жители на столицата.Профилите на подкрепящите две позиции са показателни за това, че съществуват прагматични и рационални аргументи сред определени групи хора.\"Това предполага да се проведе широка и открита дискусия по въпроса, за да се стигне до оптимален избор. Така ще се даде шанс и на хората без мнение по темата да направят своя избор. Още повече, че въпросът кой вариант ще бъде предпочетен за страната ни не е предрешен\", тълкуват още от агенцията.Проучването е проведено в периода от 28 септември до 5 октомври между 1 000 пълнолетни българи в 92 населени места.Припомняме, днес приключва .Гласуването става на интернет адреса: Онлайн запитването на Европейската комисия стартира на 4 юли и продължи до 16 август.Пред година в своя анкета News.bg попита читателите си:\"\" Възможните отговори: \"\"; \"\"; \"\"; \"\"; \"\".Към 11 октомври 2018 година резултатите от анкетата сочат, че най-много от респондентите са посочили, че смяната на времето ги дразни - 33.8%.В другата крайност - 22.6% от участвалите сочат, че не усещат смяната на часовото време.17.2% отговарят с третия отговор - \"\".По 13.2% от анкетираните са посочили, че ефектът от смяната на времето треа само няколко дни и че смяната на часовото време не е лоша идея, защото \"пролетта е ужас\".Сумарно, хората отговорили против смяната на часовото време (отговори 5 и 3), са 51% от всички участници. Тези, отговорили с по-скоро положителен за смяната на часовото време отговор (отговори 1 и 4), са 35.8% от всички.", "date": "2018.10.11", "title": "50% от българите предпочитат зимното часово време"}
{"url": "https://news.bg/crime/politsai-ot-isperih-i-popovo-hvanaha-dvama-telefonni-izmamnitsi.html", "text": "Полицаи от Исперих разкриха телефонни измамници. Заподозрените са извършили четири телефонни измами в района, съобщи МВР. В разследването са участвали и полицаи от Попово.Разследването започнало на 9 октомври, когато 71-годишна жена след като дала 2100 лева на измамниците, е потърсила помощ в полицията, осъзнавайки, че е станала жертва на измама.Същият ден към 13 часа тя получила обаждане на стационарен телефон от мъж, който се представил за следовател. Той я убедил да остави на входната врата плик с 2100 лв., с обещанието след \"приключване на операцията\" да й бъдат върнати.По случая веднага било образувано досъдебно производство. Полицаите задържали двамата извършители на престъплението - на 43 и на 31 години от село Хърсово. И двамата са криминално проявени и осъждани.При извършените претърсвания са намерени и иззети множество СИМ-карти, включително и такива на румънски оператори, както и част от парите на потърпевшите. Изяснено е, че мъжете са автори на общо четири измами в дните 8, 9 и 10 октомври - една в Попово, една в Исперих и две в Кубрат.Двамата са задържани в РУ-Исперих за срок до 24 часа.", "date": "2018.10.11", "title": "Полицаи от Исперих и Попово хванаха двама телефонни измамници"}
{"url": "https://news.bg/crime/interpol-izdirva-georgi-stanoev-birmata.html", "text": "Интерпол издирва Антон Станоев - Бирмата с червена бюлетина. Това показва справка в на сайта на Интерпол. Той е обявен за издирване и обвинен за един от организаторите на 4 фабрики за нелагални цигари.Антон Станоев е по-големия син на Евлоги Станоев и полубрат на Георги Станоев - Малката Бирма. Бащата и по-малкия брат не се обявени за издирване. Припомняме, че на 17 септември на брифинг на прокуратурата стана ясно, че към досъдебно производство за незаконна фабрика за цигари край Пловдив. Сред са Евлоги Георгиев - Голямата Бирма, и синовете му Георги и Антон Станоеви. Те не са открити от органите на реда.Останалите шест лица са се заминавали с финансирането на незаконните фабрики за цигари. Касае се за 40 тона намерен тютюн, 50 000 кутии цигари.На 14 септември рано сутринта от Специализираната прокуратура имаха в София, стопанисващи заведенията \"Везувий\" и \"Сръбски ресторант Бест\".  Тогава беше задържана и бившата съпруга на Евлоги Станоев - Лидия. Ресторант \"Везувий\" се свързва с две фирми, според Търговския регистър. Едната е с управител Лидия Станоева. На 24 август Окръжна прокуратура - Пловдив обвини 23 души за и в Дупница, в Горна Оряховица и в Тутракан.Общото количество на незаконните стоки, установени и иззети тогава е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева.По-късно, .", "date": "2018.10.11", "title": "Интерпол издирва Георги Станоев - Бирмата "}
{"url": "https://news.bg/world/sasht-zadarzhaha-kitayski-agent-za-ikonomicheski-shpionazh.html", "text": "Министерството на правосъдието на САЩ съобщи, че властите са арестували и са повдигнали обвинения срещу агент, който е шпионирал за ведомството за държавна сигурност на Китай, информира \"Ройтерс\".Задържаният е обвинен в икономически шпионаж и опит да откраднe търговски тайни на няколко американски компании в областта на авиацията и космонавтиката.Китайският агент Янцзюн Сюй е задържан в Белгия през април след разследване на ФБР. Той е екстрадиран в САЩ във вторник. \"Вашингтон пост\" пише, че той е бил примамен в Белгия от американски агенти.ФБР определи екстрадирането като безпрецедентно и подчерта, че обвиненията показват, че китайското правителство е пряко замесено в икономически шпионаж срещу САЩ.Експерти по киберсигурност коментират, че арестът е още един знак за ескалиралото търговско напрежение между Китай и САЩ.В съобщение правосъдното министерство на САЩ отбелязва, че задържаният, заместник-директор на отдел към китайската държавна сигурност в провинция Дзянсу, е атакувал няколко американски компании, включително GE Aviation, филиал на General Electric Co.Допълва се, че мишени също са били \"\", както и друга компания, която е лидер в производството на безпилотни самолети.GE Aviation доставя двигатели на Boeing и Airbus. Работи по ново поколение двигатели за пътнически самолети и военни хеликоптери.В обвинителния акт се пояснява, че китайският агент е действал срещу авиационните компании от декември 2013 г. Той установил контакт с експерти, които работят в компаниите и ги убедил да пътуват до Китай за университетски презентации, за които им се заплащало.Говорител на външното министерство нарече обвиненията \"чиста измислица\".", "date": "2018.10.11", "title": "САЩ задържаха китайски агент за икономически шпионаж"}
{"url": "https://news.bg/regions/izkopna-yama-kray-varna-se-prevarna-v-stroitelno-smetishte.html", "text": "Голяма изкопна яма край вилната зона на село Осеново, област Варна, се е превърнала в незаконно сметище за строителни отпадъци, информират местни жители.Пред БНТ те обясняват, че зелено кътче в близост до боровата гора на селото, вече изглежда като депо за битови и строителни отпадъци. На мястото има голяма изкопна яма, която била правена полагането на основи за почивна станция.По думите на Йордан Йорданов боклуците в новото сметище се увеличават непрекъснато. Количеството на отпадъците е нараснало значително само за седмица.Живеещите в района вече са подали два сигнала до институциите за решаването на проблема.Въпросът коментира заместник-кмета на община Аксаково Красимира Дянкова. По думите ѝ след първия сигнал на гражданите е било констатирано, че на мястото има изхвърлени отпадъци. Тогава служителите към общината опитали да издирят собственика, но не успели да намерят конкретни данни.Тя потвърди, че при периодичните огледи на мястото се констатира, че боклукът нараства.Заради липсата на конкретни действия местните жители решили да заснемат камионите, които пренасят отпадъци към сметището. По думите на друг от жителите в района, Павел Павлов, на мястото разтоварва само един камион.От Община Аксаково са обещали да засилят превантивната дейност в района и да поискат от полицията засилено наблюдение.От местната управа се надяват и този път да намерят собственика на земята и да му връчат предписание да я почисти, тъй като по закон всеки е длъжен да пази имота си чист.", "date": "2018.10.11", "title": "Изкопна яма край Варна се превърна в строително сметище"}
{"url": "https://news.bg/society/5-km-tapa-se-obrazuva-na-am-trakiya.html", "text": "5-километрова колона от автомобили се образува на магистрала \"Тракия\", информира Нова телевизия. Причината са ремонтни дейности между 12-ия и 17-ия км в посока Пловдив. Шофьорите изминават разстоянието за около 40 минути или час.Припомняме, че заради ремонти е силно затруднено и движението по магистрала \"Хемус\".", "date": "2018.10.11", "title": "5 км тапа се образува на АМ \"Тракия\""}
{"url": "https://news.bg/regions/evakuiraha-20-dushi-zaradi-pozhar-v-hotel-v-krumovgrad.html", "text": "Пожар е възникнал в хотел в Крумовград. Бедствието е наложило евакуацията на 20 души от горящата сграда, информира БНР.При инцидента няма пострадали.Огънят е избухнал снощи след късо съединение в електрическата инсталация.Изгорели са само два бойлера и кабели. Поражения са нанесени и на около 20 кв метра стени.В погасяването на пожара участвали екип от трима огнеборци от службата в Крумовград.", "date": "2018.10.11", "title": "Евакуираха 20 души заради пожар в хотел в Крумовград"}
{"url": "https://news.bg/crime/mitnicharite-zadarzhaha-pochti-45-000-l-gorivo.html", "text": "Почти 45 000 л горива задържаха в митница-София. Това е станало по време на проверки между 4 до 6 октомври 2018 г., съобщиха от Агенция \"Митници\".Инспекциите са направени при спиране на пътя и в нерегистрирани имоти. Задържани са общо 44 209 л енергийни продукти, за които не са предоставени документи за платен акциз и произход. Другата причина за задържането е, че представените документи по предварителни данни не отговарят на наличната стока.Най-голямото количество е открито при роуд стоп проверка, извършвана от служители на отдел \"Митническо разузнаване и разследване\" на Столичната митница в района на магистрала Тракия.Спряна е цистерна с около 30 000 л енергиен продукт. Според полевите тестове са има несъответствие на плътността, вписана в придружаващите документи. Горивото е задържано, взети са проби за лабораторен анализ и работата по случая продължава.Митничарите продължават проверката в района на село Мировяне. Там в частен имот са установени две цистерни, за които има данни, че се управляват от едно и също лице. В двете товарни превозни средства са открити общо 13 215 литра дизелово гориво. За него не са предоставени документи в рамките на проверката.При други две проверки в квартал София - в кварталите \"Надежда\" и \"Младост\", са установени два частни имота, за които има данни, че се съхранява и търгува гориво без документи. Задържани са по около 400 литра гориво във всеки от обектите, като общото количество в двата частни имота е 820 литра нелегални енергийни продукти.Проверка, съвместно със служители на ОД на МВР Самоков, при сходни обстоятелства в частен имот са открити 264 л. горива без документи за платен, начислен или обезпечен акциз.", "date": "2018.10.11", "title": "Митничарите задържаха почти 45 000 л гориво"}
{"url": "https://news.bg/crime/balgari-bili-kupuvachite-v-osuetenata-ot-gdbop-sdelka-za-zlatno-sakrovishte.html", "text": "Четири лица, между които и иманяр и служител на ДАНС, са обвинени по аферата с продажба на златно съкровище - две гривни, торква и златен венец. Те са заловени в момент на сделка - като интерес факт е, че само за златния венец от 400 гр. сделката е предвиждала 2 млн. евро. Купувачите са български граждани и са заловени до Свиленград, посочи обяви заместник-главният прокурор Иван Гешев на брифинг в Спецпрокуратурата.Първоначално са задържани седмина, четиримата от тях обаче са участници в организираната престъпна група, занимаваща се с търговия на културно-исторически ценности. Единият от заловените е извършвал активна иманярска дейност допреди 15 години, след което се е \"издигнал\" в йерархията на престъпния бизнес.До този момент са изготвени експертни справки на намерените вещи, които са културно-историческа ценност. Извършено е и лабораторно изследване, така че и представителите на Археологическия институт не могат да се съмняват, че са оригинални, но и от тях ще бъде извършена експертиза.По досъдебното производство няма основание към този момент да се съмняваме, че те са автентични, уточни Гешев.Все още не се знае откъде са придобити намерените предмети.Директорът на ГДБОП Ивайло Спиридонов обясни, че по случая оперативна информация е била получена в края на юли месец тази година. Според него по-добрият вариант бил да продадат златото в България, а не зад граница, макар и да са направени опити за продажбата й в Турция.На иманяря ще бъде внесено искане за задържане под стража. За случая ще бъде уведомено и КПКОНПИ, които трябва да предприеме законовите си правомощия, закани се Гешев. \"Ние ще работим, за да разберем къде още би могло да се съхраняват такива вещи\", обеща Гешев.По въпроса за участието на служител на ДАНС в сделката заместник-председателят на агенцията Николай Ненков поясни, че задържаният е дългогодишен служител. Той е координирал срещата с евентуалните купувачи.Александър Трайков от Националния археологически институт уточни, че според данните на този етап става въпрос за находки от втората половина на четвърти век преди Новата ера. В България мога да се видят още четири венеца от този период.Гешев пошегува, че като е постъпил на работа като ръководител на спецпрокуратурата, залата за пресконференции е била пълна с автомати. Гешев се похвали с добрия резултат при съвместните операции с ДАНС и ГДБОП до този момент. Планира се през ноември да има и експозиция на спасеното от службите.", "date": "2018.10.11", "title": "Българи били купувачите в осуетената от ГДБОП сделка за златно съкровище"}
{"url": "https://news.bg/regions/katastrofa-mezhdu-patnicheski-bus-i-dva-tira-po-patya-ruse-tarnovo.html", "text": "Катастрофа между пътнически бус и два тира е възникнала на пътя Русе - Велико Търново, пише Нова.Инцидентът е станал около 14 часа. Превозните средства се ударили в района на село Поликраище. Вследствие на удара единият от тировете се е преобърнал.Произшествието се е разминало без тежко пострадали хора. С леки наранявания е водачът на единия тир. Той е румънски гражданин. Предполага се, че причина за инцидента е мокрия път.В момента отсечката е затворена и се опесъчава.", "date": "2018.10.11", "title": "Катастрофа между пътнически бус и два тира по пътя Русе-Търново"}
{"url": "https://news.bg/world/severnoirlandska-partiya-zaplashi-da-svali-kabineta-na-mey.html", "text": "Северноирландската партия, на която правителството на премиера на Великобритания Тереза Мей разчита за подкрепа в парламента, обяви, че обмисля дали да подкрепи вот на недоверие, ако министър-председателят постигне споразумение с ЕС, което е в разрез с позицията на партията, информира \"Ройтерс\".Говорителят на Демократичната юнионистка партия Сами Уилсън заяви пред ирландското радио RTE, че десетимата депутати на партията в парламента ще гласуват против бюджета на Обединеното кралство и ще обмислят вот на недоверие, ако британското правителство премине установените от партията граници на преговорите за Брекзит.По-рано днес говорител на Европейската комисия съобщи, че все още не са постигнали пробив на преговорите за Брекзит.\"\", каза Маргаритис Схинас на редовния брифинг на Комисията.", "date": "2018.10.11", "title": "Северноирландска партия заплаши да свали кабинета на Мей"}
{"url": "https://news.bg/health/ananiev-ne-mozhe-da-garantira-che-nyama-da-se-plashta-pod-masata.html", "text": "Некоректни мнения чул здравният министър Кирил Ананиев за предлаганата от него реформа. Това сподели той на заседанието на здравната комисия в НС, където представи здравния модел. Въпреки това, в рамките на обсъждането самият той заяви, че не може да гарантира, че и при предлаганите нови модели няма да се плаща под масата.Амбицията му е равен достъп до здравеопазване. Да се създаде потенциал за внедряване на нови технологии и системи, настоява министър Ананиев. Целта му е да се подобри контролът в системата и да се прекрати доплащането от гражданите. Мисля, че тези цели показват, че се стремим само към увеличаване на финансирането, подчерта той.Министърът призна, че досегашният модел се провалил заради лошия контрол. Не го правим, за да вкараме едни пари самоцелно, а те да подобрят здравето на хората и състоянието на онези, които се грижат за пациентите, обясни още той. Това, че се представят , съвсем не означавало, че ще бъдат точно те.Лъчезар Иванов от ГЕРБ посочи, че е дошло времето да се чуят мненията за здравната реформа, която не се е състояла до сега. Чест правело на правителството, че поставило темата на масата.Реформата не можела да има политическа окраска според Иванов. Сферата на здравеопазването е консервативна система, поясни той. Тази система се променяла бавно, но всички опити за бързане щели да доведат до пълно фиаско.Иванов иска точно остойностяване на клиничните пътеки. Според него е нужен и контрол.Смела, но недоразвита е идеята за демонополизация на Здравната каса. Тук обаче най-големият риск идва от евентуален фалит на застрахователя, по думите на Лъчезар Иванов. Той не сподели кой модел предпочита, но настоя да се стигне до най-добрата рецепта за здравеопазването ни.Здравният министър го успокои и посочи, че се залагали сериозни изисквания към застрахователите, които могат да извършват задължително здравно осигуряване с цел да не се стигне до фалит.84% са клиничните пътеки са до 700 лева. Именно в единия модел се предлага НЗОК да поема лечението до 700 лева. Над това се плаща от застсрахователя, стана ясно от думите на министъра.Депутатът от ДПС Нигяр Джафер подчерта, че се измествали акцентите в проблемите на системата. А акцентите трябва да са в доболничната помощ. Имаме сериозен проблем, смята тя. ДПС иска повече средства за профилактика и скрининг.Кирил Ананиев посочи, че желанието било новият здравен модел да влезе в сила от 1 януари 2020.Нямало обаче да се бърза. Важно било обществото да е съгласно и сигурно в това, което се предлага.Политическата съпротива срещу здравната реформа вече е факт, коментира още здравният министър. Като пример той посочи вота на недоверие на левицата и обеща професионален отговор на критиките на столетницата.Ананиев се оказа силно засегнати от БСП. Това, което ми стана болно е, че толкова време работя върху тези материали, не съм излязъл след някаква среща да направя веднага пресконференция да кажа колко лошо е това, как не приемат нито единия, нито другия модел, сподели здравният министър. По думите му подходът на депутатите от опозицията не е коректен.", "date": "2018.10.11", "title": "Ананиев не може да гарантира, че няма да се плаща под масата"}
{"url": "https://news.bg/int-politics/sasht-kategorichni-sanktsiite-ostavat-dokato-rusiya-ne-napusne-iztochna-ukrayna.html", "text": "Специалният пратеник на САЩ за Украйна обяви, че Западът трябва да остане твърд със санкциите срещу Москва, защото Русия не изтегля силите си от сепаратисткия Донбас в Източна Украйна, съобщава \"Асошиейтед прес\".Кърт Волкър говори пред журналисти в Брюксел, където разговаря с официални лица от ЕС относно запазването на санкциите.Волкър беше назначен от президента Доналд Тръмп, за да настоява за разрешаване на конфликта. Повече от 10 хил. души бяха убити от 2014 г. насам в сраженията между украинските сили и подкрепяните от Русия сепаратисти.Санкциите, наложени от Вашингтон и ЕС, включват замразяване на активи и забрани за пътуване.\"Много е важно да продължим запазването на санкциите в сила, имайки предвид, че Русия не е оттеглила силите си от Украйна, нито е направила някакви стъпки за разрешаването на конфликта там\", настоя Волкър.", "date": "2018.10.11", "title": "САЩ категорични: Санкциите остават, докато Русия не напусне Източна Украйна"}
{"url": "https://news.bg/world/sasht-i-turtsiya-okazvat-bezpretsedenten-natisk-varhu-sauditska-arabiya-za-izcheznaliya-zhurnalist.html", "text": "Саудитска Арабия е подложена на безпрецедентен дипломатически натиск от администрацията на президента на САЩ Доналд Тръмп и други съюзници да предостави доказателства как журналистът Джамал Кашоги е изчезнал при посещение в саудитското консулство в Истанбул, пише \"Гардиън\".По-рано вестник \"Вашингтон пост\" излезе със статия, че престолонаследникът на Саудитска Арабия Мохамед бил Салман е планирал отвличането на Кашоги.Държавният секретар на САЩ Майк Помпео, съветникът по национална сигурност на Белия дом Джон Болтън и Джаред Къшнър, зет на Тръмп, са поискали от монархията да обясни какво се е случило в дипломатическата мисия преди девет дни, докато в същото време продължават да се увеличават доказателствата, че Кашоги е бил убит и разчленен.Турският президент Реджеп Ердоган поиска от Саудитска Арабия да предостави кадри от охранителните камери, които да потвърдят, че Кашоги безопасно е напуснал консулството. Според британското издание коментарът на Ердоган подсказва, че на този етап той не намира за удовлетворителни обясненията на Саудитска Арабия.Ердоган се чуди дали е \"възможно да няма камери\" в сградата, предаде турският вестник \"Хюриет\".\"\", каза той.\"\", убеден е Ердоган.Британският външен министър Джереми Хънт заяви пред АФП, че Саудитска Арабия е изправена пред \"сериозни последствия\", ако подозренията на Анкара, че Кашоги е убит, се окажат истина.Вчера турски вестници съобщиха, че Рияд е изпратил отряд от 15 души за ликвидирането на журналиста.Първоначално Рияд обеща да позволи на турските разследващи органи да претърсят консулството, което се разглежда като суверенна саудитска територия според международна конвенция. Но впоследствие достъпът беше отказан след публикуването на имената на предполагаемите убийци.Междувременно 22 американски сенатори изпратиха писмо на Доналд Тръмп, с което го призовават администрацията да проведе разследване и евентуално да наложи санкции за нарушаване на човешките права.Вчера Тръмп обяви, че иска да разбере какво се е случило с журналиста. Днес американският лидер заяви, че работят с Турция и Саудитска Арабия по случая.В момента САЩ нямат посланици в Турция и Саудитска Арабия.Колумнистът на \"Вашингтон пост\" изчезна на 2 октомври.Според турски медии в 03,28 часа частен самолет със заподозрени саудитски агенти пристига на летище в Истанбул; 05,05 часа групата се настанява в два хотела до сградата на саудитското консулство; 12,13 часа няколко дипломатически коли пристигат в консулството, вероятно в тях са някои от саудитските агенти; 13,14 часа Кашоги влиза в сградата на консулството; 15,08 часа автомобили напускат консулството; 17,15 часа втори частен самолет със саудитски граждани каца в Истанбул; 17,33 часа годеницата на Кашоги, Хатидже Дженгиз, се вижда на охранителна камера да чака пред консулството; 18,20 часа единият от частните самолети излита от летището в Истанбул, а другият самолет излита в 21,00 часа.Кашоги критикуваше Мохамед бин Салман и саудитското правителство. Той живееше в САЩ. Пише за \"Вашингтон пост\" преди да изчезне. Преди това е бил близък с кралския двор.", "date": "2018.10.11", "title": "САЩ и Турция оказват безпрецедентен натиск върху Саудитска Арабия за изчезналия журналист"}
{"url": "https://news.bg/int-politics/putin-naredi-ucheniya-na-strategicheskite-yadreni-sili-na-rusiya.html", "text": "Руски подводници и далекобойни самолети са провели днес учебно-боево изстрелване на ракети в рамките на учения на стратегическите ядрени сили на Русия, проведени по нареждане на руския президент Владимир Путин, съобщиха от руското военно министерство, цитирани от ТАСС.\"Осъществено беше учебно-боево изстрелване на балистични ракети от подводници, крилати ракети с въздушно базиране и авиационни управляеми ракети от водите на Баренцово и Охотско море, а също така и от далекобойни самолети, действащи от летищата \"Енгелс\" \"Украинка\" и \"Шайковка\", уточниха от Министерството на отбраната на Русия.От ведомството също така съобщиха, че единната космическа система и наземни радарни станции са засекли всички изстрелвания на балистични ракети, изстреляни от подводници по време на ученията.", "date": "2018.10.11", "title": "Путин нареди учения на стратегическите ядрени сили на Русия"}
{"url": "https://news.bg/crime/politseysko-prisastvie-v-rusenskiya-kvartal-traktsiya.html", "text": "Полицейски патрули и служители на жандармерията са изпратени в русенския кв. \"Тракция\" за осигуряване на спокойствието на жителите.Това съобщиха от пресцентъра на МВР.Оттам уточняват, че към момента няма данни за напрежение, след като в късния следобед група мотористи е преминала през квартала, без да създават безредици.Няма информация за възникнало сбиване, уточняват от МВР.В русенския квартал \"Тракия\" последно е живял Северин Красимиров, който бе арестуван в Германия за .Напрежение има тази вечер в русенските ромски квартали \"Тракцията\" и \"Селеметя\". И в двата квартала е засилено полицейското присъствие.Група от около 50 мотористи са навлезли в районите и са уплашили живущите там. Целта им е била да открият близки и роднини на обвинения за убийството на журналистката Виктория Маринова.Някои от семействата са напуснали кварталите заедно с децата си.Имало е погром на една от къщите, а именно домът на лелята на Северин, където той се е укривал в  разкрива телевизия \"България он ер\".След като не са успели да открият никого, мотористите се отправили към другия ромски квартал \"Селеметя\", където също се знае, че живеят близките и роднините на 21-годишния мъж.", "date": "2018.10.11", "title": "Полицейско присъствие в русенския квартал \"Тракция\""}
{"url": "https://news.bg/int-politics/vestnik-v-livan-izleze-s-prazni-stranitsi.html", "text": "Един от водещите в Ливан вестници \"Ан Нахар\" излезе днес с празни страници. Освен с печатното издание и интернет сайтът на изданието излезе без нито една новина.Това е знак на протест срещу неспособността на управляващите да решат проблемите на страната. Това разкри главният редактор на изданието Найла Туени.\"На хората им омръзна все още да чакаме политическата класа да изпълни обещанията си \", каза главният редактор Найла Туени пред репортери, събрани в редакцията на \"Ан Нахар\".\"Бог знае колко дни ще трябва да чакаме, за да видим съставен кабинет, не можем да продължим да вървим по същия път\", призова Найла Туени. Ливан от месеци е в правителствена криза.Според Найла Туени ливанецът има право да живее в здравословен и проспериращ живот, освободен от ненужни страхове и притеснения. \"Не можем да продължим така, нашите политици трябва да действат, преди да е станало твърде късно\", каза главният редактор на \"Ан Нахар\".След Япония и Гърция Ливан се нарежда на трето място със своя дълг 153% от БВП. През последните години страната загуби своята привлекателност за туристите заради сериозните проблеми с екологията.", "date": "2018.10.11", "title": "Вестник в Ливан излезе с празни страници"}
{"url": "https://news.bg/crime/grupata-na-dans-dzhiyata-imanyar-ostava-v-aresta.html", "text": "Специализираният наказателен съд остави за постоянно в ареста четиримата мъже, обвинени в незаконна търговия с културно - исторически ценности. Сред задържаните е и служителят на ДАНС Надко Добчев, който, според прокуратурата, координирал действията на групата, съобщи БНР.Античен златен венец с тегло 400 грама е бил спасен от продажба за 2 милиона евро , за която медиите научиха часове преди съдебното заседание.Един от задържаните, занимавал се от години с иманярство, предал доброволно още четири артефакти - също златни, антични и - по думите на заместник-директора на Археологическия музей Христо Попов, датиращи от средата на IV век пр. Хр.На пресконференция, на която бяха показани накитите, пазени от маскирани и въоръжени барети, заместник-главният прокурор Иван Гешев на няколко пъти повтори, че с много голяма вероятност те са автентични, както и уточни, че прокуратурата знае, че има и незаконен бизнес с реплики на антични вещи:\"Но събраните доказателства, включително и от анализа на тези доказателства, а и включително от експертна справка, изготвена от специалисти от Националния археологически институт, нямаме основание към този момент да се съмняваме, че тези обекти са автентични\".Иманярите Димитър Андинов и Петър Влаев обаче обявиха античното злато за имитация. Венецът бил изработен от Влаев - от сребро и злато, и състарен с киселина. След като изслуша страните по делото, съдът уважи искането на прокуратурата и остави в ареста Добчев, Андинов, Влаев и четвъртият в групата Антон Ивов.Решението може да бъде обжалвано пред Апелативния спецсъд.", "date": "2018.10.11", "title": "Групата на ДАНС-джията иманяр остава в ареста"}
