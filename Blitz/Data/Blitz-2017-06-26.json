{"url": "https://www.blitz.bg/politika/evrodeputatt-nikolay-barekov-be-edinstveniyat-blgarski-uchastnik-na-33-tata-asambleya-na-ep-i-stranite-ot-afrika-karibskiya-i-tikhookeanskiya-baseyn-aktb_news524436.html", "text": "\n Европейският депутат Николай Бареков беше единственият български участник на 33-та сесия на Съвместната парламентарна асамблея на страните от Африка, Карибите и Тихоокеанския басейн (АКТБ) и Съюза на държавите-членки на Европейския съюз (ЕС), която се проведе в Малта. Българският евродепутат е член на групата, която разглежда европейското сътрудничество в тези страни, както е определено в Споразумението от Котону.   \nСъбранието прие декларация, с която всички членове се обединиха около необходимостта от съгласувани глобални действия за предотвратяване на негативните последици от изменението на климата, по-специално, за да се отговори на предизвикателствата, пред които са изправени най-уязвимите страни. Членовете приеха и спешна резолюция , призоваваща за последователна  стратегия за овладяване на ситуацията със сигурността в региона на Сахел и Чад Басейнова.  АКТБ и членовете на ЕС  обаче не успяха да намерят обща основа за резолюция относно влошаването на ситуацията в Бурунди. Резолюцията, внесена от членовете на ЕП, беше отхвърлена. \n  \nПо време на форума бяха одобрени и  три доклада. Асамблеята прикани правителствата да въведат правила за финансиране на политическите партии, включително независими и ефективни механизми за контрол. Външните дарения и компании трябва да бъдат ограничени, за да се избегнат смущения в политическите решения, единодушни бяха участниците. Членовете призоваха и за подобряване на ефективността на помощта и развитие в сътрудничеството между  ЕС и АКТБ.    \nЧленовете обсъдиха и безнаказаността на престъпленията срещу човечеството със Сидики Каба, председател на Събранието на държавите-страни по Римския статут на Международния наказателен съд. Той призова за засилване независимостта на съдебните системи по целия свят.   \nЕвропейският комисар по въпросите на хуманитарната помощ и управлението при кризи Христос Стилианидис пък отчете тежките последствия от  глада и хуманитарна криза в тази страни след Втората световна война. „Тази \"напълно изкуствена\" криза е резултат от конфликти, лошото управление и бедността. ЕС осигури значителна хуманитарна помощ през 2016 г. и 2017 г. (1,37 милиарда евро), но нуждите са огромни и първопричините трябва да бъдат разгледани. Укрепване на устойчивостта на населението е от ключово значение. Ние трябва да действаме сега и заедно, за да се намерят решения. Това е наше морално задължение \", категоричен  бе комисарят. \nВ началото на юли Николай Бареков ще замине на дипломатическата мисия в Сеул.Там българският евродепутат ще вземе участие в голяма интернационална конференция на азиатските политически партии. Заради успешните мисии и натрупания опит в областта на укрепване легитимността на националните избирателни процедури, ЕП е взел решение веднага след приключване на мисията в Сеул той да бъде изпратен в Източен Тимор за предстоящите парламентарни избори в островната държава.\n", "date": "2017.06.26", "title": "Евродепутатът Николай Бареков бе единственият български участник на 33-тата асамблея на ЕП и страните от Африка, Карибския и Тихоокеанския басейн (АКТБ)"}
{"url": "https://www.blitz.bg/analizi-i-komentari/alfa-risrch-s-goreshchi-danni-za-tova-koeto-se-slucha-v-drzhavata-i-kolko-ot-khorata-odobryavat-radev-i-borisov_news524431.html", "text": "Регулярното тримесечно проучване на Алфа Рисърч NOVA ALPHA INDEX се осъществява съвместно с Нова телевизия. Проведено е в периода 12 – 22 юни 2017г. сред 1024 пълнолетни граждани от цялата страна. Използвана е стратифицирана двустепенна извадка с квота по основните социално-демографски признаци. Информацията е събрана чрез пряко стандартизирано интервю по домовете на анкетираните лица.\n \n  \nПървото проучване на обществените нагласи на агенция Алфа Рисърч след старта на 44-то Народно събрание и третия кабинет „Борисов“, очертава следните по-важни тенденции:\n \n   Доверие в правителството и министрите \n  \nМесец след поемане на управлението коалиционното правителство между ГЕРБ и Обединените патриоти има одобрение от 23% срещу 33% неодобрение – равнище, аналогично на това, от което стартира и „Борисов 2“. Нормално за началото на един управленски мандат, значителна част (44%) от хората все още не могат да изразят мнение за работата на кабинета. Към момента, отношението към него е силно повлияно от политическите симпатии: сред привържениците му се открояват избирателите на ГЕРБ, Обединените патриоти и частично – тези на Реформаторския блок. Сред най-ярките му противници са последователите на БСП и ДПС. \nПремиерът Б. Борисов запазва съизмеримо с периода на предишното управление доверие от 32%. Що се отнася до членовете на кабинета, първите мнения за работата им ги обособява в три групи:\n \n  Подкрепа за присъединяването на България към Шенген и еврозоната и нагласи към председателството на Съвета на ЕС \n  \nВъпреки неподминаващата и България вълна на национализъм, приобщеността към ЕС се възприема като основен фактор, който може да гарантира сигурност в ситуацията на множеството глобални рискове и по-добро икономическо развитие за страната ни. Най-голяма част от българските граждани (48%) смятат, че България трябва да се присъедини към Шенген и еврозоната, за да бъде част от държавите с т.нар. „първа скорост” в ЕС. \n  \nОдобрението (50%) за членство в Шенген доминира над неодобрението (23%). Както и част от ЕС обаче българското общество смята, че страната ни не изпълнява напълно критериите за членство в шенгенското пространство. 24% са на мнение, че се справяме успешно с охраната на границата като външна граница на ЕС срещу 38% на обратната позиция. Силно критично е мнението за осигуряване върховенство на закона и борба с корупцията: 2% до 3% смятат, че се справяме успешно срещу 70 и повече на сто, които оценяват това като неуспешно. \n  \nЛипсата на достатъчно информация и незапознатостта с ползите предизвикват сериозни притеснения от присъединяване на страната към еврозоната. Към днешна дата подобна стъпка подкрепят 32%, срещу 42% неодобрение. \n  \nПо-тясната интеграция в ЕС е един от въпросите, по които е налице съществено разминаване в позициите на отделните електорални групи. Категорични привърженици на сближаването с ЕС са симпатизантите на ГЕРБ и по-малките десни партии (РБ, Нова република). Обратно – сред противниците на тази теза се открояват избирателите на БСП, ДПС, Воля и Обединените патриоти. \n  \nПредстоящото в началото на следващата година председателство от България на Съвета на ЕС среща по-сериозен обществен консенсус. 50% от българите (избиратели както на ГЕРБ и по-малките десни партии, така и на Обединени патриоти и Воля) смятат, че то е много важно и страната ни трябва максимално да се възползва от него. На обратната позиция остават единствено привържениците на БСП, възприемайки го за формалност, на която не трябва да се обръща внимание. Избирателите на ДПС в огромната си част не изразяват мнение по въпроса. \n  \nБългарските граждани виждат ангажиментите на България по председателството най-вече в извеждане и поставяне за обсъждане на важни за страната приоритети (43%) и предлагане на конкретни политики на равнище ЕС (35%). \n  \nВъншно-политическата активност на правителството в първите седмици от сформирането му получава общото одобрение на хората. Укрепването на позициите в рамките на ЕС обаче е свързано с решаване на вътрешно-политически проблеми (особено в осигуряване върховенство на закона и борба с корупцията), които както и в предишния мандат продължават да се възприемат като слабост на управлението. Именно това противоречие поляризира отношението към правителството като цяло и към отделни негови представители. \n  \n  Доверие в институциите \n  \nОценката за дейността на институциите потвърждава тенденцията към трайно ниско доверие в тях. Изключение прави единствено президента Р. Радев, който от встъпването си в длъжност в началото на годината до момента запазва одобрение от 57% срещу 12% неодобрение. \n44-то Народно събрание стартира мандата си с 15% положителни срещу 39% отрицателни оценки за първите седмици от неговата работа. Със същото равнище на доверие се ползва и председателят на парламента Д. Главчев – 16% положителни срещу 29% отрицателни оценки. \nАналогични бяха мненията и за 43-то НС в началото на неговата работа. В сравнения с края на 43-ия парламент обаче, критичните оценки са намалели с почти 20 на сто. \nПолицията е една от институциите, които успяват да възстановят загубено през последната година доверие. За периода от септември 2016 до юни 2017, одобрението за дейността й нараства от 17% до 26%, а неодобрението спада от 44% до 35 на сто. \nИнституциите на съдебната власт обаче продължават да страдат от дефицит на обществено доверие. Независимо от повишената през последните месеци активност от страна на прокуратурата, мнението за главния прокурор С. Цацаров остава преобладаващо критично – 8% положителни срещу 44% отрицателни оценки. Аналогично е и отношението към съда – 9% положителни срещу 49% отрицателни оценки. \n  \n  Доверие в партии и лидери \n  \nБлизо три месеца след предсрочните парламентарни избори, ГЕРБ запазва устойчива електорална преднина пред БСП. Подкрепа за управляващите заявяват 25.7% от пълнолетните жители на страната, а с личен рейтинг от 32% Б.Борисов се откроява като най-одобрявания партиен лидер. Управляващите печелят симпатиите на младите и средни възрастови поколения в градовете. \nНеуспехът на БСП да спечели предсрочните избори и проявилите се вътрешно-партийни напрежения  стопираха електоралния подем на социалистите, получен след президентския вот. Те успяват да запазят подкрепата на 19.6%, а председателят им К. Нинова – на 27% от българите, но за разлика от края на миналата година не разширяват влиянието си сред обществото. \nОбединените патриоти привличат 6.3% от избирателите, но отношението към лидерите им е силно противоречиво и респективно – крие риск от възможен отлив на подкрепа. Най-одобряван е лидерът на ВМРО Кр. Каракачанов (28% одобрение), значително по-нисък е рейтингът на В. Симеонов (13%) и В. Сидеров (7%). \nДПС запазва устойчивите си позиции от 5.2% електорална подкрепа. Същото е и равнището на доверие в лидера му М. Карадайъ (6%). \nВоля е парламентарно представената партия, чиито позиции вече започват да се разколебават. Без да регистрират рязък спад, доверието и в партията (3.7%) и в лидера й В. Марешки (18%) плавно намаляват. \nПодкрепата за по-малките десни формации – Реформаторски блок, „Да, България“, Нова Република – остава на равнището, което всяка от тях получи на последните избори. Склонни да гласуват за Реформаторския блок са 2.7% от пълнолетните жители на страната, за „Да, България“ – 1.5% и за Нова Република – 0.6%. \n  \n  Предпазлив оптимизъм и повишена лятна активност \nПредстоящият летен сезон и възстановяващият се предпазлив оптимизъм водят до сериозен (в сравнение с период от преди 5 години) ръст както в намеренията за почивка, така и за ремонтни домашни дейности. Всеки трети планира почивка в страната, 11% - в чужбина. 4% от българите възнамеряват да се възползват и от двете форми на летен отдих. 7%, предимно представители на младото и средно поколение възнамеряват да прекарат лятото по-динамично, като посетят музикални фестивали и концерти, 4% - да спортуват по-активно. Всеки десети българин очаква  лятото, заради среща с деца/близки, които живеят в чужбина – което ясно показва чисто човешкия и дълбоко психологически аспект на постоянната емиграция през последните десетилетия. \nРемонтните дейности са втората група, която бележи ръст – 5% ще извършат по-големи обновления, а 14% - по-малки подобрения в жилището си. 18% ще се занимават със селскостопанска работа, 7% - със сезонна работа за допълнителни доходи. \nТревожният и силно отличаващият ни от европейските страни факт е, че под 1% планират каквито и да било активности за повишаване на образованието или квалификацията. Обстоятелство, което вещае продължаващи трудности пред бизнеса да намира качествени и добре обучени кадри. \n  \n \n", "date": "2017.06.26", "title": "Алфа Рисърч с горещи данни за това, което се случа в държавата и колко от хората одобряват Радев и Борисов"}
{"url": "https://www.blitz.bg/analizi-i-komentari/oshche-problemi-v-armiyata-direktiva-ot-evropa-spira-otpuskite-na-voennosluzheshchite_news524425.html", "text": "\n Към пленарна зала на Народното събрание върви поредната поправка на Закона за отбраната и Въоръжените сили. Впрочем от 2009 г. насам има 30 законопроекта, които променят правилата на военната служба. В изчакване е 31-вият, който ще даде право на депутатите от Комисията по отбрана да изслушват и да си създават мнение за офицерите кандидати за генерали и адмирали преди това да са сторили правителството и президентът. Според експерти този закон е един от примерите с отрицателен знак за стабилността на българското законодателство. В този смисъл не бива да се учудваме на всеизвестния факт, че военната професия у нас е непривлекателна,  \n Да се върнем на споменатия 30-ти законопроект. Членовете на Комисията по отбрана вече го подкрепиха единодушно. След гласуване в пленарна зала, което трябва да се случи много бързо, военнослужещите ще получат равни права с жените в армията по отношение на отпуска за отглеждане на деца. Т.е. както жените с пагони, така и мъжете от армейския строй, ще ползват всички права за отглеждане на дете в размерите и при условията на Кодекса на труда, както и за гледане на болно дете, при смърт или тежко заболяване на майката, или когато сами се грижат за детето. Мъжете в армията ще имат право и на неплатен отпуск за отглеждане на дете до 8-годишна възраст при условията, по реда и в размерите, определени от Кодекса на труда. \n Всичко това е чудесно! Едва ли някой би намерил разумни аргументи срещу една такава промяна в законодателството. Лошото е, че е на път поредната поправка на Закона за отбраната и Въоръжените сили, която е поправка сама за себе си. И я правим под външен натиск. Ако не го направим до края на юли, ще ни накажат. Длъжни сме да приведем закона в съответствие с Директива на ЕС от 8 март 2010 г. за прилагане на Рамково споразумение за родителския отпуск. На 5 февруари 2016 г. Европейската комисия е стартирала пилотна процедура срещу България, заради правното несъответствие. Съгласно сроковете по процедурата България следва да уведоми Еврокомисията за обещаното изменение не по-късно от 31 юли 2017 г. Ако предлаганата промяна не бъде приета от Народното събрание, е налице вероятност стартираната пилотна процедура да премине в официална процедура за нарушение срещу страната ни. Т.е. да ни накажат, че сме пропуснали 6-7 години. \n Бързайки да наваксаме пропуснатото обаче, за да предотвратим наказанието, ние поставяме самата евродиректира в неудобно положение да създава проблеми във Въоръжените сили. Както стана ясно и на самото заседание на Комисията по отбрана, командирите не разполагат със законов механизъм за заместване на този военнослужещ, който е излязал в родителски отпуск. Това се отнася и за майчинство, и за бащинство. Каква по-добра илюстрация на твърдението, че продължаваме със законодателството на парче. Тази недостатъчност на решението няма да се отрази на народното представителство, но ще натовари, а вече го прави, личния състав в армията. \n Лошото е, че дори да има законов механизъм за заместване, няма хора, чрез които той да се приложи. По последни данни на вицепремиера и министър на отбраната Красимир Каракачанов незаетите длъжности във Въоръжените сили за военнослужещи са 5600, а за доброволни резервисти – 2500. Тук вече законодателната власт би могла да си каже тежката дума и при гласуване на бюджета за 2018 и следващите години да реши по най-добрия начин въпроса с мотивацията на българските граждани да влязат в строя на въоръжените защитници на родината. \n Притиснато от проблема Министерството на отбраната търси решението. На този етап то е свързано с т.нар. доброволна военна служба, която залегна и в управленските приоритети на коалицията „ГЕРБ-Обединени патриоти“. Тези български граждани, които приодибият военно-отчетна специалност в курсовете по начална и специална военна подготовка, биха могли за определен период от време да заместват военнослужещи, които ползват правото си на родителски отпуск, стана ясно от думите на заместник-министъра на отбраната ген. Атанас Запрянов. Макар че и тук решението не е толкова просто. Защото пак по последни данни на вицепремиера Красимир Каракачанов през 2014-2016 г. 649 български граждани са завършили такива курсове в НВУ „Васил Левски“, ВВМУ „Никола Й. Вапцаров“ и Единния учебен център. Само 11 от тях, обаче са получили мобилизационно назначение. \n По всичко личи, че евродирективата няма да ни създава проблеми, ако приемаме съгласувано законодателство и решим тежкия въпрос с некомплекта от личен състав във Въоръжените сили. \n", "date": "2017.06.26", "title": "Още проблеми в армията: Директива от Европа спира отпуските на военнослужещите"}
{"url": "https://www.blitz.bg/politika/samo-v-blits-betina-zhoteva-zhertva-na-aktivno-meropriyatie-kuklovodite-na-atakata-se-pritselikha-v-bnt_news524458.html", "text": "Представителката на Съвета за електронни медии Бетина Жотева е станала жертва на активно мероприятие, разкриха пред БЛИЦ наши източници в медийните среди.\nЖотева е била атакувана по време на участие в парламентарна комисия, по време на която въпросите на журналисти са забранени. \nВероятно Къдринка Кадринова се е промъкнала на заседанието по втория начин и е провокирала Жотева, която не й е останала длъжна и я е поставила на мястото й. \nРеакцията на Жотева бе силно манипулирана и се появи в няколко от медиите, разпространяващи фалшиви новини. Вероятно под диктовката на кукловодите жълтата разпра стана централна тема и в сутрешните телевизионни блокове, все едно, че е в дневния ред на обществото и всички други въпроси са изчерпани. \nЖълтият скандал бе раздухан до небесата и в кафявите медии на обвиняемия Иво Прокопиев, а след това по него направи изказване и президента Румен Радев.  \nСмята се, че по-далечната цел на атаката е кукловодите да се доберат до конкурса за нов изпълнителен директор на БНТ и да поставят на този пост удобен човек, който да изпълнява мокрите им поръчки. \n \n", "date": "2017.06.26", "title": "Само в БЛИЦ! Бетина Жотева жертва на активно мероприятие! Кукловодите на атаката се прицелиха в БНТ!"}
{"url": "https://www.blitz.bg/obshtestvo/regioni/uniformeni-se-izsipakha-na-slnchaka-i-pognakha-vsichko-zhivo_news524561.html", "text": "По инициатива на вицепремиера Валери Симеонов през почивните дни започнаха масирани проверки на територията на к. к. „Слънчев бряг”, чиято цел е да се осигури спокойствието на туристите. Те обхващат както движещите се в курорта превозни средства, така и атракционни дейности и търговия. Това съобщиха от правителствената информационна служба.\nМасираните проверки на транспортните средства, осъществени от КАТ – Бургас през последните 48 часа, установиха стотици нарушения, главно по отношение на нерегламентирани подвижни атракциони, електрически триколки и колички. \nНа съвещание с министъра на вътрешните работи Валентин Радев и ръководството на МВР, по предложение на вицепремиера Симеонов беше взето решение за засилване на присъствието на контролните органи в курорта, като бъдат изпратени допълнително пет екипа на КАТ.  \nДругите констатирани нарушения са свързани с почти изцяло блокирани от търговски обекти, в голямата си част незаконни, тротоари. Това принуждава туристите да се придвижват по алсфалтираните алеи, което създава риск за пътни инциденти. \nНеспазването на нормативно установените правила създава хаос в „Слънчев бряг” и невъзможност за нормална почивка на курортистите, а това влошава възможностите на Черноморието да привлича по-платежоспособни туристи, смята вицепремиерът Симеонов и настоява да бъде извършена проверка на фирмите, при които са констатирани нарушения. \nЦялостните инспекции ще продължат с по-висока интензивност през настоящата седмица, тъй като започва функционирането на координационните центрове във Варна и Бургас. Тяхното създаване беше договорено в началото на месеца на работна среща на вицепремиера и представители на държавни институции, като целта е да се гарантира спокойствието на туристите.\n", "date": "2017.06.26", "title": "Униформени се изсипаха на Слънчака и погнаха всичко живо"}
{"url": "https://www.blitz.bg/obshtestvo/ekaterina-zakharieva-progovori-za-pozitsiyata-na-blgariya-otnosno-ezika-na-dogovora-za-dobrossedstvo-s-makedoniya_news524516.html", "text": "Няма промяна в позицията на България относно езиците, на които ще бъде подписан Договорът за добросъседство с Република Македония, заяви вицепремиерът и министър на външните работи Екатерина Захариева, предава Фокус. „В активен контакт сме с властите в Република Македония по доуточняване на текстовете на Договора за приятелство, добросъседство и сътрудничество между двете страни\", каза още Захариева.\n\"Езиковата формула, която вече е залегнала в договора, следва стриктно клаузата от Декларацията от 1999 г., препотвърдена в Меморандума за европейска и евроатлантическа интеграция от 2008 г. и използвана в десетки двустранни спогодби в различни области”, обясни външният министър.  \nОще през 1999 г. премиерите на Република България и Република Македония подписват съвместна декларация на официалния език съгласно Конституцията на Република България и на официалния език съгласно Конституцията на Република Македония. Тази формула, по която има постигнато съгласие преди 18 г., се използва и сега.  \n„Интерпретации по темата са ненужни, а ново отваряне на въпроса е безполезно и за двете страни. Ако има печеливш от подобни дебати, това са противниците на европейската перспектива на Република Македония и сближаването между двете страни”, коментира още вицепремиерът Екатерина Захариева. \n", "date": "2017.06.26", "title": "Екатерина Захариева проговори за позицията на България относно езика на Договора за добросъседство с Македония"}
{"url": "https://www.blitz.bg/obshtestvo/ministr-radev-za-protesta-na-politsaite-ne-iskam-usloviya-a-argumenti_news524534.html", "text": "\n  Не искам условия, а аргументи. Това каза министърът на вътрешните работи Валентин Радев пред журналисти след Национално съвещание на ръководството на МВР. \"Ще се срещна с тях, въпреки че аз се срещам постоянно с тях чрез моя зам.-министър - г-н Балабанов. той е председател на Съвета за социално партньорство\", съобщи Радев.  \nРадев отхвърли твърденията, че е прекратил диалога със синдикатите. \"Няма такова нещо. Не искам да си говорим през медиите - има Съвет за социално партньорство, да говорят там. Не разбирам защо говорят пред медиите , дават интервюта - гледам ги и аз по телевизията като вас. Готов съм по всяко време да се срещнем и процедурата е да се срещна аз с моя заместник - все едно съм аз. Той ми докладва всичко и аз взимам решение\". \n\"Ако се срещнем и нещо не се разберем, те ще искат да се срещат с финансови министър, може би и с премиера. Не се прави така - държавата се управлява по правила. Аз съм министър на цялото министерство. Нито на тези 8000 ли са синдикати и членове, много ги уважавам всички, но не разбирам ръководството, нито за другите 7000\", поясни министър Радев, цитиран от \"Фокус\". \n\"Аз отговарям за цялото министерство - най-големият синдикат съм аз. Отговарям за останалата половина, които не са синдикалисти - 26 000. 26 000 имат синдикати, другите нямат. Как си представяте, че аз ще отида да говоря с тях и те ще ми поставят условия. Аз не искам условия - искам истина, аргументи от тях и ги помолих за това на първата ни среща. Вместо да ми дадат аргументи, тръгнаха да говорят по телевизията. \nНие управляваме едно ведомство, което не се състои от 8000 членове на този синдикат\", каза още той.  \nРадев заяви, че ще работи за увеличение на заплатите на служителите в МВР, но според него това няма как да стане по-рано от приемането на новия държавен бюджет. \"Държавата освен полицаи има и учители и други групи\". На въпрос дали със съкращаване на хора може ли да се увеличат заплатите, министър Радев заяви: „Да го предложат синдикатите. Те не искат. Те са добри с всички“, каза министърът. \nПопитан дали има нужда от съкращаване на администрацията в МВР, Радев посочи, че това трябва да се огледа от външни хора. „Уважавам много главния секретар, той е отвътре от системата4, коментира той. Министър Радев поясни, че ще даде това на учени, които да направят този анализ с обществена поръчка. . По думите му така ще се разбере къде има дублиране, какво трябва да се промени в системата.\n", "date": "2017.06.26", "title": "Министър Радев за протеста на полицаите: Не искам условия, а аргументи"}
{"url": "https://www.blitz.bg/obshtestvo/prvo-v-blits-borisov-se-pusna-na-zhivo-ot-sveshchanieto-na-rkovodstvoto-na-mvr-tsatsarov-obyavi-za-razkrito-tezhko-prestplenie_news524482.html", "text": "Премиерът Бойко Борисов пусна на живо видео от Национално съвещание на ръководството на МВР. В личния му фейсбук профил потребителите могат да проследят дискусията.\nНационално съвещание на ръководството на МВР се провежда в сградата на ГД „Национална полиция“. В него участват и главният прокурор Сотир Цацаров и вътрешният министър Валентин Радев. \nПо време на заседанието Цацаров благодари за съдействието на полицията за разкриването на тежко престъпление. Разкрито е  бруталното убийство на млада жена в София, случило се в петък, като извършителят е задържан в Созопол. \n", "date": "2017.06.26", "title": "Първо в БЛИЦ! Борисов се пусна НА ЖИВО от съвещанието на ръководството на МВР, Цацаров обяви за разкрито тежко престъпление"}
{"url": "https://www.blitz.bg/obshtestvo/tsatsarov-nakhoka-ikonomicheska-politsiya-sluzhbata-bila-v-plna-letargiya_news524500.html", "text": "„Икономическа полиция“ е в състояние на пълно заспиване и затишие. Това каза главният прокурор Сотир Цацаров по време на Национално съвещание на ръководството на МВР, предаде агенция „Фокус“. \"По отношение на националните служби – отчитаме добро взаимодействие с ГДБОП. Има подобрен диалог със специализираната прокуратура. По отношение на Национална полиция бих казал същото, с едно изключение. \"Икономическа полиция\" е в състояние на пълно заспиване и затишие. От предадения ни списък се оказа, че има над 50 дублирания. Трудно можем да бъдем излъгани. Работата на \"Икономическа полиция\" е в пълна летаргия\", заяви главният прокурор.\n \nПо думите му работата на Областните дирекции на МВР може да бъде разделена на две групи. \"Едната е работещи и другата – тихи дирекции. Това състояние е такова, каквото е и в териториалните дирекции на ДАНС, и в териториалните прокуратури\", коментира Цацаро. Той даде за пример градовете Бургас, София и Пловдив, където се работи добре. „Има региони в страната, в които се предпочита тишината, защото така е по-удобно. Съществуват спокойно\", добави главният прокурор.  \nТой подчерта, че на първо място основен приоритет е противодействието на корупцията. „Това на практика е задача номер едно. Задача номер две е противодействието на контрабандата. Резултати могат да се постигнат, стига да има воля. Не деля типичните криминални престъпления на големи и малки. Убийството е новина за национален екран, но за нормалния български гражданин е престъпление“, каза още Сотир Цацаров. \nГлавният прокурор коментира и състоянието на академиите към МВР. \"По отношение на академията, призовавам да започне да извършва обучение на новоназначените разследващи полицаи“, заяви Цацаров. Той призова академията на МВР да въведе задължително такова обучение в продължение на 3 месеца. „Тези колеги трябва да започнат работа обучени“, посочи той.\n", "date": "2017.06.26", "title": "Цацаров нахока \"Икономическа полиция\", службата била в пълна летаргия"}
{"url": "https://www.blitz.bg/politika/zadava-se-skandal-60-ot-vlastta-razsledvani-za-konflikt-na-interesi_news524457.html", "text": "\n 60 души на ръководни постове в държавата са разследвани за конфликт на интереси само за първите три месеца на 2017 година. Това сочи отчет на ресорната комисия. Според поместената в него информация една пета от всички проверки са завършили с наказание. Разследваните публични личности, за които е установено, че са сгафили, са заплашени от солени санкции, включително от глоби, достигащи до 15 000 лв, съобщава \"Монитор\". \n Сред тях е например кметът на Калофер Румен Стоянов, става ясно от публикувано на сайта на комисията решение, уличаващо го в конфликт на интереси. Той е бил взет на мушка след сигнал за шуробаджанащина и по-конкретно за това, че е назначил на хранилка във финансовия отдел на кметството брата на съпругата си. При това без конкурс, на мястото на излязла по майчинство служителка. За капак кметът, който се оправдал, че искал да вземе на работа свой съгражданин, вместо да му пратят общинар от някой друг край на страната, не е подал декларация, в която да извести за роднинското назначение. Само за това му нарушение в закона е предвидена глоба от 7000 лв. до 10 000 лв. \n Стоянов от своя страна може да обжалва пред съда решението на Комисията за предотвратяване и установяване на конфликт на интереси (КПУКИ). \n Самият сигнал срещу него е пуснат до звеното в края на 2016 година. За същата година пък комисията е проверявала общо 249 случая. \n Както пръв писа „Монитор“, един от най-фрапантните такива в последно време е свързан с изкупуването на юбилейни сребърни и златни монети. Въпросните ценности прашасвали в склада на МС. Съобразителни чиновници от администрацията на „Дондуков“ 1 обаче успели да организират схема, като започнали да ги разпродават на себе си срещу символични цени. За тяхно нещастие след сигнал до премиера Бойко Борисов била разпоредена незабавна проверка. Така в крайна сметка служителите не само че се озовали на улицата, а били подхванати от КПУКИ и от прокуратурата и са предадени на съда. \n", "date": "2017.06.26", "title": "Задава се скандал! 60 от властта разследвани за конфликт на интереси"}
{"url": "https://www.blitz.bg/politika/rumen-radev-kaza-zashcho-poseshchenieto-mu-v-grtsiya-ima-simvolichno-znachenie-i-podkrepi-zapadnite-balkani-za-es_news524497.html", "text": "\n Българският президент Румен Радев изрази подкрепа за присъединяването на страните от Западните Балкани към ЕС, ако те отговарят на условията за членство, и отбеляза, че това ще подсили регионалната сигурност, пише гръцкият вестник \"Катимерини\". \n Радев, който встъпи в длъжност като президент през януари, заяви, че посещението му в Гърция има символично значение. \n По време на първото си посещение в страна от региона, Радев отбеляза в интервю за \"Катимерини\", че визитата е \"важно политическо послание, изразяващо желание отношенията между двете страни да продължат да се развиват и задълбочават във всички сфери от взаимен интерес въз основа на споделените ценности\". \n Запитан за предишни разногласия между двете страни, Радев посочи, че е важно да се гледа напред. \"Миналото е ценен учител, но който гледа назад твърде често, се излага на риск да се препъне и падне\", заяви българският президент. \n  \n", "date": "2017.06.26", "title": "Румен Радев каза защо посещението му в Гърция има символично значение и подкрепи Западните Балкани за ЕС"}
{"url": "https://www.blitz.bg/obshtestvo/regioni/tikhomira-ot-varna-izprati-gnevno-pismo-do-borisov-i-institutsiite-sreshchu-tsinizma-na-byurokratsiyata-koeto-raztrsi-blgariya_news524471.html", "text": "\n", "date": "2017.06.26", "title": "Тихомира от Варна изпрати гневно писмо до Борисов и институциите срещу цинизма на бюрокрацията, което разтърси България!"}
{"url": "https://www.blitz.bg/politika/boyko-borisov-prashcha-tayno-direktori-da-visyat-po-opashkite-da-vidyat-kolko-e-golyama-byurokratsiyata_news524499.html", "text": "\n Премиерът Бойко Борисов отново нападна бюрокрацията в страната и предложи радикални мерки за справяне с нея. Той разкри, че чиновниците в момента затрудняват обикновените граждани. \n„Хората почват да псуват от гишето и стигат до мен, щото викат – този е тарторът, дето заради него се морим. На опашката – колко време чакате – един час, що, щото пи кафе госпожата зад гишето един час, хайде тогава да се маха. Не може ние да сме бездушни, като дойде човекът, застава и часове виси там... А и ние не ходим на опашка, затова всеки от вас ще си задели време да седи на една опашка и да види какво е положението”, заяви Бойко Борисов по време на Национално съвещание на ръководството на МВР.\n По думите му в тази административна тежест, няма да се прави компромис. „Пишете в тефтерите и отивате. Всеки ден искам директорите да отиват на по едно гише произволно. Паралелно с това пращаме хората в кафетата на КАТ и там става ужас\", посочи той. \n Бойко Борисов коментира и мерките за справяне с битовата престъпност:  \n „Винаги има още какво да се желае. За съжаление много работа се свършва, но усещането на работата на полицията е като отидеш да си извадиш някакъв документ. Това, което констатираха проверките, не знам как е допуснато. Ще ги оправим нещата. Там беше кристален израз на безхаберие. 90 тона алуминиеви табели стоят. МВР има 700 души изчислителен център. От къде на къде държавното електронно обслужване се занимава да ви прави връзката с прокурора и останалите дирекции. Друга дирекция 1300 души управлява собствеността. Тормозите гражданите зверски. Лична карта с акт за раждане. Защо ви е този акт за раждане? С по един документ да съхраним, 26 млн. часа харчат хората да се редят по опашка\", заяви Борисов и допълни: \n „По битовата престъпност – назначаваме хора, както сме поели като ангажимент. Стигнах до извода, че не трябва да има лимит. Разбира се, да не се мине до другата крайност да почнете да крадете бензина и нафтата. Средно 123 км минава на ден един патрул. Колкото пари допълнително изразходите, както направих с ин-витрото, директорите носят отговорност за маршрутите, ще ви го платя отгоре. Думата нямаме пари за бензин или нафта, не искам да я чувам. Най-голямата сметка, която направих са още 4-5 млн. лв. на година\", добави премиерът. \nЯвно сме призвани като правителство само да събираме пари и да разплащаме за чуждите грехове. Това каза още премиерът Бойко Борисов по време на Национално съвещание на ръководството на МВР. „От 900 проверени бензиностанции, 900 софтуера манипулират. Около 1,3 млрд. съм убеден, че ще съберем с общите усилия на данъчните, наблюдаващите прокурори. Никакво контрабандно гориво не трябва да се допуска“, заяви Борисов.  \nПо думите му всички организации имат електронни системи. „Искате 12 грешни милиона, за да ги свържем. Стигам до милиардите, защото вие сте не само хората, които защитават правата, живота, свободата, спокойствието на гражданите, а сте и хората, които трябва да не допускате това, което главният прокурор каза за икономическа полиция, тези хиляди стопански престъпления, които стават“, посочи Борисов.  \n„Миналата година, скъпи мои, благодарение на това безумие „Белене“, 3 млрд. лв. Вместо да ви дам за униформи и заплати, за Москва заминаха 1,3 млрд. живи лева. Ако не бях дошъл аз, да спра безумието на Драго Стойнев да проуча реактор за „Козлодуй“ за още 10 млрд. лв., с кой щяхте да си говорите? Общо миналата година 2,5 млрд. заминаха за американските централи. Платихме 3,6 млрд. живи пари за КТБ. И службите, и всички други имат вина. Я сметнете как ще изглежда МВР, ако не сме платили тези пари“, посочи той и запита как би изглеждала отбраната, как биха изглеждали заплатите на учителите. „Искам да повиша и вашите заплати, искам на военните да повиша. Само че ме задължиха да купувам \"Грипени\"-и на последното заседание на МС, 800 млн. лв. за фрегати. Кой по-първо да стачкува? Явно сме призвани само да събираме пари и да се разплащаме за чуждите грехове. По-добре от нас, никой не го прави, защото досега никой не плаща“, каза още Бойко Борисов. \n \n \n", "date": "2017.06.26", "title": "Бойко Борисов праща тайно директори да висят по опашките, да видят колко е голяма бюрокрацията"}
{"url": "https://www.blitz.bg/politika/iliyana-yotova-spodeli-losho-predchuvstvie-svrzano-s-gerb_news524539.html", "text": "\n ЕРБ се връщат към конфронтацията и противоречието в обществото. Така вицепрезидентът Илияна Йотова коментира обвиненията на управляващата партия към президента Румен Радев. \nНа извънреден брифинг вчера зам.-шефът на ГЕРБ Цветан Цветанов обвини държавния глава в лобизъм около купуването на нов изтребители. Според него Радев е защитил закупуването на \"Грипен\" преди окончателното решение. \nДнес Йотова обвини ГЕРБ, че се завръща към диалог, който цели противоречие в обществото. \n\"Имам усещането, че ГЕРБ се връща към онези години, в първия мандат на г-н Борисов, от който се надявах, че всички ние сме се отказали. Завръщане за един конфронтационен диалог и диалог, който цели противоречието в българското общество, каза Йотова от Варна. \n \n", "date": "2017.06.26", "title": "Илияна Йотова сподели лошо предчувствие, свързано с ГЕРБ"}
{"url": "https://www.blitz.bg/obshtestvo/regioni/nechuvano-shou-krshna-tsiganka-napkha-tsyal-trompet-v-dekolteto-si-pred-valeri-simeonov-video_news524535.html", "text": "\nКръшна циганка спретна нечувано шоу по време на фолклорен фестивал в Котел и прикова вниманието на Валери Симеонов. Тя изигра кючек и като част от номер побра в деколтето си цял тромпет. Валери Симеонов бе един от гостите на фестивала. \n„Сигурен съм, че фестивала се превръща в традиционен за град Котел. Фестивал, в който всички ние демонстрираме обединението на етносите в България, толерантността, взаимното уважение и преклонението пред традициите, които създават това невероятно многообразие на българския фолклор и на българската етнография. Всеки от вас дава своя принос и всеки един от вас живот и здраве, ще се опитваме да претворяваме  докато сме живи, заветите на великия българин Васил Левски, че в България ще живеят равноправно всички етноси подчинявайки се на единний български закон.” \n  \n \n", "date": "2017.06.26", "title": "Нечувано шоу: Кръшна циганка напъха цял тромпет в деколтето си пред Валери Симеонов (ВИДЕО)"}
{"url": "https://www.blitz.bg/politika/ninova-nazhezhi-strastite-do-cherveno-s-tezi-dumi-za-borisov-bchvarova-i-mvr-video_news524550.html", "text": "Не приемаме премиерът Бойко Борисов да прехвърля отговорности, защото трима министри от ГЕРБ години наред управляват вътрешното министерството – Цветанов, Бъчварова и Радев. Това състояние на МВР се дължи на техните промени в законите, на реформата Бъчварова и от арогантните им действия. Това заяви на брифинг в централата на БСП лидерът на социалистите Корнелия Нинова.\n„Днес вътрешният министър е казал на полицаите, че не иска да му се поставят условия, а да му се представят аргументи. Самият министър на консултативния съвет при президента представи открит доклад, в който посочва защо иска повече пари за МВР”, коментира тя.   \n„Днес Борисов каза, че няма пари, защото плащал стари дългове. Къде му излишъкът  от 2-3 млрд., за който постоянно говори? Очевидно пари има”, подчерта тя и отново цитира данни от доклада на вътрешния министър Валентин Радев. \n  \n„На КСНС при президента постигнахме съгласие, но още тогава аз изразих съмнение, че нито ще има нови назначения, нито ще се вдигнат заплатите им.  Вътре беше много ясно казано от финансовия министър, че няма да отпусне средства за МВР.  Още тогава казах, че това привидно съгласие е само за да залъже хората от МВР и отбраната. Обещаха план за попълване на недостига от хора до 30 юни, а това е след 2 дни. Ето, че днес правителството обясни на полицаите, че това няма как да стане. Тогава само залъгаха служителите на МВР и отбраната. Полицаите са в пълното си право да протестират”, категорична бе тя и призова ГЕРБ да изпълняват предизборните си обещания.  \n  \n", "date": "2017.06.26", "title": "Нинова нажежи страстите до червено с тези думи за Борисов, Бъчварова и МВР (ВИДЕО)"}
{"url": "https://www.blitz.bg/politika/shef-po-otbranata-razyasni-v-detayli-po-kakvi-kriterii-se-izbira-iztrebitel_news524642.html", "text": "Направена е комплексна и задълбочена оценка преди купуването на изтребителя за страната ни. Това коментира генерал Константин Попов, председател на парламентарната комисия по отбрана, цитиран от \"Фокус\".\nПо думите му критериите, по които изтребителят е избран, са много, оценката е направена по методики и формули. \n\"Отчитат се факти като оперативната способност на самолета, продължителност на експлоатация, плащане и други\", каза още генерал Попов. Той коментира, че критериите „нов изтребител“ и „втора ръка изтребител“ са популистки.  \n„Всъщност критериите са достатъчно много. Те са разпределени на нива. Всеки критерий е сума от много други критерии, които се оценяват по различни методики, формули с коефициенти за тежести и така нататък. В оценките всичко това е предвидено. Разделянето и елементаризирането на „нов“ и „стар“ надали е разговор между специалисти“, коментира Константин Попов. \nТой каза още, че e сключен договор между държави за това, което дава гаранции, че условията ще бъдат изпълнени. Това е причината страната ни да не се обърне към компанията производител на F-16 за нов изтребител. По думите му няма защо парламентът да отлага решението върху другите два военни проекта – за купуването на двата нови кораба и бронираните машини. \nСпоред него може да се повдигне въпросът, защо от служебното правителство този проект беше движен ускорено, а другите два - не толкова. \n", "date": "2017.06.26", "title": "Шеф по отбраната разясни в детайли по какви критерии се избира изтребител"}
{"url": "https://www.blitz.bg/politika/gerb-se-opnakha-na-sotsialistite-za-buzludzha_news524614.html", "text": "Паметникът на Бузлуджа не може да бъде третиран като собственост на БСП, само защото идеологията на тази партия до ден днешен не се е променила. Това заяви народният представител от ГЕРБ Маноил Манев, който заедно с депутатите Борис Кърчев и Радостин Танев участва в Казанлък в дискусия за бъдещето на монумента, пише news.bg.\n\"Паметникът на Бузлуджа е на хората на България\", категоричен бе Маноил Манев. Навремето той е изграден с дарения, това е факт, доказан с документи. Не може да има две мнения по въпроса, че той трябва да остане свободен за всеки, който иска да го посети\", смята Манев. \nСпоред депутата от ГЕРБ е странно, като юридически казус, една политическа партия да кандидатства за придобиването на дълготраен материален актив, тъй като става въпрос за обект, който струва изключително много средства. \nОт друга страна политическата партия е юридическо лице, което взема колективни решения. \"Ние до сега не сме видели и не сме чули БСП да вземе колективно решение на свой форум за този политически или икономически акт\", коментира Маноил Манев. \nСпоред депутата Борис Кърчев е изключително важно паметникът да скъса веднъж завинаги с идеологическата страна и да стане чисто архитектурен паметник на културата. Той трябва да е собственост на държавата или на община Казанлък, която многократно е заявявала своето желание да го стопанисва, смята представителят. \nКолегата му Радостин Танев подкрепи искането на кмета на Казанлък общината да стопанисва мемориала \"Тук присъстващите, заставаме твърдо зад Община Казанлък и кмета Галина Стоянова, зад областния управител Гергана Микова, за да можем ясно да представим пред Министерски съвет изразената позиция\", подчерта народният представител Радостин Танев. Според него паметникът привлича не само българи, но и чужденци, в това число е част и от хитови филмови продукции\". \n\"В тази дискусия се обединяваме всички, че паметникът на Бузлуджа трябва да бъде консервиран, реставриран и социализиран\", категорична бе кметът на Казанлък Галина Стоянова. \n\"Ние като местна власт обаче държим да отбележим, че този паметник не сме го искали формално, така както го направиха някои политически субекти. Знаем, че поредицата от представители на държавата - всички областни управители до сега, включително и г-жа Микова, са отправяли писмено искане до БСП като политическа партия да стопанисват паметника\". \nСпоред кмета на Казанлък общината може да декларира, че ще се наеме и с тази инициатива стига да отговори на общественото желание, а то, по думите й е паметникът да е национален, да се консервира и реставрира. \nФорумът \"Бузлуджа - перспективи и проекти\" бе организиран по инициатива на кмета на града Галина Стоянова. В него се включиха Областният управител на Стара Загора Гергана Микова, народни представители от ГЕРБ, ДПС и Обединени патриоти, архитект Дора Иванова, председателят на Общински съвет - Казанлък Николай Златанов, както и общински съветници. Участие отказаха всички депутати от БСП от 27-ми Избирателен район, както и представителите им в местния парламент в Казанлък.\n", "date": "2017.06.26", "title": "ГЕРБ се опънаха на социалистите за \"Бузлуджа\""}
{"url": "https://www.blitz.bg/politika/bivshiyat-sluzheben-ministr-na-otbranata-obyasni-predopredelen-li-e-izbort-na-nov-iztrebitel_news524618.html", "text": "Сделка с грипените няма. Правителството все още не е започнало преговори с трите потенциални фирми, които предлагат да ни предоставят самолет. Това заяви съветникът на президента Румен Радев по отбрана ген. Стефан Янев.\n„Решението на служебното правителство не предопределя с кого да започнат преговорите. То просто валидира военната експертиза и дава пълна възможност на сегашното правителство с кого да преговаря”, добави той пред БНТ.   \n„Военно-техническата експертиза е направена от предишното правителство, а класирането – от комисията, която работи в рамките на служебното правителство”, уточни ген. Янев.   \n„Няма възможност за манипулиране на данните на различните държави и фаворизиране на един от тях”, категоричен бе той \n„Самолетът е геополитика и в тази връзка военно-техническата експертиза не определя политическите разговори, които ще се проведат след нея”, каза още бившият служебен министър на отбраната.  \n„Няколко дни след решението на служебното правителство президентът каза няколко думи, но не мисля, че е споменавал тип самолет. Той е защитавал само военната експертиза. Военната експертиза казва: това е по нашите критерии, зададени от парламента и ние сме направили този избори. Всички намеци за лобизъм са несъстоятелни.”, каза той в отговор на въпрос повлиял ли е по някакъв начин държавният глава на избора на служебния кабинет.  \n \n", "date": "2017.06.26", "title": "Бившият служебен министър на отбраната обясни предопределен ли е изборът на нов изтребител"}
{"url": "https://www.blitz.bg/obshtestvo/radev-provede-interesna-sreshcha-na-dondukov-2_news524567.html", "text": "\n Вие се доказахте като патриотична и професионална организация. Благодарение на вашето отговорно и изпълнено с ентусиазъм дело няколко поколения млади българи израснаха възпитани в дух на родолюбие“. Това заяви президентът Румен Радев, който се срещна днес на “Дондуков” 2 с младежите от Специализирания ученически батальон „Васил Левски“ от Стрелча и Панагюрище.  \nЦелта на ученическия батальон е да провежда военно-патриотично обучение, както и подготовка за действия при кризи, природни бедствия и аварии. Гостите запознаха държавния глава със своята дейност и изразиха надежда, че държавните институции ще направят необходимото за популяризирането на военното обучение и патриотичното възпитание. \n„В процеса на работа с младите хора ние залагаме на приложната подготовка и придобиване на практически умения“, посочи по време на разговора о.р. подполк. Михаил Неделев – командир на СУБ „Васил Левски“. \nОт своя страна президентът заяви, че подкрепя благородното и отговорно дело на възпитаниците на подполк. Неделев и изрази надеждата си, че то да бъде последвано и в други градове и училища. „Искам да ви благодаря за грижите, които полагате да поддържате паметника до лобното място на майор Анатолий Полянков“, посочи по време на срещата Румен Радев. \nДържавният глава бе категоричен, че президентската институция е готова да подкрепи бъдещи родолюбиви инициативи и проекти на организацията. \nВ срещата взеха участие бивши възпитаници на батальона, военнослужещи от Българската армия, преподаватели, а младежите получиха като подарък книгата на Константин Косев „Васил Левски и възкресението на България“. \n \n", "date": "2017.06.26", "title": "Радев проведе интересна среща на \"Дондуков\" 2"}
{"url": "https://www.blitz.bg/politika/nervite-na-simeonov-ne-izdrzhakha-zakani-se-na-bozho-kravata-i-napravi-na-pukh-i-prakh-firkanite-turisti-v-slnchev-bryag_news524596.html", "text": "\n Смятам, че ще успеем да спрем т.нар. алкохолни обиколки. Те не носят особени приходи и са в сферата на сивата икономика. Това заяви вицепремиерът Валери Симеонов. \n„Туристът плаща еднократно на туроператора, събират се на едно място и тръгват да обикалят по заведения. При консумация няма касов бон, няма фактури, а алкохолът, който се консумира, може и да е фалшив. Една Якоруда в Слънчев бряг като нищо може да се повтори”, обясни той в предаването „Лице в лице” по bTV. \nПо думите му, ръководство на „Слънчев бряг” АД прави договори с операторите, като им дава правото да водят подобни групи срещу много ниска сума. \n„Тези алкохолни обиколки създават много лошо лице на българския туризъм”, посочи той. \n  \n Наясно съм, че няма да се прекъсне този стремеж към бързото опияняване, но поне да не пречат на останалите, които са дошли да ползват плажа и морето.  \nОт думите му стана ясно още, че само за последните седмици заведението на Божо Кравата „Оксижен” има 5 акта за нарушаване на спокойствието в курорта.   \n„Обещавам му, че скоро ще бъде затворен”, закани се Симеонов, който е категоричен, че ще се пребори с високите децибели в курорта.  \nСимеонов предупреди и хората да бъдат бдителни за джебчии, тъй като „цели кланове мургави събратя са се позиционирали там”, „усъвършенствали са се и работят с техника за термонаблюдение, дебнейки хората, които се къпят през нощта или се отдават на други неща „по двойки”. \nПо повод обвиненията на опозицията за качеството на оградата по границата, Симеонов заяви, че депутатката от БСП Елена Йончева скоро ще бъде в съда. Тя изнася информация, която е в ущърб на националната сигурност. Йончева и президента Румен Радев ще трябва да отговарят за нещата, които съм написал”, закани се вицепремиерът. \n„Имам информация, че 3 дни г-жа Йончева обикаля там и разпитва граничните полицаи дали имат нужда от нещо”, каза още той.  \n \n", "date": "2017.06.26", "title": "Нервите на Симеонов не издържаха - закани се на Божо Кравата и направи на пух и прах фирканите туристи в Слънчев бряг!"}
{"url": "https://www.blitz.bg/politika/izvnredno-v-blits-lilyana-pavlova-osvobodi-direktora-na-ndk-miroslav-borshosh_news524611.html", "text": "С протокол на едноличния собственик на капитала на \"Национален дворец на културата - Конгресен център София\" ЕАД – министър Лиляна Павлова днес освободи от длъжност изпълнителния директор и член на борда на НДК Мирослав Боршош, научи БЛИЦ. Също така е променен съставът на Съвета на директорите на НДК.\nВ момента се провежда заседание на новия Съвет на директорите. За негов председател ще бъде избрана г-жа  Таня Милева, а за изпълнителен директор на НДК – Борислав Велков, досегашен председател на Съвета на директорите. \nМотивите за смяната са, че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите. Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането сградата на НДК за нуждите на Председателството. \nТаня Милева е началник на кабинет на министъра за Българското председателство на Съвета на Европейския съюз 2018 г. Тя е магистър по право от Софийският университет „Св. Климент Охридски“, хоноруван преподавател по гражданско, търговско, трудово и осигурително право в СУ „Св. Климент Охридски“, автор на учебната дисциплина „Законодателни основи на консултантската и посредническата дейност”. Има специализации по инструменти за финансов инженеринг и европейска интеграция и европейско право. В Периода 2002 – 2013 е била държавен служител в дирекции „Държавно юристконсулство“ и „Национален фонд“ в Министерство на финансите. В периодите 2011 – 2013 и 2014 – 2017 е била началник на кабинета на министъра на регионалното развитие и благоустройството. \nНовият изпълнителен директор на НДК Борислав Велков от 2011 г. професионално участва в изграждането, развитието, оперативното и стратегическо управление на водещите спортни, развлекателни и културни инфраструктури в България. През 2011 след откриването на \"Арена Армеец София\" се присъединява към управленския екип на залата като заместник-ръководител, отговорен за екипа, маркетинга, рекламата и организацията на събития. През 2012 г. специализира в EVMI (European venue management institute) базиран в Лондон и Франкфурт, изграждане, оперативно и стратегическо управление на зали, стадиони, конгресни и интегрирани инфраструктури. \nПрез 2013 г. става главен консултант по изграждането на „Арена Русе“, а по-късно и поема поста на главен мениджър на залата. Основател е на Асоциацията за насърчаване и развитие на спортната и развлекателна инфраструктура в България. Борислав Велков е оказвал експертна помощ при изграждането на Арена Бургас (в строеж), Арена Колодрум - Пловдив, Софийска Филхармония и др. От 2011 година до сега е участвал пряко в организацията на повече от 200 събития от различен характер, много от които от висок международен ранг – международни конгресни, културни и фестивални прояви, световни и европейски спортни първенства. \nПровеждал е обучения и специализации в Ню Йорк, Мадрид, Дъблин, Лондон по различни процеси от управлението на конгресни, културни, развлекателни и спортни инфраструктури. \nОт 26.05.2017 г. Борислав Велков е председател на експертно консултативния съвет по управлението, наблюдението и контрола на дейностите по проектиране, преустройство и адаптация на основната сграда на НДК, създаден със заповед на Министъра за Българското председателство на ЕС през 2018 г. \n \n", "date": "2017.06.26", "title": "Извънредно в БЛИЦ! Лиляна Павлова освободи директора на НДК Мирослав Боршош"}
{"url": "https://www.blitz.bg/politika/ninova-olekna-s-khilyadarka-prichinata-e_news524580.html", "text": "Община Хасково санкционира БСП заради непремахнати в указания от закона срок предизборни плакати от последния вот, като лично лидерът на партията Корнелия Нинова е получила екземпляр от акта, съобщи пресслужбата на община Хасково.\nСтоличната община \"Красно село\" ни уведомява в писмо до кмета на общината Добри Беливанов за връченото наказателно постановление, се казва в съобщението.  \nВ него се уточнява още, че за първи път лидер на политическа сила получава акт от звеното в администрацията \"Контрол на обществения ред и законност\".  \nДокументът е бил издаден през май. Предстои връчването на наказателното постановление за санкция 1000 лева. \n \n", "date": "2017.06.26", "title": "Нинова олекна с хилядарка! Причината е…"}
{"url": "https://www.blitz.bg/obshtestvo/regioni/petrich-dlgo-vreme-shche-govori-za-unikalnata-svatba-na-obshchinskiya-svetnik-sharkov-i-izbranitsata-mu-snimki_news524553.html", "text": "\n Една от най-големите сватби в Петрич за 2017 година вдигнаха общинския съветник Светослав Шарков и избраницата му Зоя Коемджиева, която е дъщеря на общинския съветник от ПП \"ГЕРБ\" и местен бизнесмен Живко Коемджиев. \n Венчавката се състоя в храма \"Успение Богородично\" и бе извършена от отец Ангел. \n Кметът на Община Петрич, Димитър Бръчков бракосъчета двамата влюбени Зоя и Светослав Шаркови в градината на ресторанта. Видимо развълнуван, тъй като това са първите младоженци, които Бръчков венчава по време на кметуването си, той пожела на младото семейство здраве и обич, да се подкрепят, да правят компромиси и да градят заедно общото си бъдеще. \n Кумове и най-важни свидетели на младото семейство бяха Анита и Илия Георгиеви от петричкото село Тополница и техните прекрасни деца и единствени тризнаци в Община Петрич София, Иван и Габриела. \n Над 400 гости станаха свидетели на пищното сватбеното тържество на семейство Шаркови. Сред тях бяха кметът на Д. Бръчков, Народният представител от 44-то Народно събрание Георги Динев, зам. областният управител Антоанета Янчева и общински съветници. Приказното тържество и залата, в която посрещнаха гостите си Зоя и Светослав бяха изпипани до най- малкия детайл. Висящи полилеи, пищна украса и живи цветя преобразиха ресторанта. Прелестната рокля на булката бе ушита специално за нея с красива дантела, доставена от Италия. \n Сватбеното тържество премина с много кръшни хора и танци до зори. Естествено младото семейство Шаркови получиха редица поздрави и изненади. Една от изненадите, която Зоя и Светослав получиха бе от родителите на булката, който им подариха седем дневна почивка на остров Закинтос в Гърция. \n Зашеметяваща двуетажна торта бе подготвена от кумовете на младото семейство, които са и техните най- близки приятели. \n Пожелаваме на младото семейство Шаркови здраве, любов, разбирателство и пълна къща с деца! \n \n \nИзточник и снимки: struma.com \n", "date": "2017.06.26", "title": "Петрич дълго време ще говори за уникалната сватба на общинския съветник Шарков и избраницата му (СНИМКИ)"}
{"url": "https://www.blitz.bg/obshtestvo/rumen-petkov-popilya-panov-i-tsirka-koyto-spretna-s-kolata-na-nso-na-golemiya-artist-mu-tryabva-golyama-stsena_news524601.html", "text": "\n Лозан Панов е ВИП-ът и ако реши, може веднага да нареди колата на НСО да спре. Ако реши, той може да изиска проверка веднага. Това заяви бившият вътрешен министър Румен Петков, коментирайки скандалът, който се разрази след признанието на шефа на ВКС, че мерцедесът на НСО, който той ползва, е бил с развити болтове. \n„Трябва  да бъде направена много сериозна проверка кой е разпоредил да продължи движението на автомобила, защо няколко дни се крие за това. Ръководството на НСО не е било уведомено”, коментира той пред bTV.   \n„Според мен г-н Панов очакваше срещата при президента, където ще има много журналисти, на големия артист му трябва голяма сцена, и хвърля бомбата там”, каза още Румен Петков. \nСпоред него ВСС трябва да отстрани Лозан Панов от заеманата длъжност, докато трае проверката, защото който каквото и да проверява, няма как да не си даде сметка, че може да попадне под ударите на съда.  \n", "date": "2017.06.26", "title": "Румен Петков попиля Панов и цирка, който спретна с колата на НСО: На големия артист му трябва голяма сцена!"}
{"url": "https://www.blitz.bg/svyat/zaev-i-khan-stvorikha-vazhen-dokument-kasaeshch-bdeshcheto-na-makedoniya-v-es_news524597.html", "text": "Стартирахме важен процес на реформи. Това  заяви македонският премиер Зоран Заев след преговорите с еврокомисаря Йоханес Хан, предаде БГНЕС.\nПравителството заедно с еврокомисаря Хан уточни документ за реформите, които трябва да се изпълнят, обяви Зоран Заев.  \nСпоред него, ако изпълнението на реформите върви по план, ЕС трябва да даде положителна оценка.  \n„Нашата цел е Еврокомисията да даде положителна оценка и да предложи препоръка за членство на Македония в ЕС“, каза Заев.  \nТой поясни, че става дума за „пътна карта“, която трябва да бъде готова до 1 юли и ще се обяви на македонската общественост.  \nПремиерът Заев очаква бързо осъществяване на реформите и в резултат следващата година държавите-членки на ЕС да се съсредоточи на дискусия за влизането на Македония в ЕС.  \nТой призова опозицията да участва активно в провеждането на реформите. „Ако действаме заедно, успехът ще бъде общ и гарантиран“, изтъкна Заев. \n \n", "date": "2017.06.26", "title": "Заев и Хан „сътвориха“ важен документ, касаещ бъдещето на Македония в ЕС"}
{"url": "https://www.blitz.bg/obshtestvo/stolitsa/pavlova-osvobodi-borshosh-ot-posta-direktor-na-ndk-a-toy-snimka_news524625.html", "text": "\n „Категорично отказвам да подписвам нови обществени поръчки, свързани с подготовката на НДК за Председателството под натиск и в условия, които не отговарят на правилата и закона“. Това написа преди минути Мирослав Боршош в личния си профил във Фейсбук, след като стана ясно по-рано днес, че е бил  . \n„Не намирам за допустимо тези процедури – важна част от подготовката на България за Председателството на Съвета на ЕС през 2018 г – да се провеждат на фона на безпрецедентна атака срещу Националния дворец на културата. \nНе приемам да се поставя под съмнение доброто управление на Двореца при положение, че промяната на НДК е безспорна и видима за всички. \nХаосът, който цари през последните два месеца при управлението на целия процес по подготовка на Българското председателството на Съвета на ЕС заплашва да го провали.  \nАз отказвам да участвам в това и няма да наруша принципите на прозрачност и публичност в работата на НДК, наложени през последните две години“, написа Боршош. \n \n \n \n \n", "date": "2017.06.26", "title": "Павлова освободи Боршош от поста директор на НДК, а той… (СНИМКА)"}
