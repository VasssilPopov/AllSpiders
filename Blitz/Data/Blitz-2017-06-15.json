{"url": "https://www.blitz.bg/obshtestvo/intervyu/valeri-simeonov-po-moreto-ne-mogat-da-nameryat-spasiteli-za-1500-lv-zaplata-gotvachite-vzemat-nad-2500-lv_news521520.html", "text": "\n Няма значение трудно или лесно работим с ГЕРБ, важното е, че е ефективно. Това казва  вицепремиерът Валери Симеонов в интервю за  .  \nЕто го и цялото интервю: - Г-н Симеонов, доколко приетите от правителството промени в правилника за прилагане за Закона за трудовата мобилност и трудовата миграция ще решат проблема с липсата на кадри по морето и в туризма изобщо? Колко хиляди са нужните работници, които се надяваме да си внесем от чужбина? \n- Към момента имаме вече около 1000 чужденци, които са преминали процедурата и ще работят у нас по време на туристическия сезон. Повечето от тях са от български произход. Над 6000 наши сънародници от Украйна и Молдова имат сключени договори и до дни ще се възползват от облекченията, които им гарантира правилникът. Българите са и винаги ще продължат да бъдат гръбнака на служителите в туризма. Въпросът, след като \"спасихме\" този сезон, е как да направим сектора по-привлекателен за работа. - Хотелиери и ресторантьори не допринасят ли за проблема, като плащат мизерни надници на персонала си и не инвестират в квалификацията му? \n- Отговорността за сегашното положение е споделена между държавния и частния сектор. От една страна, аз разбирам предприемачите в туризма, за които инвестицията на високо ниво в качествата на персонала е рискова - това е сезонен бизнес и може още след половин година кадрите да са отишли при конкуренцията или дори да са напуснали България. От друга страна, редно е държавата да подаде ръка на бизнеса и да осигури професионално образование, съобразено с нуждите на регионите. Тогава, представителите на туристическия бранш ще могат лично да изберат своите бъдещи служители и да сключат договори за стипендии, следдипломна квалификация и впоследствие работа в техните обекти. Що се отнася до мизерните заплати, това не отговаря напълно на истината. През този сезон, трудно могат да се намерят спасители на 1200-1500 лева, а готвачите в по-големите ресторанти взимат над 2500 лева. Това не са ниски заплати - дори отнесени към стандарта в България, те са по-добри, отколкото аналогичните в някои страни от Западна Европа, отнесени към цените на продуктите, услугите и наемите. - Защо дефицитът на квалифицирана работна ръка се превърна в такъв голям проблем за родния бизнес и инвеститорите? \n- На първо място поради липсата на достатъчно професионални учебни заведения, които да осигурят необходимите кадри с адекватна практика. На второ място е трудовата миграция към Западна Европа. На трето място - сезонният характер на заетостта в сектора. И на четвърто, но не на последно - бързият ръст на нашите курорти изпревари възможностите на пазара на труда. - Какво може да направи държавата по отношение на професионалното образование, за да бъде по-адекватно на нуждите на бизнеса? \n- Да го възроди в партньорство с бизнеса. Според мен образованието е ефективно, когато е споделена отговорност между държава и бизнес и е съобразено с регионалните нужди.  \nИначе се получава хаос, при който държавата произвежда кадри, за които няма работа (прависти, бизнес мениджъри, специалисти по международни отношения), а бизнесът отваря работни места, за които няма кадри. Виждаме го ежедневно. - Скандалът с шведа, който ритна камериерка, роди дебати защо България привлича основно евтини туристи? Какво може да се направи, за да не идват гости, които се интересуват само от евтин алкохол, наркотици и секстуризъм? Какъв е шансът да печелим и от културно-исторически туризъм, например? \n- На първо място трябва да рекламираме по-мащабно нашата култура, история, традиции, обичаи и уникалност. България е единственият много добре запазен етнографски \"резерват\" в цяла Европа. Ние все още спазваме традициите на траките, прабългарите и славяните - изпълняваме ритуали и разказваме легенди с хилядолетна давност. По време на петвековното османско робство българите са водили културна съпротива срещу потисниците и така днес сме от малкото народи в Европа, които имат толкова запазена автентична култура, традиции, обичаи, фолклор и история. Така, постепенно фокусът ще се измести от парти туризма към културно-историческия. - Как ще продължи битката с уродливите \"преместваеми обекти\" в националните курорти? \n- С безкомпромисно събаряне, което ще продължи през целия сезон и ще се ускори още повече след края му. Все пак, не трябва да правим панаири и зрелища пред туристите. Но незаконното ще бъде съборено. Трябват повече действия и по-малко приказки в туризма - хванахме нерешени с десетилетия проблеми и сме на път да ги решим за под една година.  - Като вицепремиер по демографската политика предизвикахте бурна реакция заради изказаното мнение за \"безотговорно раждане\", което е практика при ромите. Как може обаче да се спре тенденцията 13-16 годишни циганки да раждат на конвейер, а след това да разчитат на държавните помощи, без да полагат грижи за децата си? \n- Много от тези българки раждат, защото социалните системи им дават такъв стимул. Ще ме извиняват народните представители от ДПС, но нека спрат лицемерието да защитават сегашните порядки по гетата с аргумента, че аз съм бил еди-какъв-си-мразец. Аз искам искрено да помогна на тези млади българки да престанат да бъдат обект на сексуален нагон, бидейки често изнасилвани и принуждавани да раждат по 7-8 и повече деца. Семейното планиране беше висша отговорност в моето поколение, а днес в тези малцинства то се е превърнало в начин за изкарване на пари. И то начин, при който жената често е разглеждана просто като инструмент - отвратително и неприемливо. През идните месеци ще започнем с реални предложения за реформи в социалната сфера, които да променят стимулите - ще направим цялостна демографска стратегия в сътрудничество с БАН. - Имате ли идея как може да се ограничи практиката училищата да прикриват масовите отсъствия от часовете на деца от ромския етнос, за да не се губят субсидията за тях? Сега много роми получават дипломи, а излизат от училище напълно неграмотни. Така те почти нямат шансове и за реализация на пазара на труда.   \n- В коалиционното споразумение с ГЕРБ сме заложили промяната на делегираните бюджети в училищата и обвързването им с качеството на образователния процес.  - Имате ли притеснения около скандала за оградата по границата, партийна атака ли са аргументите на Елена Йончева или зад тях има и други интереси? \n- Това е чисто политическа атака. Ако забелязвате, БСП като опозиция няма идеи за подобряване на живота на българите - те стоят в парламента, само за да пречат и рушат. Всяка седмица подхващат по някоя тема, изкривяват я с лъжи и манипулации и се опитват да провалят програмата на правителство. Какви са фактите - на моята покана за обход и оглед на оградата днес, те отказаха да изпратят своите представители. Това показва, че те не се интересуват от истината и фактите и са готови да превърнат в политическа дъвка дори обекти с важност за националната сигурност, с които България може да се гордее.  - \"Обединените патриоти\" лесно ли работят с ГЕРБ в рамките на общата коалиция и къде се получават най-големите търкания? \n- Няма значение дали работим лесно или трудно, а дали работим ефективно - засега смятам, че отговорът е еднозначно \"да\". Вътрекоалиционните въпроси ще си останат вътрекоалиционни - така се прави в една зряла демокрация. Българското общество се интересува от нашите действия за подобряване живота в страната и от резултатите, а не от какви са ни отношенията. - Как гледате на опита на премиера да затопли отношенията между Турция и ЕС? \n- Отношенията между Турция и ЕС трябва да са прагматични и взаимноизгодни, а не топли или студени. България трябва да се възползва от ролята си на посредник и географски съсед на Турция по най-добрия за нас начин.\n", "date": "2017.06.15", "title": "Валери Симеонов: По морето не могат да намерят спасители за 1500 лв. заплата, готвачите вземат над 2500 лв."}
{"url": "https://www.blitz.bg/obshtestvo/deputatite-reshavat-za-mazhoritarniya-vot_news521509.html", "text": "Мажоритарната избирателна система влиза в пленарната зала. Законопроектът е на ГЕРБ, а промените в Изборния кодекс предвиждат да бъдат създадени 240 едномандатни избирателни района и гласуването да става в два тура. Предложението е президентът да направи районирането, съобщи Нова тв.\n Поне засега е сигурно, че освен ГЕРБ, и депутатите от ВОЛЯ ще подкрепят промените. Само тези народни представители обаче няма да са достатъчни за приемането на закона. \n", "date": "2017.06.15", "title": "Депутатите решават за мажоритарния вот"}
{"url": "https://www.blitz.bg/politika/georg-georgiev-oglasi-kakvo-tochno-se-e-sluchilo-v-khoda-na-vizitata-na-boyko-borisov-v-turtsiya_news521527.html", "text": "По един много категоричен начин препотвърдихме добросъседските отношения и високото ниво на взаимен интерес за добро партньорство и приятелство. Начинът по който бе посрещнат премиерът Борисов, и срещите на високо равнище с премиера и президента на държавата показаха, че нашите отношения ще се развиват по най-добрия начин. Това заяви в ефира на БНТ външният заместник-министър Георг Георгиев, коментирайки визитата на Бойко Борисов в Турция.\nПо думите му, в хода на визитата с били дадени много сигнали, много ангажименти и гаранции са били препотвърдени. „Радостни сме , че Турция за пореден път ще продължи доброто ни сътрудничество в сферите на сигурността, енергетиката и икономиката. Те оценяват отношението, което България има към държавата. Неведнъж и Ердоган и Йълдъръм благодариха на Борисов за начина, по който държавата се отнесе към преврата там. Това са изключителни силни послания, които нашите турски приятели отправят”, каза Георгиев. \n  \nБългария не трябва да бъде пропускана от големите енергийни проекти. Преговорите текат в различни форуми. Самият председател заяви категорично, че България не трябва да бъде пропускана от големите енергийни проекти, включително и азерския газ – ние трябва да имаме много силна позиция и тръбата да продължи към България, каза още Георгиев. \n  \nЩе положим всички усилия, за да използваме доброто си позициониране в ЕС и доброто си партньорство с Турция за нормализирането на отношенията между Брюксел и Анкара. „При това България няма как едностранно да внуши на останалите страни-членки поведение или да зададе модел на някакво политическо държане, но можем, чрез способите на дипломацията и задълбочаването на диалога да помогнем за възстановяването на отношенията между Брюксел и Анкара отпреди няколко години”, каза заместник-министърът и отбеляза, че това ще е от полза и на двете страни. \n  \nПо думите му, премиерът е показал добрите ходове за България. Цялата минала седмица е минала под знака на важни международни посещения във Франция, Германия, Турция. Високото ниво на оценка, което дават за нас големите партньори, е потвърдено по безапелационен начин. Контактите на премиера демонстрират, че не само имам полезни ходове, но и ги използваме. \n  \nГеоргиев също увери, че няма промяна в курса на Турция в към присъединяването ѝ към ЕС. „От наша гледна точка ние вече сме въвели значителна визова либерализация. Каквото зависи от нас ние вече сме го направили. Оттук нататък е въпрос на дипломация, дали усилията на Анкара за присъединяване към Съюза ще достигнат своя позитивен край”, добави той. \n \n", "date": "2017.06.15", "title": "Георг Георгиев огласи какво точно се е случило в хода на визитата на Бойко Борисов в Турция"}
{"url": "https://www.blitz.bg/politika/ekaterina-zakharieva-germaniya-razchita-na-dobrite-otnosheniya-koito-borisov-ima-s-turtsiya_news521539.html", "text": "Европейският съюз и в частност Германия разчитат на добрите отношения, които премиерът Бойко Борисов и България имат с Турция. Турция ни вижда като съсед, с който има добри отношения, и като част от ЕС. Това коментира вицепремиерът и външен министър Екатерина Захариева.\n„Турция е най-големият съсед не само на България, но и на ЕС. Г-жа Меркел, знаейки за тези отношения, в разговорите си с Борисов го помоли да бъде мост, посредник. Не съм била на тази среща, но това стана ясно от изявлението”, каза Захариева пред Нова телевизия.   \nТя бе категорична, че посещението в Анкара е много важно и за българската външна политика. „Многократно и България, и редица европейски държави, сме благодарили за тежестта, която понася Турция”, каза още Захариева и добави, че Анкара иска да се присъедини към ЕС. „Те очакват продължаване на темите, отваряне на нови глави, поемат ангажименти за изпълнение на останалите мерки”, посочи тя. \n„Ердоган и Борисов са приятели и това е добре. Министър-председателят е доста близък с редица европейски лидери\", добави вицепремеирът. \n„По време на посещението на българската делегация в Турция се поеха ангажименти взаимоотношенията между двете страни да продължат да бъдат добри, партньорски и равнопоставени, да продължат общите усилия за борбата с тероризма и опазването на границите”, съобщи Захариева.  \n\"Предполагаме, че липсата на посланик Гьокче по време на визитата ни в Турция е знак. Не мисля, че Турция се меси в нашите отношения, но имаше непремерени изказвания на този посланик преди парламентарните избори\", коментира още първият ни дипломат.  \n \n", "date": "2017.06.15", "title": "Екатерина Захариева: Германия разчита на добрите отношения, които Борисов има с Турция"}
{"url": "https://www.blitz.bg/ikonomika/ministr-emil-karanikolov-obyasni-kak-pravitelstvoto-shche-vdigne-ikonomikata-na-blgariya-na-kraka_news521536.html", "text": "Преговаряме с общини и областни администрации, с местната и държавната власт, където има интерес и възможност за изграждане на инфраструктурни зони, като целта ни е да привлечем производители. Вчера големи полски компании са изразили желание да инвестират в индустриални зони. И това не е единственото. Това каза министърът на икономиката Емил Караниколов в ефира на БНТ, коментирайки плановете на правителството на Бойко Борисов за съживяване на българската икономика в изоставащите региони на страната.\nВ момента има шест регионални звена на оперативна програма „Конкурентноспособност” и на малки и средни предприятия. Оказа се, че в другите 22 областни администрации такива звена няма и се къса връзката между малкия и среден бизнес, гражданите и големия бизнес. \"Ние ще създадем тези звена, за да може бизнесът да бъде обучаван как да кандидатства по европейските програми. За да има координация между държавата и бизнеса, включително малкия и средния\", каза Караниколов. \n  \nОсвен голям интерес към индустриалните зони в София и Бургас, има такъв и за Стара Загора. Градът е в центъра на България, инфраструктурата е добра, има работна сила. Видин пък е на Дунава, която е речен коридор за много европейски страни. Там има също голям интерес. Работи се за създаване и на индустриална зона в Кърджали. Там вече голям инвеститор е проявил интерес. Както знаете рейтинга на България се вдигна от стабилен на положителен. Тепърва България ще е интересна за инвеститорите, уверен е министърът на икономиката. \n  \nДруга стъпка за преодоляване на икономическия дисбаланс в страната ще са бонусите за фирмите, които откриват работни места в слаби икономически части на страната. \"Нашата работа е да облекчим условията за бизнеса и да създадем конкурентна среда. Така ще се вдигне и стандарта на хората\", каза министърът. \n  \nЧаст от мерките за това е и пресичането на нелегалната търговия с горива. Не може едни да си плащат данъците, а другите да не го правят. За да се избегнат опитите за нелегална търговия, държавата ще внедри софтуер, който само тя ще може да управлява, за да не може да има вмешателство в него. Това няма да доведе до повишаване цените на горивата, подчерта Караниколов. \n \n", "date": "2017.06.15", "title": "Министър Емил Караниколов обясни как правителството ще вдигне икономиката на България на крака"}
{"url": "https://www.blitz.bg/obshtestvo/intervyu/vezhdi-rashidov-imashe-prichina-da-prisstvam-na-sreshchata-na-chetiri-ochi-mezhdu-borisov-i-erdogan_news521530.html", "text": "Вежди Рашидов е български скулптор и министър на културата в кабинета на двете правителства на ГЕРБ с премиер Бойко Борисов. Член-кореспондент на БАН от 2004 г. Има десетки изложби.\n Борисов и Ердоган се разбраха като истински държавници \n \n – Г-н Рашидов, турските медии пишат, че посещението на премиера Бойко Борисов в Турция е знаково. Кажете какви знаци даде властта от двете съседни държави към гражданите на България и Турция, както и към лидерите на Европа? \n – Смятам, че не само турските медии оценяват това посещение като знаково. Убеден съм, че и медиите в България отразиха посланията и знаците, които дадоха тези две държави. Всички добре помним, че една стагнация доведе до размяна на остри реплики между Европа и Турция, между Русия и Турция. Тези остри реплики спуснаха завеса, създадоха студенина в отношенията между Европа и Турция. Именно Борисов изигра съществена роля за размразяването на тази ледена стена. Разбира се, това се случи благодарение на добра дипломация и добронамерен, балансиран начин на говорене. Сега отношенията се върнаха в изходна точка и чрез разумна дипломация могат да бъдат полезни не само за България, но и за цяла Европа. \n – Принудени ли сме заради общата ни граница с Турция, която е външна за ЕС да правим компромиси и да прощаваме много неща на съседите си, включително и намесата им в политическия живот на страната? \n – И президентът на Турция Реджеп Ердоган и премиерът Бинали Йълдъръм подчертаха, че сигурността на Европа започва от Турция и България. От доста време не е на дневен ред бежанската тема. От време на време може инцидентно да влязат 5-10 човека, но това в никакъв случай не говори за натиск от бежански поток. Това е резултат от предишни разговори, които Борисов проведе много умело с турската държава. Опазването на границата е дело на двете държави. \n – Сигурно е така, но след срещата си с Ердоган премиерът ни призна, че разговорът в началото бил напрегнат. Каква бе причината за това напрежение? \n – Бойко Борисов има качеството да е откровен с медиите. Действително разговорът тръгна малко студено. Подобен тон може да говори за обида, която събеседникът ти носи. Но с дипломация и добро отношение разговорът бързо премина в друг тон и продължи доста по-дълго от предвиденото. След като свърши Борисов и Ердоган се разделиха като приятели. \n – Не разбрах от какво Ердоган е бил обиден на страната ни. \n – Не бих го нарекъл обида, а по-скоро някакво притеснение. Покрай изборите определени партии и отделни политици, както в България, така и в Европа осъдиха неудачни моменти в политиката на Турция. Всичко това сякаш бе останало в подсъзнанието като внушение или притеснение, но по време на разговора бе изчистено и в крайна сметка Борисов и Ердоган се разделиха като истински държавници, чиито страни отново ще работят в името на сигурността и спокойствието на гражданите. \n – Срещата между Ердоган и Борисов бе обявена като среща “на четири очи”. Очите обаче се оказаха шест, тъй като присъствахте и вие. В последните пет години именно вие сте човекът, който влиза с българския президент и премиер при Ердоган. Ще вдигнете ли завесата и ще кажете ли на какво се дължи доверието на турския президент към вас? \n – Сигурно има основание за подобно доверие. Ако погледнете моя каталог ще видите много интересни снимки. Имам прекрасни снимка с президента на Турция Тургут Йозал. Имам и с други турски президенти – Ахмед Сезер и Абдуллах Гюл. Някои хора сами могат да си отговорят защо това е така.Като художник съм получил златен орден на името на Ататюрк за изключителни заслуги в областта на културата. Сигурно оценяват и всичко онова, което в годините е направено за културния обмен между двете държави. В Турция изключително уважават творците. Аз съм български гражданин и докато бях два мандата министър на културата съм водил балансирана, добра политика с всички съседни държави. Бил съм на много места с премиера Борисов. Във Франция съм присъствал на срещата му с Франсоа Оланд. Заедно с Борисов отворихме и Лувъра за българската култура.Бил съм с Бойко Борисов и в Италия, и в Чехия, и в други държави… \n – Ще ви върна отново на срещата между Борисов и Ердоган. Постигнати ли бяха някакви конкретни договорки? \n – На нея се обсъдиха изключително важни въпроси. Бих се радвал ако моето присъствие е спомогнало да бъда гарант на дипломацията. \n – Като казахте гарант на дипломацията как си обяснявате това, че турският посланик Сюлейман Гьочке не се появи по време на визитата на Борисов в Турция. Нали по протокол именно той трябваше да посрещне заедно с Бинали Йълдъръм нашия премиер? \n – Това е въпрос, на който не би следвало да отговарям нито аз, нито българският премиер. Причината е много проста – турският посланик е турски гражданин, представител на турската държава и никога България не си е позволявала да коментира или да се бърка във вътрешните работи на турската държава. Неговото присъствие или неприсъствие са решение на турската държава. \n – Прав сте, България не се е бъркала във вътрешните работи на Турция, но по време на парламентарния вот много партии обвиниха южната ни съседка в пряка намеса в изборния ни процес. Коментиран ли беше този въпрос по време на еднодневното посещение на Борисов в Турция? \n – Беше засегнат много бегло. Прекаленото преиграване на някои хора направиха чувствително българското общество. Турската държава винаги е демонстрирала, че няма агресивно желание, нито пък участие във вътрешните работи на която и да било суверенна държава. Онова, което трябва да подчертая е, че турската държава направи намек, че би могла да се намеси, ако се засягат правата на етноса, каквото би трябвало да бъде отношението и на премиера Борисов, ако някъде се нарушават правата на българи. Тази тема е дискутирана дотук. Подчертано бе, че е важно да се опазят правата на всички граждани, независимо от техния произход. \n – Йълдъръм не скри притеснението си от крайния национализъм и призова премиера Борисов да бъде гарант за недопускането му. Изразиха ли турските ви домакини притеснение от коалиционното правителство, в което влизат и националистически формации? Поискаха ли някакви гаранции от правителството ни, че няма да бъдат допуснати крайни настроения и действия? \n – Гаранции няма как да бъдат поискани от българската държава и никой не си е позволявал да поиска подобно нещо. Притесненията могат да се отнасят за всяка една държава по простата причина, че патентът “Националистически движения” не е български. Националисти има в цяла Европа, а в някои държави са на ръба да спечелят и избори. Дори в Турция има такива движения. Истината е следната: В България на парламентарните избори народът определи кой да управлява страната. Политиката е изкуство на възможното. Днешното управление бе една от малките възможности да имаме днес правителство. Останалото водеше към национална криза. Нека никой да не си прави илюзии. Оттук нататък вече е личен избор кой какво да мисли за всичко останало. Всеки има правото да мисли каквото си иска, но в разговорите по време на посещението на премиера в Турция това съвсем не е било основна тема. По-важното е до каква степен случилото се може да е полезно и вредно. Мисля, че българският национализъм не е краен. Да се надяваме, че националистите, които са в управлението, ще бъдат умерени и отговорни в името на България и на своя народ. Вярваме, че нещата в българската държава ще бъдат под някакъв хигиеничен контрол. \n – Борисов съобщи,че ще разчитаме на турска подкрепа за енергийните проекти. Моля ви да обясните за какви енергийни проекти си говори нашия премиер с президента Ердоган. \n – Борисов е имал предвид проекта “Турски поток”. Това е енергийният проект. Борисов каза, че онова, което трябва да развиваме като взаимоотношения с Турция е да запазим България като фактор и като транзитна зона, за да може газа, който ще тече по тръбите да не мине през Гърция и Македония, като се изолира България. Това е много важно за нашата икономика и държава. Даваме си сметка, че подписаните споразумения за газ от Азербайджан и Русия няма откъде другаде да минат освен през тръбопроводите на Турция. Проектът не е български, това по-скоро е политика, която трябва да водим ,за да може българската държава да не е ощетена и да се чувства добре. \n – Другата добра новина бе, че Турция е готова още на 20 юни да подпише за реадмисия… \n – Ако това стане факт, полза ще има цяла Европа. Защото цяла Европа има нужда да се успокои бежанския поток и спокойствието да се върне на Стария континент. \n   \n", "date": "2017.06.15", "title": "Вежди Рашидов: Имаше причина да присъствам на срещата на \"четири очи\" между Борисов и Ердоган"}
{"url": "https://www.blitz.bg/obshtestvo/uvolnikha-direktora-na-natsionalniya-literaturen-muzey_news521548.html", "text": "В сряда изненадващо беше освободен от длъжност директорът на Националния литературен музей Пламен Георгиев Крайски, въпреки отличната му годишна оценка от Министерството на културата. Според представеното от пресцентъра на музея писмо, Крайски е получил 86% одобрение за извършената си дейност през 2016 година.\nАтестацията е била извършена от дирекция \"Културно наследство, музеи и изобразителни изкуства\" към министерството, съобщава БГНЕС.  \n„Министерството на културата счита, че усилията, положени от директора на Националния литературен музей Пламен Георгиев Крайски за управлението и развитието на културния институт, са незадоволителни и не са в унисон с политиката, провеждана от ведомството. В тази връзка на 14 юни 2017 г. министърът на културата Боил Банов е отправил предложение към г-н Крайски за прекратяване на трудовото му правоотношение, като му е било предложено обезщетение по Кодекса на труда. Отправеното предложение е било прието от директора на музея и правоотношението е прекратено, считано от 14.06.2017 г.”, се казва в съобщение на МК. \nКрайски бива уволнен едва година, след като спечели конкурса за директор на НЛМ през месец март 2016 година. Биографична справка посочва, че преди това той е част от основателите и почетен председател на кръга „Будител”. Преди пенсионирането си е бил заместник-председател на Държавна агенция „Архиви” по време на правителствата на Сергей Станишев и Бойко Борисов, а впоследствие е преподавал в УниБИТ, оглавяван от Стоян Денчев. \nКато директор на Националния литературен музей Кралски е най-известен с борбата си за спасяването на дома на Пейо Яворов на ул. „Г. С. Раковски“ № 136, както и на къщата музей на Христо Смирненски на ул. „Овче поле“ № 116 в столичния район „Възраждане“. \n \n", "date": "2017.06.15", "title": "Уволниха директора на Националния литературен музей"}
{"url": "https://www.blitz.bg/layfstayl/shoubiznes/prvo-v-blits-eto-kakvo-se-sluchva-v-shouto-na-slavi-sled-dneshnite-strasti-s-mazhoritarniya-vot_news521786.html", "text": "Днес Народното събрание отхвърли две от предложенията от референдума на Слави Трифонов - мажоритарния вот и намаляването на партийните субсидии.\n   \nШоуменът изрази мнение, че това решение в парламента е държавен преврат и се закани, че ще има възмездие. \nПреди минути в ефира на bTV започна запис от \"Шоуто на Слави\", на което изненадващо водещ е Иво Сиромахов. Той стартира предаването с кратък монолог по повод отхвърлянето на мажоритарния вот и намаляването на партийните субсидии. \nСлед това сценаристът покани един от актьорите и двамата пусна шегата, че Слави Трифонов е отвлечен от Зуека и Марта Вачкова, за да участва в \"Шоуто на канала\", което се предава по БНТ. \n", "date": "2017.06.15", "title": "Първо в БЛИЦ! Ето какво се случва в \"Шоуто на Слави\" след днешните страсти с мажоритарния вот!"}
{"url": "https://www.blitz.bg/politika/mestan-e-na-vrkha-na-shchastieto-stana-dyado-snimka_news521728.html", "text": "Лютви Местан официално е горд дядо на момче. Дъщеря му Елис е родила първото си дете в Турция. Това става ясно от снимка в социалната мрежа Фейсбук на първата му съпруга Нурсен Атасой, която публикува снимка с бебето.\n \n \nОт години тя и дъщеря й Елис живеят в Турция.  \nСватбата на Елис с корабния инженер Гьоксел Абачи през лятото на 2015 година бе най-обсъжданото събитие в партия ДПС, чийто председател по това време беше Лютви Местан. На пищното, но тайно тържество, бяха поканени над 600 души, пише Нова телевизия. \n \n", "date": "2017.06.15", "title": "Местан е на върха на щастието – стана дядо (СНИМКА)"}
{"url": "https://www.blitz.bg/ikonomika/bivshiyat-finansov-ministr-za-kazusa-ktb-imashe-kriminalna-ataka-sreshchu-bankite_news521740.html", "text": "\n Самата среща при президента не беше Консултативен съвет по национална сигурност, а среща на политическите сили. Не беше посветена на КТБ, а на ситуацията, при която имаше криминална атака срещу банковата система. Това изтъкна бившият финансов министър Петър Чобанов, по чието време фалира КТБ. \nТой коментира, че идеята на тогавашния разговор през 2014 г. е била да се обсъди как да се успокоят хората, които са започнали да теглят масово средствата си от банките. Тогава е трябвало да се гарантира стабилността на банковата система, затова незабавно е направена и емисия, за да се гарантира ликвидността на трезорите. \nПред БНТ Петър Чобанов заяви, че опозицията се е възползва от кризата с КТБ. Затова и е имало призиви за неговата оставка и за тази на правителството на Пламен Орешарски. Според Чобанов са били взети навременни мерки, за да се каже, че е бил \"временен шум\", който ще отшуми и няма опасност. \n\"Трябваше някой да свърши работата. Смяната на финансов министър щеше да даде лош сигнал към европейските институции\", убеден е той. \"На практика конкретната ситуация изискваше повече обяснения от Надзора на БНБ. Освен това се получи нещо като политическа караница, в която аз нямах участие\", заяви той на въпрос защо е взел малко думата по време на срещата за КТБ.\n", "date": "2017.06.15", "title": "Бившият финансов министър за казуса \"КТБ\": Имаше криминална атака срещу банките"}
{"url": "https://www.blitz.bg/politika/dragomir-stoynev-alarmira-za-ogromna-nespravedlivost-svrzana-s-pensiite_news521724.html", "text": "\n Освен минимални пенсии, има и други видове пенсии. Единствено БСП са преизчислявали т. нар. стари пенсии през 2008 г. Това каза зам.-председателят на ПГ на БСП Драгомир Стойнев в предаването \"Лице в лице\" по bTV.  \n„Има една огромна несправедливост. Ако един учител, например се е пенсионирал преди 2000 г. и след това разликата в пенсията му е много голяма - 200 лева. Това се дължи на средния осигурителен доход. Затова от БСП предложихме да се подпомогнат нашите майки и бащи и само затова, че са се родили по-рано. Те живеят в едни много трудни условия. Ние обещахме в нашата предизборна платформа именно това и го следваме“, посочи депутатът. Стойнев отговори на упрека, че реално това преизчисление е било дадено от правителството на ГЕРБ, така: \n„По време на тройната коалиция пенсиите се увеличиха с 70%, но тогава икономиката беше в подем. Тези пенсии не са плащани от ГЕРБ, а от всички нас. Тази система е разходно-покривна“, уточни Стойнев. Според сметките на БСП това щяло да струва на бюджета сега 400 млн. лева, а за календарна година около 800 млн. лева. Тези пари ще се влеят в българската икономика и ще позволи на нашите родители да живеят по-добре. Говорим за увеличение между 17-20%“, изчисли Стойнев. \nПо думите му представителите на ОП и ГЕРБ явно мислели за хората, които получават най-ниските пенсии. Зам.-председателят на ПГ на БСП коментира и отхвърлянето на мажоритарната изборна система от депутатите днес: „Всички политически сили го отхвърлиха. Управляващите се заиграха с очакванията на хората. Ако наистина ГЕРБ държат на този законопроект, те щяха да убедят всички политически сили да го гласуват, както и коалиционния си партньор. Това е повод за разваляне на коалиционното правителство. Проблемът е, че когато се заиграваш с очакванията на гражданите, това е ново разочарование. Хората са недоволни от политиците. \nТе имат претенции към тях. Хората са недоволни от начина, по който живеят и решиха да накажат политиците. Ние сме правова държава и законите трябва да се спазват. Референдумът не стана задължителен. Близо 6,5 млн. са избирателите в България, а гласуваха едва 2 млн. Мажоритарната система има доста пороци. Във Франция се надигат гласове за отмяната й и въвеждането на пропорционален вот. Проблемът не е в системата, а в самите политици“, разясни Драгомир Стойнев. \n", "date": "2017.06.15", "title": "Драгомир Стойнев алармира за огромна несправедливост, свързана с пенсиите!"}
{"url": "https://www.blitz.bg/politika/mareshki-napravi-strashno-shou-v-parlamenta_news521733.html", "text": "\n Гледам и виждам страх, чувам и помирисвам страх. Това заяви Веселин Марешки по време на днешните дебати за мажоритарния вот. Зам.-председателят на парламента и лидер на \"Воля\" предизвика смях в залата с цветущото си изказване, но той запази хладнокръвие и продължи да настоява, че депутатите се страхуват от приемането на мажоритарния вот. По думите му това е волята на народа и парламетът трябва да се съобрази с нея.  \n\"Воля\" подркрепи ГЕРБ при гласуването на първо четене на законопроекта за приемане на мажоритарен вот в два тура. Гласовете обаче не достигнаха и в крайна смет предложението беше отхвърлено. \nПротив мажоритарния вот гласуваха и коалиционните партньори от \"Обединени патриоти\". Малко по-късно Слави Трифонов обвини депутатите в преврат и се закани, че няма да остави потъпкването на демокрацията по този начин да продължи.\n", "date": "2017.06.15", "title": "Марешки направи страшно шоу в парламента!"}
{"url": "https://www.blitz.bg/politika/valeri-simeonov-s-goreshchi-danni-sled-proverkata-s-khelikopter-na-ogradata-po-granitsata-s-turtsiya_news521727.html", "text": "\n Няма злоупотреби при строителството на оградата по българо-турската граница. Това каза вицепремиерът Валери Симеонов, след като инспектира завършването на последния най-тежък участък от съоръжението на територията на Бургаска област, съобщи БНР. Той ще настоява за промени в Закона за обществените поръчки, за да не се провеждат конкурси, когато се отнася за технически средства и съоръжения свързани с националната сигурност. \n Двучасов оглед с хеликоптер по дължината на цялата ограда извършиха вицепремиерът Валери Симеонов, депутати от ГЕРБ и областният управител на Бургас Вълчо Чолаков. От дългата близо 200 км ограда остават да бъдат завършени по-малко от 5 км между Ямболска и Хасковска област, каза Валери Симеонов. Над 160 милиона лева са инвестирани в строителството на съоръжението. 580 лева на метър струва изграждането на едноредова ограда, там където според проектантите не е било необходимо да бъде двуредова, каза Валери Симеонов. \n „Знаем, че оградата е проектирана едноредова, съответно е извършено строителството с всичките етапи по Закона за устройство на територията. Приета е с приемателна комисия и никъде няма такива злоупотреби, каквито си фантазират хората, които не са идвали.“, заяви Симеонов. \n 200 хиляди лева на година ще струва поддръжката на съоръжението на територията на Бургаска област, обяви областният управител Вълчо Чолаков. \n Още от миналото лято обърнах внимание на „Гранична полиция“ на МС, че това съоръжение изисква поддръжка , каза той \n Съоръжението трябва да бъде предадено за управление на Гранична полиция, заяви още Вълчо Чолаков. \n", "date": "2017.06.15", "title": "Валери Симеонов с горещи данни след проверката с хеликоптер на оградата по границата с Турция!"}
{"url": "https://www.blitz.bg/obshtestvo/intervyu/glavniyat-sekretar-na-mvr-ekskluzivno-pred-blits-za-bosovete-koito-nasledikha-koso-samokovetsa-i-mito-ochite-porchkovite-razstreli-i-bezhantsite_news521554.html", "text": "Младен Маринов е извървя пътя от редови полицай до главен секретар на Министерство на вътрешните работи. Професионалист №1 в МВР е на горещия пост, след като премиерът Борисов състави трети кабинет. Потърсихме мнението на главен комисар Маринов по всички теми, касаещи противодействието на престъпността. Ето как той отговори на въпросите на Ивайло Крачунов.\n - Г-н Маринов, МВР съвместно с испанските служби реализира операция за задържане на измамници с кредитни карти. Колко са задържаните лица и как е действала престъпната схема? \n- Това е операция, която е извършена от съвместен екип за разследване, в който по линия на Интерпол участват полицейски служители от България и Испания.  \nКъм момента са задържани 9 лица от България и 23 лица на територията на Испания. \nПрестъпната група се е занимавала с т.нар. скиминг устройства, кражба на ПИН кодове на карти за теглене на парични суми от банкомати и след това противозаконно изтегляне на парични средства.  \n \n \n - Коя е най-голямата изтеглена сума от тази банда? \n- Сумите са различни. Има карти, които могат да теглят суми до 400 лева на ден, но има и такива, които са без лимит. Изтегляни са различни суми. \nМрежата е била доста добре организирана. \nИспанските ни колеги са много доволни от проведената операция, тъй като престъпната група е действала главно на тяхна територия. - Продължават ли схемите с печатане на фалшиви банкноти в България? \n- Към този момент няма данни за голям обем на този вид престъпления.  \nНаскоро в СДВР бяха задържани лица, които вкарваха в обръщение фалшиви банкноти, предимно евро, но количеството им не е толкова сериозно, че да окаже проблем върху финансово-кредитната система на страната. \nПроверяваме всеки един сигнал и работим съвместно с партньорските служби за противодействие на такива престъпления. \n \n \n - Късно снощи МВР проведе операция срещу телефонните измамници. Какви са резултатите към момента? \n- Към момента процесуално-следствените действия са в много начален етап. Това, което мога да кажа е, че има задържани лица и е постигнат сериозен напредък в разкриването на престъпната група. \nДостигнахме до нива над самото муле (посредникът, който предава парите от жертвите на \"Ало-измамниците\"). \nНа по-късен етап, когато колегите си свършат изцяло работата ще оповестим резултатите от операцията. - Само преди два дни бе проведена операция и срещу корумпирани митнически служители на Кулата. Смятате ли, че събраните доказателства ще са достатъчни за постигане на ефективни присъди? \n- Знаете, че тези операции се провеждат изключително под надзора на прокуратурата. В конкретния случай водеща е Специализираната прокуратура. \nПрокурорите смятат, че са събрани достатъчно доказателства, за да се повдигне обвинение на задържаните лица и то да бъде поддържане в съдебна фаза.  - Кои са най-изявените престъпни босове в наркобизнеса? \n- Структурата на този вид престъпност претърпя доста изменения в следствие на наши реализации и законодателни промени.  \nНа наркопазара не остава ваккум. Когато една престъпна група бъде вкарана в затвора се появяват други престъпли лица, които заемат мястото й. \nНашите действия са в две посоки. Първо срещу лицата, които разпространяват наркотици на улично ниво. Второто направление е свързано с дейността на ГДБОП, която работи за противодействие на производството на наркотици. \nБич в момента е широкото разпространение на леки наркотици сред подрастващите, което след това води и до употреба на по-тежки наркотици. \nВ това направление постигнахме успех с неутрализирането на престъпна група от Бургас, която бе затворила цикъла от производство на наркотици до разпространението им на вътрешния пазар. Въпросната група имаше и хора, които действаха силово, за да респектират конкурентите им. \nВ София има успешни реализации по посока на разбити оранжерии за отглеждане на дрога. Направихме реализация и на територията на Пазарджик. Там бе разкрита оранжерия, която е била оборудвана по последни изисквания на \"земеделието\". \nЩе продължим да работим в тази посока. - Кои са наследниците на Косьо Самоковеца и Митьо Очите на наркопазара? \n- Разбирате, че тази информация не мога да Ви я дам. Прякори има много, Вие ги знаете всичките. \nПрякорите показват темперамента на притежателите им. След като на дадено лице има даден прякор, това означава, че има асоциация с неговата личност. \nРаботим по неутрализирането на много такива лица, но в интерес на разследването не мога да Ви предоставя такава информация. - Ще бъде ли разкрито убийството на собственика на модна къща \"Агресия\" Александър Антов? \n- За съжаление към момента нямаме преки доказателства по този случай. Но разполагаме с много оперативна информация и продължаваме да работим. \nТова е едно добре планирано и мотивирано престъпление, по което срещаме известни затруднения. \nОптимист съм, че това убийство ще бъде разкрито. \nЗнаете след каква упорита и денонощна работа бе достигнато до разкриването на убийството в Борисовата градина. Това ми донесе лично удовлетворение, тъй като загина невинно младо момче. То бе убито без никаква причина. - Ще бъде ли осъден обвиненият за убийството в Борисовата градина Йоан Матев? \n- Оптимист съм, че ще бъде осъден. Съдът се произнася в полза на прокуратурата при разглеждането на мерките за неотклонение на подсъдимия. \nТова означава, че сме събрали достатъчно годни доказателства за вината му.  - През годините МВР търпи обективна критика за множеството неразкрити убийства. Ще обърне ли тази негативна тенденция новото професионално ръководство на министерството? \n- Не мога да обещая, че всички поръчкови убийства ще бъдат разкрити, но мога да обещая, че ще направя всичко възможно по посока на осигуряване на всички необходими условия за взаимодействие между МВР и оперативните служби и прокуратурата. \nТова, което мога да обещая като лична отговорност е да направя така, че да работим в екип с прокуратурата. Много важна е работата и с партньорските служби, защото престъпността няма граници и това се доказва от ежедневните реализации. - Коя е най-важната задача, която Ви постави премиерът Бойко Борисов? \n- Премиерът постави като основен приоритет спасяването на човешки животи, което е свързано най-вече с ограничаване на пътно-транспортните произшествия. Целта е да се намалят жертвите на пътя. \nДруг основен приоритет е ограничаването на битовата престъпност. От началото на годината има спад на този вид престъпност в сравнение със същия период на миналата година. \nПрез последния месец станаха 3 битови убийства. Те бяха разкрити благодарение на бързата работа на колегите. \nИмаме интересен случай във Велико Търново, където имаше опит за изнасилване с последвал опит за убийство на жертвата. \nИзвършителят бе задържан след 3 денонощия постоянна работа на служителите. Ако не бе арестуван, той най-вероятно щеше да продължи да върши престъпления. \nДруг много важен приоритет е противодействието на контрабандата, тъй като това е свързано с увеличаването на приходите в държавния бюджет.  \nСпециално внимание се отделя и на провеждането на предстоящото председателство на България за ЕС. Там всичко трябва да е на ниво, за да може България да се представи на високо равнище. \nРаботим активно и по посока на подобряване на административното обслужване и намаляване на административната тежест върху гражданите. - Достатъчно добре ли са защитени държавните граници? \n- Има сериозно развитие на сигурността на границата. Помните какво беше състоянието на границите, когато през 2014 г. започна бежанския натиск. \nИзграждането на възпрепятстващо съоръжение на границата даде възможност за ограничаване на физическото проникване и да концентрираме повече служители в проблемните зони. \nПървата задача на възпрепятстващото съоръжение бе да очертае много добре границата. Преди това много от бежанците не знаеха дали са в Турция или в България. \nРеално вече границата е очертана. \nВторото предназначение на възпрепятстващото съоръжение е да затрудни максимално преминаването през границата. Това съоръжение ще се надгражда, като над него ще бъдат поставени видеокамери и датчици за движение на лица. \nСмятам, че вървим в правилна посока. - Усилен ли е бежанският поток по границата ни? \n- Бежанският поток е значително намалял. Това се отчита ежедневно. - Но има и случаи на преодоляване на границата като този, в който 9 бежанци загинаха на магистрала \"Тракия\". Защо се допускат такива пропуски? \n- За съжаление има и такива случаи. Но благодарение на добрата оперативна информация бяха заловени лицата, които помагаха за логистиката при преминаването на лицата на българска територия. \nВ момента тези лица са с постоянна мярка Задържане под стража по досъдебно производство, което се води в Пазарджик. Интервю на Ивайло КРАЧУНОВ \n \n \n \n \n", "date": "2017.06.15", "title": "Главният секретар на МВР ексклузивно пред БЛИЦ за босовете, които наследиха Косьо Самоковеца и Митьо Очите, поръчковите разстрели и бежанците!"}
{"url": "https://www.blitz.bg/obshtestvo/lozan-panov-stana-kokona-ot-klasa-nosi-chasovnik-za-24-000-evro_news521677.html", "text": "Какъв часовник носи председателят на Върховния касационен съд Лозан Панов, питат се открай време подчинените му магистрати. Тънкоустният жрец на Темида събира завистливи погледи със стилни часовници на ръката си, но особено впечатление прави един от хронографите, който според запознати е от реномираната швейцарска фирма \"Юлис Нардин\", пише \"Уикенд\".\n\"Моделът, който носи на ръката си Лозан Панов, е от най-продаваните на фирмата, която е изобретила тубилона. Моделът върху китката на Лозан е 43 милиметровият \"Юлис Нардин Марин Хронограф\", който е с корпус от неръждаема стомана и сапфирен кристал. Цената на този модел е 24 000 евро\", разкриват запознати. Разбира се, възможно е Лозан Панов да носи репкина на \"Юлис Нардин\", но негови познати са на мнение, че това е невъзможно. \n\"Лозето е кокона от класа, не жали пари за скъпи вещи. Все пак той получава висока заплата, сега като председател на ВКС месечното му възнаграждение е около 9000 лева\", коментират съдии от ВКС. \nОстава загадка дали часовникът на Панов е купен от него, или му е подарък от някой доволен от решенията на съда му. Може, разбира се, царственият армаган да е направен от съпругата му или от така близкия до сърцето му Калоян Топалов. \nСпоред \"Уикенд\" скъп часовник преди 3 години му подарил и собственикът на една от най-големите адвокатски кантори у нас. Той го армаганувал с ефектен \"Hublot\", но Панов почти никога не го е слагал на ръката си.\n", "date": "2017.06.15", "title": "Лозан Панов стана кокона от класа, носи часовник за 24 000 евро!"}
{"url": "https://www.blitz.bg/obshtestvo/regioni/prvo-v-blits-eto-kakvo-napisa-prezidentt-radev-predi-minuti-vv-feysbuk_news521708.html", "text": "\n „Днес във Варна се срещнах с двамата пилоти, ранени при инцидента с българския военен хеликоптер „Пантер“ и посетих вертолетната база „Чайка”, това написа президентът Румен Радев в личния си профил във Фейсбук, след като по-рано днес  . \n„  да става с грижа за хората, за издигане на тяхната мотивация и социален престиж, както и с осигуряване на условия за пълноценна подготовка. Изключително важно е животът, здравето и безопасността на военнослужещите да бъдат гарантирани“, написа още Радев. \n \n \n", "date": "2017.06.15", "title": "Първо в БЛИЦ! Ето какво написа президентът Радев преди минути във Фейсбук"}
{"url": "https://www.blitz.bg/politika/ninova-pak-razmakha-prst-na-svoite-i-im-zarcha-da-snimki_news521709.html", "text": "След срещата с кметовете, ръководството на БСП поведе среща с координаторите на партията от цялата страна. 28 екипи на БСП обикалят 28 области на България.\n„Искам всеки от нас да познава ежедневните проблеми и в най-малкото село, и да предлага решения. Хората трябва да чувстват всеки ден, че сме до тях, а не само в предизборната кампания“, заяви Корнелия Нинова.  \nТя заръча да бъде направена пълна картина на състоянието на общинските болници и училища.  \n \n \n \n„Болниците фалират, училищата се затварят. Хората напускат и цели региони се обезлюдяват. Трябва да намерим решения на този проблем“, категорична е Нинова.  \n \n \n \nПредседателят на БСП заяви, че на всеки два месеца БСП ще прави национални срещи с кметове, координатори, общински съветници и ще внася предложения в парламента. \n \n \n \nСпоред зам.-председателя на БСП Кирил Добрев синхронът между народните представители, кметовете и структурите на партията е абсолютно задължителен.  \n„Доверие не може да се спечели за един месец кампания, хората трябва да видят в нас първо коректен партньор и след това добри управленци“, каза още Добрев. \n \n", "date": "2017.06.15", "title": "Нинова пак размаха пръст на своите и им заръча да… (СНИМКИ)"}
{"url": "https://www.blitz.bg/obshtestvo/obrazovanie/prezidentt-spodeli-kakvo-mnogo-go-trevozhi-no_news521747.html", "text": "„Необходимо е образователната ни система от преподаване, усвояване и запаметяване на готови знания да се промени към придобиване на компетенции“. Това заяви президентът Румен Радев при откриването на инициативата на Европейската комисия „Граждански диалог“ в град Варна.\nСред темите, които привлякоха интереса на участниците в дискусията, бяха възможностите за образование, обучение и културни дейности, както и развитието и реализацията на младите хора в Европа, съобщиха от прессекретариата на държавния глава.  \n \n \n \nВ дебата взеха участие европейският комисар по образование, култура, младежта и спорта Тибор Наврачич и министърът на младежта и спорта Красен Кралев.  \n„Много е тревожно, че в днешно време между образование и грамотност няма знак за равенство“, сподели президентът Радев и добави, че качеството на образованието зависи от осъзнаването на неговата стойност и социална значимост.  \nРумен Радев беше категоричен, че за да има смисъл образованието всеки един от младите хора трябва да отговори на няколко фундаментални въпроса.  \n„Къде искате да видите Европа след десет-двадесет години, когато ще сте в активна възраст? Какви искате да бъдете тогава? Как вие ще допринесете за обединена и силна Европа? – това са въпросите, чиито отговори трябва да търсите“, обърна се държавният глава към младежите в препълнената зала на Икономическия университет в морската ни столица.  \nПомолен да сподели коя е първата асоциация, която създава в него Европейският съюз, президентът беше категоричен, че това е думата „бъдеще“.  \n„Понякога забравяме факта, че в Европейския съюз имаме сериозен проблем с традиционната грамотност“, заяви Тибор Наврачич и подчерта, че всички споделени по време на дебата идеи ще бъдат представени пред европейските институции.  \nПрезидентът Радев благодари на европейския комисар за предоставената възможност българските граждани да бъдат активни участници в дебата за възможностите пред младите хора, културните дейности и бъдещето на Европа за младите.  \n \n", "date": "2017.06.15", "title": "Президентът сподели какво много го тревожи, но…"}
{"url": "https://www.blitz.bg/politika/politolog-s-vzrivyavashch-komentar-za-glasuvaneto-na-referenduma-na-slavi-dnes-v-parlamenta_news521743.html", "text": "От космоса личи, че политическите сили нямат желание за въвеждане на мажоритарната избирателна система. Това каза политологът проф. Александър Маринов във връзка с отхвърлянето на предложенията на ГЕРБ за мажоритарна избирателна система, пише агенция \"Фокус\".\nПо думите му те се опитват да направят козметични промени като в същото време работят в противоположния смисъл и посока. „Виждате например желанието всячески да се ограничи и смачка преференциалното гласуване. Партиите не искат мажоритарност, защото това означава да се отслаби силата на контрол в партийните ръководства. Те не искат това нещо. Те не мислят сериозно въпроса за партийната субсидия. Тук въобще не се ограничавам до размера ѝ, а до контрола за харченето на тази субсидия. Това е може би още по-важен въпрос. Партиите нямат реален интерес и въобще не показват желание да се съобразят с желанието на обществото за рязко, съществено реформиране на партийно-политическата система у нас“, коментира проф. Маринов. \nТой посочи, че проучвания вече показват, че подкрепата за този конкретен вариант на избирателна реформа въобще не е толкова висока, колкото е била изразена на референдума. „След половин година и повече обществени дискусии, които трябваше да предхождат референдума, една значителна част от обществото е преценила, че точно този вариант не е най-добрият. Ако са разчитали на някаква надигаща се вълна, инициаторите на референдума са се заблудили с оглед на своите интереси. Това, че в обществото има желание за промяна в тази посока е друг въпрос“, коментира проф. Маринов. \n", "date": "2017.06.15", "title": "Политолог с взривяващ коментар за гласуването на референдума на Слави днес в парламента!"}
{"url": "https://www.blitz.bg/obshtestvo/zdraveopazvane/reshava-se-bdeshcheto-na-kiseloto-ni-mlyako_news521754.html", "text": "\n Допитване в Българския институт по стандартизация (БИС) ще решава утре (в петък) съдбата на киселото мляко. Експерти предупредиха, че ако бъде гласувана промяната в БДС, уникалния български продукт ще се превърне в йогург, пише в. Труд. \nВ началото на месеца предложението за  . От в. „Труд” разкриха, че в института по стандартизация е внесено фалшиво предложение от частна фирма, чийто собственик обясни, че никога не би поискал подобно нещо, тъй като се занимава с биопроизводство на млечни продукти.  \nСпорно се оказа и искането на другия вносител, министерството на земеделието. Оказа се, че предложението е било изготвено по времето на служебния министър проф. Христо Бозуков. Румен Порожанов обяви, че е против подобна идея и оттегли документа на предшественика си. Така от тримата вносители (толкова трябва да бъдат според правилата на БИС) на предложение за промяна в БДС, остана само един и изменението пропадна. Остана обаче второто – за допускане на всякакъв вид опаковки. \nТо е по искане на три фирми – “Обединена млечна компания”, чиито собственици са гърци, на “Димитър Маджаров-2” ЕООД и “Полидей-2”ООД днес в института по стандартизация се очаква решение за промяна на опаковките, които са част от БДС за киселото мляко. В стандарта е записано, че киселото мляко може да бъде в опаковки до 1 кг, които са от полистирен, стъкло или керамика. Трите фирми, които са внесли предложение за промяната настояват в стандарта да се включат “Всички опаковки предназначени за контакт с храни”. \nЕксперти обясниха, че материалът на кофичките е изключително важен, тъй като единствено в света българското кисело мляко по технология ферментира в опаковките. \n \n", "date": "2017.06.15", "title": "Решава се бъдещето на киселото ни мляко!"}
{"url": "https://www.blitz.bg/obshtestvo/obrazovanie/yulian-petrov-ot-podkrepa-s-tzhna-konstatatsiya-za-uchitelite_news521777.html", "text": "Високата средна възраст и феминизацията са най-големите проблеми пред учителската професия в България в момента, заяви в \"Денят на живо\" по \"Канал3\" Юлиан Петров, председател на синдикат \"Образование\" към КТ \"Подкрепа\n\"Ние подкрепяме действията на полицаите, а за българския учител има друг тип стачка - имаме десетина хиляди излезли в пенсия, още толкова очакваме и тази година, подчерта той. \"Положението на професията не е никак добро, пада, и то бързо, рейтингът на учителската професия, пада и интересът към нея.\" \nЮлиан Петров поздрави управляващите за готвеното увеличение на заплатите на учителите: \"Има една радост, има нещо положително, че ще имаме по-високи заплати\". \nТой изрази надежда, че обещаното 15-процентно увеличение да бъде поне 10-12% в чистото трудово възнаграждение. \"Чистото трудово възнаграждение на младите учители е около 600 лв. на месец, дори по-малко. По-възрастните им колеги получават до 750 или малко повече чисто трудово възнаграждение. \nКоето ги запазва като бедните квалифицираните работещи в Европа, най-бедните работещи с квалификация в Европейския съюз\", напомни синдикалистът. \n\"Тенденцията за увеличение на заплатите е много правилна, но за да се върне интересът към учителската професия са нужни няколко много важни комплексни мерки, защото професията е много стресова, отговорна. Тя затруднява младите в училище и в повечето случаи не ги задържа в системата.\" \n \n", "date": "2017.06.15", "title": "Юлиан Петров от \"Подкрепа\" с тъжна констатация за учителите!"}
{"url": "https://www.blitz.bg/politika/anton-todorov-atakuva-ostro-rumen-radev-i-slavi-trifonov_news521752.html", "text": "\n Румен Радев е пълен провал като президент, заяви в предаването \"Денят на живо\" на Канал 3 депутатът от ГЕРБ Антон Тодоров.  \"Ако сега се яви на избори за президент, няма да получи половината от гласовете\", каза политологът. \n\"Той проявява тотална неспособност, не става за тази работа. Последният пример бе за неговия съветник с костюма на Хитлер\", добави депутатът. \nТой определи като напълно неточно изявлението на Слави Трифонов, че в държавата бил извършен \"държавен преврат\" след като мажоритарният вот не мина в парламента. \n\"Оценката му за държавен преврат е абсолютно неточна, каза Тодоров. \n\"Аз не вярвам в способностите на артисти, на клоуни, на шоумени, в способността на труженички на платената любов да правят партии - те ще се държат в парламента като труженичка на платената любов. \nНе гледам неговото шоу, предпочитам хубав метъл, а не мазни чалги. Или да прочета книга от прекрасната си библиотека със 7000 книги\", допълни Антон Тодоров.\n", "date": "2017.06.15", "title": "Антон Тодоров атакува остро Румен Радев и Слави Трифонов!"}
{"url": "https://www.blitz.bg/vsyaka-nedelya/statii/ekskluzivno-v-blits-nay-novata-statiya-na-kevork-kevorkyan-zashcho-draznyat-teroristite_news521701.html", "text": "\n Фабриката за дързости работи неспирно. \nИзвестен социолог – известен главно с това, че е на всяко гърне мерудия – тия дни цитира друг известен преброител. \nТой пък имал „любопитна идея“. \nЕто каква:  \n„Терористите да бъдат погребвани по начин, който тяхната религия изключва.  \nВ една от версиите, ако те кремират, не отиваш в Рая“. \nИ сега голямата глупост:  \n„Защо да не се въведе закон, че терористът се кремира?  \nНе звучи много либерално.  \nНо за такива случаи либерализмът трябва да бъде изоставян“ – край на цитата. \nТези типове си играя с Огъня. \nЗакон за Рая искат да се направи!  \nСмелчагата не споменава къде да стане това - но като се има предвид, че открай време смята българите за балами, вероятно нашият Парламент трябва да го приеме. \nИ след това да задължи и парламентите на другите страни от ЕС да го спазват. \n *** \nСвят може да ти се завие от подобни дуращини. \nНо сериозни вестници им дават публичност. \nА в кой Рай отиват такива нахалници, които дразнят Дявола – но за ваша сметка? \nТе надминават дори хулиганите от „Шарли Ебдо“. \nИ няма ли най-сетне медиите да избягват подобни предизвикателства? \nГлупостта на някои автори няма как да я кремират – но поне да не я разпространяват. \n *** \nКакто е казано, когато някой непрекъснато казва „Ритни ме“, в крайна сметка здраво ще бъде изритан. \n *** \n \n Статията е публикувана във фейсбук страницата на журналиста. \n  \n", "date": "2017.06.15", "title": "Ексклузивно в БЛИЦ! Най-новата статия на Кеворк Кеворкян: Защо дразнят терористите"}
{"url": "https://www.blitz.bg/politika/borisov-se-sreshchna-s-shefa-na-lukoyl-vagit-alekperov-eto-kakvo-si-kazakha_news521622.html", "text": "\n Премиерът Бойко Борисов разговаря с президента на руския петролен гигант „Лукойл” Вагит Алекперов, който е на посещение в София. \n На срещата са обсъждани какви законодателни промени да въведе страната ни, за да се спре контрабандата на горива, заяви Алекперов пред bTV. \n „Лукойл” предвижда нови инвестиции в България, които да направят страната ни експортен център за горива на Балканите. Затова също са нужни законодателни промени, който правителството ни се ангажирало да ги направи. \n На срещата днес участваха още министърът на икономиката Емил Караиванов, както и председателят на „Лукойл – България” Валентин Златев. \n", "date": "2017.06.15", "title": "Борисов се срещна с шефа на „Лукойл” Вагит Алекперов, ето какво си казаха"}
{"url": "https://www.blitz.bg/politika/tsik-e-uvedomila-ns-za-rezultatite-ot-referenduma-na-slavi-veche-tekat-3-te-mesetsa-da-se-reshi-sdbata-mu_news521615.html", "text": "\n С писмо на ЦИК от вчера, публикувано днес, избирателната комисия е уведомила официално Народното събрание за резултатите от националния референдум на 6 ноември 2016 г. \nТова е последната стъпка от проточилата се процедура. От 14 юни започва да тече тримесечният срок, в който по закон депутатите трябва да се произнесат с гласуване в пленарната зала дали подкрепят или отхвърлят решенията на избирателите по всеки един от трите въпроса. \nЦИК е уведомила НС чак вчера, защото обяви окончателните резултати на 1 юни и трябваше да изчака срока за обжалване на решението. Избирателната комисия трябваше да нанесе леки корекции в числата по силата на решението на Върховния административен съд по делото, в което „Шоуто на Слави“ оспорваше резултатите. \n \n \n", "date": "2017.06.15", "title": "ЦИК е уведомила НС за резултатите от референдума на Слави, вече текат 3-те месеца да се реши съдбата му"}
{"url": "https://www.blitz.bg/ikonomika/temenuzhka-petkova-s-vazhna-novina-za-aets-belene_news521630.html", "text": "\n Участието на държавата в приватизацията на АЕЦ \"Белене\" ще бъде минимално, каза пред журналисти министърът на енергетиката Теменужка Петкова. Очаква се до септември БАН да изготви технико-­икономически и правен анализ за оборудването на централата, съобщава БНР. \n\" Търси се стратегически инвеститор. Ще отделим активите и пасивите във връзка с този проект в една отделна кампания, по всяка вероятност, ако има такъв инвеститорски интерес, какъвто беше заявен в рамките на предишния мандат, то тогава тези инвеститори ще се явят на този конкурс и ще видим дали този проект е жизнеспособен. Ако той не е жизнеспособен и ако няма инвеститорски интерес, ще търсим друг вариант, но така или иначе това оборудване трябва да се оползотвори по най­добрия за българското общество начин\", поясни тя. \nПроцедурите за Седми блок на АЕЦ \"Козлодуй\" са спрени, но ако няма оптимистично развитие на приватизацията на \"Белене\", не се изключва възможността да се мисли и за Седми блок на АЕЦ \"Козлодуй\", посочи още министър Петкова.\n", "date": "2017.06.15", "title": "Теменужка Петкова с важна новина за АЕЦ \"Белене\""}
{"url": "https://www.blitz.bg/politika/slavi-trifonov-napomni-na-deputatite-dve-zli-pogovorki-sled-reznatiya-mazhoritaren-vot_news521637.html", "text": "\n „Днес депутатите в Народното Събрание суспендираха българската конституция“, написа Слави Трифонов в отворено писмо по случай отхвърлянето на мажоритарния вот и намаляването на партийните субсидии. “Каквото повикало – такова се обадило”, “На зла круша – зъл прът”, напомни шоуменът две поговорки. \n", "date": "2017.06.15", "title": "Слави Трифонов напомни на депутатите две зли поговорки след резнатия мажоритарен вот"}
{"url": "https://www.blitz.bg/obshtestvo/eto-kakvo-glasuva-na-prvo-chetene-ns-za-mazhoritarnata-izborna-sistema-slavi-trifonov_news521614.html", "text": "Парламентът очаквано отхвърли мажоритарната избирателна система, предложена от ГЕРБ. Тя бе припозната и от шоумена Слави Трифонов, който инициира референдума през ноември миналата година.\nЗаконопроектът за промените в Изборния кодекс бе отхвърлен на първо четене, като получи 99 гласа „за”, 121 „против” и 1 „въздържал се”. \nСпоред вносителите от ГЕРБ проектът изпълнява 100% волята на българския избирател, изразена на референдума, иницииран от Слави Трифонов. \nЗа мажоритарна избирателна система в два тура на референдума през ноември 2016 гласуваха 2,5 милиона българи. Според решение на Върховния административен съд обаче парламентът не е задължен да приеме решенията от референдума. \nПредлаганите от ГЕРБ промени предвиждаха промяна на изборната система при вот за народни представители от пропорционална към мажоритарна - депутатите да се избират с абсолютно мнозинство в два тура чрез създаване на 240 едномандатни изборни района в страната. \nПредвиждаше се наименованията, границите и номерацията на изборните райони да се определят с указ на президента въз основа на единна норма на представителство за цялата страна в зависимост от броя на населението по данни, предоставени от Националния статистически институт на база резултатите от последното преброяване на населението. \nПроектът предвиждаше също намаляване на годишния размер на държавната субсидия за партиите и коалициите за един получен действителен глас на 1 лев. \n", "date": "2017.06.15", "title": "Ето какво гласува на първо четене НС за мажоритарната изборна система „Слави Трифонов”"}
{"url": "https://www.blitz.bg/politika/kak-se-pravi-protest-i-se-naemat-kontraprotestri_news521613.html", "text": "\n В тълковния речник са записани няколко значения на думата „Марш“. Едно от тях гласи: Строево ходене с определен отсечен ритъм. Точно по този начин премина и маршът организиран от инициатива „Правосъдие за всеки“. Под строй и с определен сценарий. \n Какво щяхте да видите, ако случайно преминавахте покрай Съдебната палата на „знаковия“ 14 юни? \n Жени и мъже от всички възрасти, млади момчета и момичета, привърженици на фитнеса и спорта, деца и бебета. Граждани, дошли да изразят и защитят позицията си, да се борят за промяна в името на едно по-добро „Утре“. Така изглеждаше на пръв поглед маршът на тази претендираща за безпартийност инициатива. Така и трябваше. По сценарий. \n Вторият поглед обаче винаги ни казва повече. Ако отидете на мач и влезете в агитката на който и да е от двата отбора, ще видите хора, обединени от една обща страст – футбола. Всеки от тях ще знае причините, поради които е на стадиона и ще ви разкаже за тях с такъв плам, че няма да имате избор, освен да повярвате. Защото тези причини имат точен брой и не се раздават напечатани на флаер. А убедеността на феновете ще остане непокътната от първата до деветдесетата минута, че и в продълженията. \n Съвсем различно обаче протече събитието на „Правосъдие на всеки“. То бе опорочено от желанието на организаторите да поддържат стерилна среда в едно отворено и демократично общество. Парадоксът е, че точно за такова се бори инициативата им. На хартия. А сега отново към Съдебната палата... \n „Да спасим Бедечка“, този цветен плакат привлича вниманието насред черно-белите лозунги за правосъдие. Най-малкото, защото е различен. Става дума за паркът, който се намира в Стара Загора. \nДошъл съм да защитя парка. Знам, че тук протестират срещу правосъдната система и олигархията, но не разбрах какво им преча“, разпалено разказва младежът. След поредния опит да бъде „Премахнат“ от фокуса на обективите и камерите, той става по-разговорлив. \n Разбираме, че са му дали 30 лева, за да присъства на мястото. Твърди, че планът е на организаторите, които искали да покажат, че някои се опитва да провали събитието им. Запознава ни и с друго момче, което също е получило пари. Не знаят кой е настоящия правосъден министър, нито предишният. Не ги и интересува. Продали са гражданската си позиция за една надница и са доволни от свършеното. След разговора с тях ни спира мъж, който е на протеста с бебето си. Пира ни защо изобщо се занимаваме с тези провокатори. Ние пък искаме да разберем защо е тук и дали вярва в промяната. „Трудно ми е да вярвам вече. Тук има една шепа хора, които са дошли с някаква идея\". \n Точно това ни казва вторият поглед. Третият също. \n", "date": "2017.06.15", "title": "Как се прави протест и се наемат контрапротестъри"}
{"url": "https://www.blitz.bg/obshtestvo/prezidentt-na-lukoyl-kaza-tezhkata-si-duma-ima-li-v-blgariya-kartel-na-gorivata_news521639.html", "text": "Няма картел на пазара на горива в България, заяви в София президентът на нефтената компания „Лукойл” Вагит Алекперов. По думите му договаряне на цените у нас е невъзможно, тъй като конкуренцията на пазара е ожесточена.\n Алекперов обясни още, че „Лукойл” не планира изтегляне от българския пазар и обмисля инвестиции извън нефтопреработката. Възможностите за това са били представени на президента Румен Радев и премиера Бойко Борисов. \nРуската страна обаче отказа детайли, преди да има конкретно развитие.\n Междувременно стана ясно, че Комисията за защита на конкуренцията е прекратила производството за злоупотреба с господстващо положение и срещу рафинерията в Бургас. \n Разследването започна след сигнал, че рафинерията продава по-скъпо у нас, отколкото в съседна Македония например. \n „При цените на дребно сме сред най-евтините в Европа... По отношение на цените преди облагане ние сме в средата и това се дължи на редица фактори – един от тях е контрабандата, която отнема от легалния пазар. Модернизацията на завода и всички тези фактори определят производствената цена”, посочи генералният директор на „Лукойл – България” Валентин Златев. \n", "date": "2017.06.15", "title": "Президентът на „Лукойл” каза тежката си дума има ли в България картел на горивата"}
{"url": "https://www.blitz.bg/politika/karpov-pristiga-v-blgariya-po-pokana-na-siderov_news521653.html", "text": "\nПо покана на Волен Сидеров в България пристига Анатоли Евгениевич Карпов, депутат от Държавната дума на Руската федерация и заместник-председател на Комисията по международни отношения. \nНа 16 юни (петък) в 12:30 ч. в Народното събрание Карпов ще се срещне с председателя на парламента Димитър Главчев, с председателя на ПГ на коалиция „Обединени патриоти“ Волен Сидеров, с представители на Комисията по въпросите на децата, младежта и спорта, както и с представители на Групата за приятелство с Русия\n", "date": "2017.06.15", "title": "Карпов пристига в България по покана на Сидеров"}
{"url": "https://www.blitz.bg/politika/nikolay-barekov-e-prviyat-evropeyski-deputat-v-ramkite-na-nastoyashchiya-mandat-na-ep-koyto-e-poluchil-misii-kato-politicheski-nablyudatel-po-tsyaloto-zemno-klbo_news521662.html", "text": "\nЕвропейският парламент гласува огромно доверие на български евродепутат. Николай Бареков е получил сериозни дипломатически мисии в столицата на Южна Корея Сеул и в островната държава, намираща се в Югоизточна Азия – Източен Тимор. \n  \nБареков е доказан европейски дипломат заради досегашния му опит. В рамките на настоящия законодателен мандат на ЕП българският евродепутат е единственият, който е осъществил успешни дипломатически мисии по целия свят. В качеството си на европейски политически наблюдател той е бил командирован в държави в  Африка, Азия, Северна и Южна Америка. \n  \nДипломатическата мисия в Сеул ще бъде в началото на месец юли.   Там  Бареков ще вземе участие в  голяма интернационална конференция на азиатските политически партии. Част от делегацията на Европейски консерватори и реформисти ще бъдат още зам.-председателят на Европейския парламент Ричард Чернецки, зам.-председателят на ЕКР Джефри ван Орден, главният секретар на ЕКР Франк Барет и председателят на Делегация за връзки с корейския полуостров Нерж   Дева.    \n  \nЗаради успешните мисии и натрупания опит в областта на укрепване легитимността на националните избирателни процедури и повишаване на общественото доверие в изборите и в правата на човека, ЕП е взел решение веднага след приключване на мисията в Сеул българският евродепутат да бъде изпратен в   Тимор Лесте. Поводът са предстоящите парламентарни избори. След края на изборния ден Бареков ще изнесе доклад   за събитията по време на вота и ще направи оценка на цялата избирателна процедура. \n  \nИсторията на Източен Тимор е кървава. През 1976 година там започва  Гражданска война за независимост, която   продължава чак до 2002 година. В резултат на бойните действия от страна на индонезийската полиция, глада и епидемиите загива около една трета от населението на бившата колония (повече от 200 хиляди души). Гражданите успяват да извоюват своята независимост  на 20 май 2002 г., когато бившата португалска колония официално е обявена за независима държава. \n \n", "date": "2017.06.15", "title": "Николай Бареков е първият европейски депутат в рамките на настоящия мандат на ЕП, който е получил мисии като политически наблюдател по цялото земно кълбо"}
{"url": "https://www.blitz.bg/politika/regionalniyat-ministr-obyavi-novina-za-milioni-leva-koyato-shche-zaradva-vsichki-shofori_news521672.html", "text": "Очаква се да бъдат одобрени и отпуснати от Министерски съвет 6 млн. лв. за преасфалтиране на активната лента на АМ \"Тракия\" от Пловдив към Бургас, като ремонтните дейности са планирани да започнат от септември, след активния летен сезон. Това съобщи в Пловдив днес министърът на регионалното развити е и благоустройството Николай Нанков.\nТой допълни, че след въвеждането на смесената система с тол такса и електронни винетки ще има по-голям ресурс за подобряване на състоянието на пътната мрежа в страната. \nПред журналисти министърът коментира, че част от пътните проекти на Агенция \"Пътна инфраструктура\", които се финансират със средства от Оперативна програма \"Региони в растеж\", буксуват заради обжалвания на тръжните процедури. От 15 отсечки могат да стартират ремонти по три, а всички останали са в процедура по обжалване, допълни той и посочи, че работата по тях ще започне тази събота. \nРазвитието на градовете като интелигентни е динамичен процес, който е възможен с целенасочената политика на държавата, на инструментите по линия на европейското финансиране и на местните власти, каза още министър Нанков в отговор на въпрос, давайки пример с икономическа зона \"Тракия\" в град Пловдив, където за последните пет години са инвестирани над 1,1 млрд. лв. \nИнтелигентните градове съчетават баланса между различните видове растеж на града като социално, икономическо, културно и екологично развитие, следвайки съвременните тенденции за намаляване на вредните емисии парникови газове от гледна точка на екологичното развитие, подобряване на мобилността в градската среда и качеството на живот. Седемте най-големи града в страната - основни бенефициенти по Оперативна програма \"Регионално развитие\" 2007-2013. са добри примери в тази насока, допълни регионалният министър. \nОперативна програма \"Региони в растеж\" 2014-2020 е една от програмите със сериозен напредък в изпълнението. От 3,18 млрд. лв. общ ресурс по програмата, договорените средства са над 1,7 млрд. лв. или 58%, от които 12% са разплатени към бенефициенти, информира той. \n\"Има проблеми с конкретни бенефициенти, като забавяне на инвестиционния проект за 163 млн. лв. с Министерството на здравеопазването за подкрепа на спешна помощ. Създадохме работна група, която да ускори изпълнението на проекта, като до края на годината ще бъде готова апликационната форма\", съобщи Нанков. \nЩе се разчита на бързо изпълнение на проектите с цел постигане на междинните индикатори до края на 2018 година, за да не се допусне загуба на финансиране, коментира той. \nПо отношение на Националната програма за енергийна ефективност на многофамилни жилищни сгради министър Нанков обяви, че активността на местната власт е определяща за скоростта на проектите. Община Пловдив е с гарантирано финансиране и когато приключат обществените поръчки започват строително-ремонтните дейности, каза той. \n\"Благоевград е отличник по брой сгради, където има готови над 120. В малки общини като Луковит, Севлиево и др. процентът на допустимите сгради и този на реализираните се покриват почти на сто процента\", посочи още регионалният министър. \n \n", "date": "2017.06.15", "title": "Регионалният министър обяви новина за милиони лева, която ще зарадва всички шофьори"}
{"url": "https://www.blitz.bg/politika/borisov-svikva-vazhna-sreshcha_news521680.html", "text": "На 16 юни, петък, от 10.30 часа в Гранитна зала на Министерския съвет министър-председателят Бойко Борисов свиква работна среща с представители на местната власт, държавните институции и браншови организации, на която ще бъдат обсъдени мерките за намаляване на административната тежест и облекчаване на режимите за работа с гражданите. Това съобщиха от Правителствената информационна служба.\nОт страна на правителството участие ще вземат още вицепремиерът Томислав Дончев, министърът на правосъдието Цецка Цачева, министърът на регионалното развитие и благоустройството Николай Нанков, заместник-министърът на финансите Кирил Ананиев.  \nВ срещата ще участват кметове и представители на Националното сдружение на общините в България, представители на Агенцията по вписванията, Агенцията по геодезия, картография и кадастър, Камарата на архитектите, Нотариалната камара, Висшия адвокатски съвет и Държавната агенция по електронно управление. \n \n", "date": "2017.06.15", "title": "Борисов свиква важна среща"}
{"url": "https://www.blitz.bg/politika/borisov-dade-na-milko-berner-vazhen-i-klyuchov-post_news521695.html", "text": "\n Министър-председателят Бойко Борисов назначи Милко Бернер за заместник-министър за вътрешните работи. \nМилко Бернер е завършил Химикотехнологичния и металургичен университет в София и Националния военен университет „Васил Левски“ във Велико Търново. \n \n \nВ периода февруари – август 2002 г. е бил старши национален представител и командир на първия български контингент в състава на ISAF в Кабул – Афганистан. Заемал е длъжността заместник-началник на отдел прилагане на Конвенцията за забрана на химическото оръжие в Генералния щаб на Българската армия от 2000 до 2006 г. \n \n", "date": "2017.06.15", "title": "Борисов даде на Милко Бернер важен и ключов пост"}
{"url": "https://www.blitz.bg/politika/eto-zashcho-prezidentt-radev-vleze-v-bolnitsa-snimki_news521668.html", "text": "\n Президентът Румен Радев, който е във Варна, посети болницата. След като отиде във вертолетната база „Чайка”, където говори за  , той се отправи към лечебното заведение. \nТам той се срещна с двамата пилоти, ранени при инцидента с българския военен хеликоптер „Пантер“. \nТова сподели самият той чрез пост в личния си профил в Туитър. \n \n \n \nКъм поста Радев сподели и снимки с колегите си пилоти. \n \n \n  \n \n", "date": "2017.06.15", "title": "Ето защо президентът Радев влезе в болница (СНИМКИ)"}
{"url": "https://www.blitz.bg/politika/nezhna-voyna-karayancheva-otvrna-na-ninova-trgnala-e-na-vorzhena-borba_news521651.html", "text": "Г-жа Нинова е взела курс на въоръжена борба. Това заяви зам.-председателят на парламента и депутат от ГЕРБ Цвета Караянчева. Повод за изказването й са непрестанните нападки от страна на БСП срещу управляващите.\nКараянчева смята, че изостреният тон, наложен от опозицията, руши рейтинга на парламента. Тя разкритикува БСП, че си сложат отново с лъжи, които обаче от ГЕРБ ще оборят.  \n\"Тези лъжи, които г-жа Нинова говори - няма да спрем да я разобличаваме. Изборите свършиха отдавна\", заяви Караянчева.  \nТя даде за пример твърденията на БСП от тази седмица, че ГЕРБ разпределя повече средства за свои общини. Това е накарало управляващата партия да поиска справка от регионалното министерство за изразходването на средствата, включително и за общините, които са заявили желание за програмата за саниране.  \nКараянчева отсече, че ГЕРБ не прилагат двоен аршин, какъвто, по думите й, е имало при управлението на Пламен Орешарски.  \n\"Мелницата за лъжи на БСП отново разработи\", коментира още тя.  \nКато зам.-председател на парламента Караянчева обясни, че й се налага да има умерен тон и да бъде търпелива и към провокациите.  \nПо думите й сега вече отношението й трябва да е еднакво към всеки депутат от всяка една от партиите.  \nПриоритети  \nВъпреки трудния диалог с опозицията, ГЕРБ и \"Обединени патриоти\" успяват да спазват добрия тон, твърди Караянчева.  \nТя е убедена, че управляващите няма да се отклонят от приоритетите си. А сред тях са образование, намаляване на административната тежест и др. Караянчева обясни, че ГЕРБ разчита и на позициите на премиера Бойко Борисов в Европа.  \nТя коментира, че срещите му с Ангела Меркел, Еманюел Макрон и Ердоган са показателни. \"Това показва отношението към нашия министър-председател. И ако БСП са коректни, трябва да признаят това\", заяви Караянчева.  \nГЕРБ и регионите  \nКараянчева обясни, че се обръща внимание и на развитието на регионите. Похвали се, че ГЕРБ има добри позиции в Кърджали, където традиционно ДПС е първа политическа сила.  \n\"Получихме подкрепата с 2000 гласа повече и постът, който ръководството на партията ми отреди като зам.-председател е висока оценка не само за моята работа, но е и отношение към региона. В събота 35 младежи бяха приети за членове на партията\", коментира още Караянчева.  \nТя подчерта, че няма да спре да критикува кмета Хасан Азис. \"За 4 мандат от един проспериращ, светъл и чист град, той го направи в бунище. Не се почистват улиците, дупките в Кърджали са много. Нашите общински съветници непрекъснато задават въпроси, на които обаче няма отговор. Надявам се след 2 години гражданите на Кърджали да оценят, че градът загуби много\", посочи още Караянчева. \nИзточник: новини.бг\n", "date": "2017.06.15", "title": "Нежна война! Караянчева отвърна на Нинова: Тръгнала е на въоръжена борба"}
{"url": "https://www.blitz.bg/politika/ninova-izpepeli-gerb-i-patriotite-khora-te-obeshchakha-300-leva-minimalna-pensiya-no-dnes-vi-izlgakha_news521612.html", "text": "Лидерът на БСП Корнелия Нинова изрази бурното си възмущение от действията на управляващата коалиция в пленарна зала. Повод за недоволството й във фейсбук стана днешното решение на мнозинството да отхвърли предложението за промени в Кодекса за социално осигуряване (КСО). Да бъде върната справедливостта между пенсионерите, които се пенсионират през последните години, и тези, които са излезли в пенсия много по-рано, настояха от БСП, ДПС и Воля, но гласовете им не стигнаха, за да обърнат позицията на мнозинството. Общо 98 депутати гласуваха за нарастването на пенсиите, 7 от ГЕРБ бяха \"против\", а 108 техни съпартийци заедно с Патриотите се въздържаха.\n\"Днес ГЕРБ и ОП отново доказаха колко прав е народът да не одобрява политиците си. Една от причините е, че говорят едно преди избори, а правят друго след това. Тези две партии обещаха 300 лв. минимална пенсия и преизчисляване на другите пенсии. Днес отхвърлиха нашия закон за преизчисляване на пенсиите. Те ви излъгаха, хора. И с отговорност заявявам, че каквото ние сме ви обещали, го вършим. Не само сега. Когато управлявахме през 2008 г. сме единствените преизчислили пенсиите. Скъпи майки и бащи, баби и дядовци , приемете моето уважение и воля да продължим , докато не получите справедливост\", написа Нинова на профила си във Фейсбук. ", "date": "2017.06.15", "title": "Нинова изпепели ГЕРБ и Патриотите: Хора, те обещаха 300 лева минимална пенсия, но днес ви излъгаха!"}
{"url": "https://www.blitz.bg/obshtestvo/georgi-markov-obyasni-na-opozitsiyata-kakvi-sa-predimstvata-na-mazhoritarnata-sistema_news521594.html", "text": "Мажоритарният вот прави изборите интересни, той е непредсказуем. Това заяви от парламентарната трибуна народният представител от ПГ на ГЕРБ Георги Марков, по време на дебатите по първо четене на промените в Изборния кодекс, предвиждащи преминаването от пропорционална към мажоритарна избирателна система, съобщава \"Фокус\".\nГеорги Марков подчерта, че е привърженик на мажоритарната система. В подкрепа на тезата си той коментира, че в мажоритарната система личностният принцип е безспорен. „Хората искат да избират в едномандатен район кандидати лице срещу лице, които не са анонимни. Връзката между избрания народен представител и избирателя е по-голяма”, аргументира се Георги Марков. \nПо думите му предимство на мажоритарната система е и правенето на по-големи и по-силни мнозинства. „Всички българи искат да е силно управлението. За да е силно управлението, не трябва само можещ премиер и можещи министри. Трябва да има и силно парламентарно мнозинство, защото правителството е еманация на парламента”, заяви от парламентарната трибуна Георги Марков. \nТой обърна внимание и на милионите български граждани, които са подкрепили референдума, в който въпросът за смяна на избирателната система бе залегнал и призова народните представители да се съобразят с вота на гражданите.  \n", "date": "2017.06.15", "title": "Георги Марков обясни на опозицията какви са предимствата на мажоритарната система"}
{"url": "https://www.blitz.bg/politika/radev-ne-iska-da-reshava-za-rayoniraneto-pri-mazhoritaren-vot_news521598.html", "text": "Президентът Румен Радев е категорично против това той да решава кои да са избирателните райони при мажоритарен вот, съобщава Нова телевизия.\n Държавният глава заяви, че това не влиза в неговите задължения. Президентът коментира темата във Варна, където е на посещение.  \n Изказването му е след твърдения на ГЕРБ, че президентската администрация трябва да определи новите избирателни райони. \n", "date": "2017.06.15", "title": "Радев не иска да решава за районирането при мажоритарен вот"}
{"url": "https://www.blitz.bg/politika/predlozhenieto-za-preizchislyavane-na-tnar-stari-pensii-skara-deputatite-i-ne-mina-v-parlamenta_news521570.html", "text": "Предложението на БСП за преизчисляване на т.нар. стари пенсии скара депутатите и в крайна сметка бе отхвърлено, предаде репортер на БГНЕС. 98 депутати подкрепиха предложението, против бяха 7 народни представители, 108 се въздържаха. Промяната обхващаше изменение в Кодекса за социално осигуряване, внесен от Корнелия Нинова на 20 април 2017 г.\nДПС дадоха своето съгласие за преизчисляване, като Хасан Адемов се обърна към колегите си с думите: „управлявайте с разум, за да не се срамуваме всички след това”, съобщава БГНЕС. \nНадя Клисурска-Жекова от БСП изтъкна, че преодоляването на различието може да се случи само с преодоляване. „Това твърди и сегашният министър на труда и социалната политика Бисер Петков, който миналата година твърди, че може да се случи преизчисляване. По информация на НОИ нашият законопроект предвижда 400 млн. лв. допълнителни разходи. Ако вземем такова решение в зала ще нарушим държавния бюджет със съвсем малка сума от около 200-300 млн. лв.”, подчерта Жекова. \nОт друга страна, по нейни думи, ефектът ще бъде за 625 000 от пенсионерите, които ще получат преизчисляване на пенсиите си. „Нормално е през няколко години да има преизчисляване на пенсиите, защото пенсиите са много ниски. Ние сме с най-ниските пенсии в Европа. С какво лице ще даваме акъл на другите по време на председателството, като самите ние сме неспособни да се грижим за възрастните си хора”, запита тя управляващото мнозинство. \nОт своя страна Юлиан Ангелов от ПФ запита защо БСП не е решила тези проблеми преди това. „Вие винаги увеличавахте пенсиите в края на вашите мандати, когато трябваше да идва ново правителство и то да търси парите. Ние правим обратното след втория месец управление увеличаваме пенсиите. Помислете какво направихте вие като управляващи. Ние сме направили така, че тези проблеми да се решат в този мандат. Това, че тази година се увеличават пенсиите с 25%, не значи, че това ще бъде единственото увеличение, защото сме посочили с мерки как ще стане това”, категоричен бе Ангелов. \nСпоред председателя на ПГ на ГЕРБ Цветан Цветанов през 1990-та година 145 000 души са получавали инвалидни пенсии, което е било 1,5% от населението, при население от 9 млн. души. „За 27 години инвалидните пенсии, които плаща българската държава са 980 000, което прави 15% от населението, а не както е било през 90-та година - 1,5%. 1 млрд. и 700 млн. лв. се дават за тях от бюджета. Ние ще изпълним това, което сме заложили в управленската си програма. И вие сте имали възможност да управлявате, да направите много политики, но процентът на инвалидните политики е толкова голям, че трябва да се ограничат и да отидат за преизчисляването на пенсиите“, каза още Цветанов. \nНадя Клисурска-Жекова му отвърна, че от БСП не гледат в миналото, а в настоящето. „Точно, защото не може да понесем мизерстващите пенсионери, ровещи по кофите. По времето на управлението на Сергей Станишев преизчислихме всички пенсии и увеличението на пенсиите за 4-годишен мандат беше 108%”, посочи тя. \nДепутатът от ГЕРБ Владимир Тошев и отвърна, че Станишев не увеличил пенсиите, а ги увеличил преди да даде властта на Бойко Борисов и Борисов трябвало да ги изплаща, а не БСП. Промените в отхвърления Законопроект за допълнение на Кодекса за социално осигуряване, бяха насочени към гражданите, които са с доходи на границата на физическото оцеляване. Това се отнася най-вече до пенсионерите и хората над 65 години. В мотивите се посочва, че процента на бедните възрастни хора е нараснал. \nСпоред вносителите на законопроекта, бюджетната тригодишна прогноза предвижда средно нарастване на пенсиите с около 2,5%, от което следва, че не се очертава никаква съществена промяна в размерите на пенсиите. В мотивите беше разписано, че ниските размери на пенсиите на повечето от българските пенсионери създават нетърпимо положение. Това налага да се вземат бързи мерки за увеличаването на пенсиите. Една такава мярка е преизчисляването на т.н. стари пенсии. \nСъгласно чл. 70 от Кодекса за социално осигуряване, размерът на пенсията за осигурителен стаж и възраст зависи от средно месечния доход на страната за последните 12 месеца преди пенсиониране, съотношението между осигурителния доход на лицето и средния осигурителен доход на страната за определения период и от осигурителния стаж на лицето. При спазване на принципа на равнопоставеността, осигурените лица, имащи еднакъв осигурителен принос, би трябвало да получават близки по размер пенсии за осигурителен стаж и възраст. Поради това, че средния осигурителен доход през годините е различен, дори и при еднакъв осигурителен принос на лицата, в размерите на пенсиите се получава съществена разлика. За да се намалят тези различия се налага периодично преизчисляване размера на старите пенсии за осигурителен стаж и възраст с актуалния среден осигурителен доход за страната. Последното такова преизчисляване е извършено през 2008 година със средния осигурителен доход за 2007 година - 398 лв. и 11 ст. \nСредният осигурителен доход за 2016 г. е нараснал над два пъти в сравнение със този за 2007 г. В резултат на това за последните 10 години различията между стари и нови пенсии при еднакъв осигурителен принос на осигуреното лице са станали значителни. С пенсии до линията на бедността, 314 лв. за 2017 г. са 1,3 млн. пенсионери, което представлява 60% от общия брой пенсионери. При преизчисляване на пенсиите със средния осигурителен доход за 2013 г. увеличение на пенсиите биха получили пенсионерите с начална дата на пенсиониране преди 2013 г. Преизчисляването на пенсиите със средния осигурителен доход за 2013 г. ще струва около 400 млн. за 2017 г. \n \n", "date": "2017.06.15", "title": "Предложението за преизчисляване на т.нар. стари пенсии скара депутатите и не мина в парламента"}
{"url": "https://www.blitz.bg/politika/tsacheva-shche-podam-ostavka-samo-ako-mi-bde-poiskana-ot-premiera_news521578.html", "text": "\n Министърът на правосъдието Цецка Цачева заяви, че ще подаде оставката си само ако ѝ бъде поискана от премиера Борисов. Заради нейно телевизионно изявление тя беше призована да се оттегли от група юристи. \nПрипомням, че оставката беше поискана заради коментар на настояването на председателя на ВКС Лозан Панов за свикването на Велико народно събрание и изваждането на прокуратурата от съдебната власт. Той препредаден от агенциите, господин Панов иска законодателни промени да стане депутат. \nДнес Цецка Цачева отрече това да е точен цитат на думите ѝ, които били извадени от контекста, отвъд това тя декларира, че поискалите оставката й юристи са изключително уважавани от нея и затова тя е готова да се срещне с тях по темата \"Конкретни законодателни предложения\", както прави с всички магистрати, които търсят такава среща с нея. \nЦачева коментира този сюжет преди началото на днешното заседание на ВСС, на което беше оповестено и името на първия кандидат за председател на ВАС, това е номинираният от върховните съдии, съдия Георги Чолаков. Номинации могат да се правят и следващият четвъртък, а избора е насрочен за 11 септември. Припомням, че мандата на настоящия председател на ВАС Георги Колев изтича през ноември. \n", "date": "2017.06.15", "title": "Цачева: Ще подам оставка само ако ми бъде поискана от премиера"}
{"url": "https://www.blitz.bg/politika/karakachanov-otide-na-svizhdane-na-otselelite-piloti-ot-padnaliya-vertolet-panter-posochi-kakv-problem-imat_news521575.html", "text": "\n Министърът на отбрана Красимир Каракачанов съобщи във Варна, че двамата оцелели пилоти от инцидента с вертолета „Пантер“, при който загина командира му майор Георги Анастасов, се възстановяват и скоро ще напуснат болницата. Той ги посети лично тази сутрин, съобщава Petel.bg. \n„Радвам се, че са в добро състояние момчетата, шегуват се даже, което е добре. Има един проблем – бързат да си ходят. Утре или вдругиден единият ще бъде изписан, до края на седмицата и другия. Най ми хареса духа им, това, че искат да се върнат в сторя“, каза пред журналисти Каракачанов. Той пристигна във Варна за срещи с личния състав на ВМС. В щаба на флота той връчи отличия на 14 участници в спасителната акция след падането на военния ни хеликоптер във водите на Черно море по време на учение. \n„На всеки един български воин обществото дължи благодарност и уважение. В трудните времена, в които живеем, при този недоимък в армията, да служиш във въоръжените сили на България е героизъм“, коментира Красимир Каракачанов. \n„В този инцидент всички професионално са си изпълнили задачата. Особено спасителния екип, благодарение на които днес посетих болница, а не друго място. И въобще не е в „Пантер“-ите причината“ каза още военният министър.\n", "date": "2017.06.15", "title": "Каракачанов отиде на свиждане на оцелелите пилоти от падналия вертолет „Пантер“, посочи какъв проблем имат"}
{"url": "https://www.blitz.bg/obshtestvo/sledvashchata-godina-evropeyskite-pari-shche-valyat-napravo-kato-dzhd-vrkhu-blgariya-eto-kolko-evro-vzimame_news521561.html", "text": "Рекорден бюджет на Европейския съюз за следващата година, от който около три милиарда евро ще получи България. Бюджетът на съюза за 2018 ще бъде повече от 160 милиарда евро. След подготвително заседание на Комисията по бюджети на Европейския парламент евродепутатът Андрей Новаков обяви, че това означава повече пари за българското земеделие, за социални проекти, за инфраструктура.\n\"Една от темите, които бяха засегнати по време на пленарното заседание на Европейския парламент в Страсбург, както и в работни групи и комисии, беше обсъждането на проектобюджет 2018, който беше представен от Европейската комисия. Бюджет 2018 ще бъде най-големият в историята на ЕС, що касае поетите ангажименти, които възлизат на над 160 милиарда евро. \nБългария е в изгодна позиция, тъй като се предвиждат над 22 процента ръст в плащанията за кохезионна политика. Това означава, че предвижданията към този момент показват, че България би получила около три милиарда лева за насърчаване развитието на инфраструктурата, за социални проекти, за създаване на работни места сред младите, за сигурност и отбрана и съм сигурен, че тази възможност ще бъде използвана в страната така, че за кратък период от време да можем осезаемо да реализираме проекти, които да подобрят живота на хората. Това важи както за страната, така и за региона, тъй като кохезионната политика се прилага и в съседни държави\", информира Новаков. \n", "date": "2017.06.15", "title": "Следващата година европейските пари ще валят направо като дъжд върху България, ето колко евро взимаме"}
{"url": "https://www.blitz.bg/obshtestvo/volen-siderov-vzrivi-ns-ako-mazhoritaren-parlament-izbere-evraziya-es-shche-izreve-kato-byala-mechka-v-toplo-vreme_news521602.html", "text": "Ако дойдат такива мажоритарни депутати, че ни обърнат евроатлантическата ориентация, например, към Евразия, разните десни и либерални алианси в Европа ще изреват като \"бяла мечка в топло време\", провикна се Волен Сидеров от парламентарната трибуна по време на обсъждането на първо четене на промените в Изборния кодекс, предава Канал 3.\n Той използва довода, че от ЕС и НАТО ще ни обърнат към Русия, ако дойдат неконтролирани от партии депутати, за да стресне по-сериозно. И натърти на мнозинството да мисли добре \"каква врата отваря\". \n \"Тогава ще имаме не само пъстър парламент, но няма да се знае накъде се движи държавата\", заключи Сидеров и предложи да поканим авторитетна група учени, които да изготвят анализ и чак тогава да преценим дали искаме да си пипаме изборната система. \"Всичко друго е игра със съдбата на страната\", обобщи атакистът. \n Волен Сидеров обвини още шоумените на Слави, че съзнателно са внушавали неприязън спрямо политиците и хората на референдума отишли и я изразили, без изобщо да им бъде разяснено какво следва от мажоритарния вот. \n Умишлено било създдадено мнението, че партиите са лошо нещо. Ето, например, аз съм за анархията, всеки да прави каквото си иска - дали ще е представител на шоу бизнеса или на политиката, и да го каже ясно, не да се позовава на 2,5 милиона, гласували без разяснение. Много хора се подлъгаха от кампанията - политиците са лоши, партиите са лоши, в тази Конституция пише, че политиката се прави от партии - те формират политическите идеи. Ако някой иска мажоритарна система, може да излезе като независим депутат, препоръча още националистът. \n \"Хората спонтанно изразиха своята неприязън към политиката, която им беше внушавана, към политиците. Политиците сме също част от българския народ\", напомни още Сидеров. \n", "date": "2017.06.15", "title": "Волен Сидеров взриви НС: Ако мажоритарен парламент избере Евразия, ЕС ще изреве като \"бяла мечка в топло време\""}
